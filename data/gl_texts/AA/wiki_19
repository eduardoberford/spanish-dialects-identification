{"id": "8854", "revid": "98629", "url": "https://gl.wikipedia.org/wiki?curid=8854", "title": "Conflito \u00e1rabe-israel\u00ed", "text": "O conflito \u00e1rabe-israel\u00ed (en \u00e1rabe: \u0627\u0644\u0635\u0631\u0627\u0639 \u0627\u0644\u0639\u0631\u0628\u064a \u0627\u0644\u0625\u0633\u0631\u0627\u0626\u064a\u0644\u064a \"Al-Sira'a Al'Arabi A'Israili\"; en hebreo: \u05d4\u05e1\u05db\u05e1\u05d5\u05da \u05d4\u05d9\u05e9\u05e8\u05d0\u05dc\u05d9-\u05e2\u05e8\u05d1\u05d9 \"Ha'Sikhsukh Ha'Yisraeli-Aravi\") ref\u00edrese \u00e1 tensi\u00f3n pol\u00edtica e os conflitos armados entre o Estado de Israel e os seus veci\u00f1os \u00e1rabes, en particular os palestinos e comeza coa descolonizaci\u00f3n do Reino Unido e Francia da ribeira oriental do mar Mediterr\u00e1neo. Existen un c\u00famulo de circunstancias e causas que orixinaron o conflito.\nA s\u00faa definici\u00f3n, historia e posibles soluci\u00f3ns son materia de permanente debate e os problemas que incl\u00fae var\u00edan co tempo. Ao d\u00eda de hoxe, as principais cuesti\u00f3ns son a soberan\u00eda sobre a Franxa de Gaza e Cisxordania, o status da parte oriental de Xerusal\u00e9n, dos Altos do Gol\u00e1n e das Granxas de Shebaa, o destino dos asentamentos israel\u00eds e dos refuxiados palestinos, o reco\u00f1ecemento de Israel e Palestina como Estados independentes, o dereito de ambos a existir e vivir en paz ao abrigo de ameazas e actos de forza, as\u00ed como a relaci\u00f3n de Israel con Siria e o L\u00edbano.\nActualmente Israel ten tratados de paz vixentes con Exipto e Xordania que garanten a s\u00faa convivencia. As\u00ed mesmo, ten tratados de cesamento do fogo asinados co L\u00edbano, Siria e Arabia Saudita que, a\u00ednda que non reco\u00f1ecen a existencia de Israel, si que supuxeron na pr\u00e1ctica un mecanismo eficaz para o cesamento das hostilidades. Tam\u00e9n existe un complexo acordo provisional con Palestina, que sup\u00f3n o establecemento dunha especie de protectorado israel\u00ed sobre zona palestina e un cesamento do fogo parcial.\nHistoria.\nDurante m\u00e1is de quince s\u00e9culos, o pobo xudeu viviu dividido en varios pa\u00edses do mundo, especialmente en Europa, no que se co\u00f1ece como a di\u00e1spora xud\u00eda. A convivencia destes co resto de europeos non sempre foi f\u00e1cil, e as persecuci\u00f3ns e pogroms, especialmente na Europa do Leste a finais do s\u00e9culo XIX, foron determinantes para a aparici\u00f3n e auxe do sionismo pol\u00edtico, que reclamaba un Estado propio para todas as comunidades xud\u00edas dispersas polo mundo. Os sionistas culturais subli\u00f1aban a importancia que ti\u00f1a converter a Palestina nun centro para o crecemento espiritual e cultural do pobo xudeu. Na \u00e9poca na que se fundou o sionismo, Palestina formaba parte do Imperio otom\u00e1n e estaba habitada por \u00e1rabes cristi\u00e1ns e musulm\u00e1ns na s\u00faa gran maior\u00eda, as\u00ed como por unha pequena comunidade de xudeus relixiosos que, a\u00ednda que minoritaria, ti\u00f1a unha implantaci\u00f3n significativa na cidade de Xerusal\u00e9n e nos seus arredores.\nPrimeira guerra mundial.\nNo ano 1914, o Imperio otom\u00e1n decidiu entrar na Primeira guerra mundial o lado das potencias centrais e o goberno brit\u00e1nico empezou a ver o movemento sionista como un posible aliado nunha guerra que parec\u00eda desenvolverse mal para os aliados. De maneira paralela, axentes brit\u00e1nicos como T. E. Lawrence alentaron rebeli\u00f3ns \u00e1rabes contra o dominio otom\u00e1n en Oriente Pr\u00f3ximo baixo a promesa de futuros Estados independentes \u00e1rabes. Cara a 1917, David Lloyd George e Arthur Balfour, primeiro ministro e secretario de exteriores brit\u00e1nico respectivamente, buscaban alianzas que puidesen mellorar o curso da guerra. Considerouse ent\u00f3n que os xudeus poder\u00edan ser dobremente \u00fatiles, axudando a soster a fronte oriental e estimulando o esforzo b\u00e9lico estadounidense. Foi as\u00ed como se produciu o 2 de novembro de 1917 a Declaraci\u00f3n Balfour, pola que o Reino Unido declar\u00e1base favorable aos plans sionistas de creaci\u00f3n dun fogar nacional xudeu en Palestina. A vitoria aliada e o afundimento do Imperio otom\u00e1n deixar\u00eda ao goberno brit\u00e1nico co control de Palestina nos seguintes trinta anos, adoptando a forma oficial de Mandato da recentemente creada Sociedade de Naci\u00f3ns. Durante a d\u00e9cada de 1920 o n\u00famero de xudeus en Palestina incrementouse notoriamente: en 1922 o seu n\u00famero era de 83\u00a0790 sobre unha poboaci\u00f3n total de 752\u00a0048; en 1929 hab\u00eda 156\u00a0481 nunha poboaci\u00f3n total de 992\u00a0559, duplicando a s\u00faa poboaci\u00f3n en sete anos. A inmigraci\u00f3n xud\u00eda canaliz\u00e1base a trav\u00e9s da Organizaci\u00f3n Sionista Mundial, cuxa figura principal era Chaim Weizmann, e vinculada coa Axencia Xud\u00eda para Palestina, que exerc\u00eda como un goberno para os xudeus de Palestina, comprando terra e constru\u00edndo escolas, hospitais e asentamentos. A principal figura da organizaci\u00f3n cara \u00e1 metade dos anos trinta foi David Ben-Gurion. A filosof\u00eda de Ben Guri\u00f3n e os seus colegas era a de \"constru\u00edr Sion\" forxando unha naci\u00f3n xud\u00eda, \u00e9 dicir, asentar as bases para a futura creaci\u00f3n dun Estado xudeu en Palestina. Os \u00e1rabes non posu\u00edan instituci\u00f3ns similares \u00e1s que os xudeus estaban a desenvolver, debido ao feudalismo que a\u00ednda exist\u00eda e que permit\u00eda aos clans m\u00e1is poderosos dominar \u00e1 maior\u00eda da poboaci\u00f3n, destacando os continuos enfrontamentos entre os Husseinis e os Nashashibis.\nPalestina estivo relativamente tranquila entre 1922 e 1928, momento no que se desatou a violencia en forma de enfrontamentos entre \u00e1rabes e xudeus e entre os propios \u00e1rabes na barreira oeste de Xerusal\u00e9n. En agosto de 1929 estes enfrontamentos sald\u00e1ronse coa matanza de Hebr\u00f3n, de Safed e doutras comunidades xud\u00edas palestinas en 1929. O resultado destes incidentes foi a morte de 133 xudeus e 116 \u00e1rabes, e unha reinterpretaci\u00f3n \u00e1 baixa da Declaraci\u00f3n Balfour e das aspiraci\u00f3ns sionistas: d\u00faas comisi\u00f3ns brit\u00e1nicas, baixo o mando de Walter Shaw e John Hope-Simpson, tentaron redefinir a pol\u00edtica brit\u00e1nica en Palestina, identificando o medo dos \u00e1rabes ante a inmigraci\u00f3n e a compra de terras por parte xud\u00eda como principal causa das dificultades entre ambas as comunidades. A recomendaci\u00f3n de Hope-Simpson de que as caracter\u00edsticas do territorio s\u00f3 admitir\u00edan 20000 inmigrantes xudeus m\u00e1is provocou o rexeitamento dos sionistas. Con todo, en febreiro de 1931, o primeiro ministro brit\u00e1nico Ramsay MacDonald escribiu a Weizmann indic\u00e1ndolle que o seu goberno non ti\u00f1a intenci\u00f3n de prohibir a inmigraci\u00f3n xud\u00eda, debido principalmente a que a situaci\u00f3n en Palestina parec\u00eda acougarse novamente. Con todo, esta calma relativa non durar\u00eda moito tempo: o desenvolvemento pol\u00edtico europeo cambiar\u00eda por completo o conflito \u00e1rabe-israel\u00ed. O 30 de xaneiro de 1933, Adolf Hitler chegou ao poder en Alema\u00f1a e en marzo xa asegurara a s\u00faa ditadura.\nSegunda guerra mundial.\nO incremento do antisemitismo en Alema\u00f1a e Roman\u00eda fixo que un gran n\u00famero de xudeus march\u00e1sese de Europa, tendo a Palestina como \u00fanica opci\u00f3n debido \u00e1s restrici\u00f3ns migratorias dos Estados Unidos. En 1936, a poboaci\u00f3n xud\u00eda incrementouse ata os 370.483 sobre unha poboaci\u00f3n total de 1.336.518. A reacci\u00f3n \u00e1rabe contra o que eles consideraban unha transformaci\u00f3n desagradable do pa\u00eds foi a Revolta \u00c1rabe, que empezou o 15 de abril de 1936 co asasinato dun xudeu preto de Nablus. A escala da revolta deu lugar a un despregamento importante de forzas brit\u00e1nicas, as\u00ed como \u00e1 simpat\u00eda oficial destas cara \u00e1 Haganah, a forza defensiva da Axencia Xud\u00eda. A Comisi\u00f3n Real Palestina, baixo mando de Lord Peel, foi encomendada co labor de investigar as causas subxacentes dos disturbios e de recomendar unha soluci\u00f3n para lidar coas \"queixas lex\u00edtimas\" de \u00e1rabes e xudeus. O seu m\u00e1ximo expo\u00f1ente, o profesor Reginald Coupland da Universidade de Oxford, chegou \u00e1 conclusi\u00f3n de que exist\u00edan en Palestina d\u00faas culturas claramente diferenciadas: unha \u00e1rabe de orixe asi\u00e1tica e unha xud\u00eda de orixe europea. Considerando que d\u00faas culturas tan contrastadas non chegar\u00edan a convivir nun s\u00f3 Estado, Coupland propuxo como \u00fanica soluci\u00f3n a partici\u00f3n en dous Estados distintos. Coupland conseguiu convencer aos seus colegas da Comisi\u00f3n e mesmo a Weizmann, quen se converteu nun defensor da partici\u00f3n. A\u00ednda as\u00ed, non todos os sionistas estaban a favor da partici\u00f3n e os \u00e1rabes opo\u00f1\u00edanse frontalmente a ela.\nCara a finais de 1937 os brit\u00e1nicos empezaron a abandonar o seu apoio \u00e1 idea do fogar xudeu e \u00e1 partici\u00f3n do Mandato, debido a que buscaban asegurarse a simpat\u00eda \u00e1rabe na situaci\u00f3n preb\u00e9lica que preludiaba a segunda guerra mundial. Unha nova declaraci\u00f3n, co\u00f1ecida como Libro Branco, foi patrocinada por Malcolm MacDonald, ministro brit\u00e1nico de Colonias, o que supuxo un xiro completo da pol\u00edtica brit\u00e1nica na Palestina e o fin do compromiso cos xudeus iniciado d\u00faas d\u00e9cadas antes mediante a Declaraci\u00f3n Balfour. O Libro Branco foi publicado semanas antes do comezo da segunda guerra mundial e establec\u00eda que no prazo de dez anos Palestina converter\u00edase nun s\u00f3 Estado independente gobernado en com\u00fan por \u00e1rabes e xudeus. Segundo o novo plan, a inmigraci\u00f3n xud\u00eda limitar\u00edase a 75.000 persoas no seguintes cinco anos e co previo consentimento \u00e1rabe (o que na pr\u00e1ctica supo\u00f1\u00eda o peche \u00e1 inmigraci\u00f3n legal en v\u00e9speras do inicio da guerra), de modo que os xudeus manter\u00edan sempre un status minoritario debido ao seu menor peso demogr\u00e1fico.\nA pesar de que moitos \u00e1rabes d\u00e9ronse conta de que a nova declaraci\u00f3n favorec\u00eda en gran medida as s\u00faas aspiraci\u00f3ns, o goberno exipcio e alg\u00fans dos principais l\u00edderes palestinos como o cl\u00e9rigo exiliado Amin al-Husseini rexeit\u00e1rona por considerala insuficiente. A alianza do l\u00edder palestino co Terceiro Reich, que inclu\u00edu o recrutamento dunha divisi\u00f3n de musulm\u00e1ns bosn\u00edacos para as SS, danar\u00eda moi significativamente a causa palestina ao verse asociada co r\u00e9xime nazi.\nO Holocausto.\nNo caso dos xudeus, a nova pol\u00edtica do goberno brit\u00e1nico plasmada no Libro Branco, cuxa vixencia se mantivo durante a guerra, foi vista como un acto de delaci\u00f3n, a pesar do cal mantiveron o seu apoio a Gran Breta\u00f1a no inminente conflito b\u00e9lico. En novembro de 1938, a \"Reichskristallnacht\", na que os nazis deron renda solta ao terror de Estado contra os xudeus, revelou as verdadeiras intenci\u00f3ns do III Reich e provocou un crecemento da emigraci\u00f3n xud\u00eda.\nO impedimento por parte das autoridades brit\u00e1nicas da inmigraci\u00f3n xud\u00eda cara a Palestina (como puxo de relevo o caso do barco SS \"Struma\") confirmou a crenza xud\u00eda de que a protecci\u00f3n pod\u00eda ser alcanzada unicamente mediante a construci\u00f3n dun Estado onde os xudeus puidesen controlar o seu propio destino, motivo polo cal a Haganah empezou a comprar e a fabricar armas. M\u00e1is problem\u00e1ticas para os brit\u00e1nicos foron as actividades doutros dous grupos xudeus clandestinos: o Irgun Zvai Leumi (\"Organizaci\u00f3n Militar Nacional\") e o Leh'i (\"Loitadores pola Liberdade de Israel\"), que representaban a tradici\u00f3n de extrema dereita do sionismo, en conflito coa Axenc\u00eda Xud\u00eda e o movemento oficial.\nEn febreiro de 1944, o Irgun, dirixido por un mozo xudeu polaco, Menachem Begin, proclamou que os brit\u00e1nicos traizoaran ao pobo xudeu e declarou a guerra ao Mandato. O Lehi fora creado por outro xudeu polaco, Abraham Stern, cuxo rancor cara aos brit\u00e1nicos fixo que simpatizase cos propios alem\u00e1ns. O 6 de novembro de 1944, os seus membros asasinaron a Lord Moyne, o ministro brit\u00e1nico en Oriente Medio. Este feito provocou a antipat\u00eda de Winston Churchill, amigo pr\u00f3ximo de Moyne, quen planeara desenvolver o Estado xudeu xusto despois da guerra.\nA partici\u00f3n de Palestina e a creaci\u00f3n de Israel.\nNaquel tempo, gran parte do Oriente Medio estaba baixo control do Reino Unido, que ti\u00f1a intereses no Golfo P\u00e9rsico e bases a\u00e9reas en Iraq. Dos Estados lim\u00edtrofes con Palestina, L\u00edbano e Siria foran liberados do Mandato franc\u00e9s en 1943 e 1946 respectivamente. Exipto manti\u00f1a relaci\u00f3ns importantes cos brit\u00e1nicos debido ao tratado de 1936, cuxo elemento m\u00e1is importante era a zona da Canal de Suez. Transxordania independizar\u00edase en 1946, pero seguiu estreitamente vinculada a Gran Breta\u00f1a. Nun momento que se \u00eda a demostrar hist\u00f3rico para os \u00e1rabes palestinos, estes carec\u00edan das necesarias estruturas pol\u00edticas e de liderado, incapaces de copiar a ben organizada estrutura pol\u00edtica dos xudeus coa Axencia Xud\u00eda. A represi\u00f3n brit\u00e1nica da revolta de 1936-1939 causara a morte, o encarceramento ou o exilio da maior parte dos l\u00edderes \u00e1rabes palestinos, a incautaci\u00f3n de importantes cantidades de armas e unha sensaci\u00f3n xeral de hast\u00edo b\u00e9lico entre a poboaci\u00f3n civil. En opini\u00f3n dalg\u00fans autores, o mundo \u00e1rabe en xeral, e o \u00e1rabe palestino en particular, atop\u00e1banse nunha condici\u00f3n de desvantaxe para resistir ao desaf\u00edo sionista que se aveci\u00f1aba. En opini\u00f3n doutros historiadores, como Joan B. Culla, o maximalismo da posici\u00f3n \u00e1rabe impediu aproveitar as oportunidades de que dispuxeron nos distintos procesos negociadores, priorizando a expulsi\u00f3n dos xudeus e os intereses propios dos novos Estados \u00e1rabes veci\u00f1os da zona (incluso a posibilidade de anexionarse a parte \u00e1rabe de Palestina), por encima dos intereses da poboaci\u00f3n \u00e1rabe palestina e do dereito reco\u00f1ecido a estes para dispo\u00f1er do seu propio Estado.\nA escena internacional.\nO presidente estadounidense, Harry S. Truman, ti\u00f1a certa simpat\u00eda pola causa xud\u00eda pero, na pr\u00e1ctica, Truman soamente dirixiu a s\u00faa atenci\u00f3n cara a Palestina despois dun intento errado de persuadir ao Congreso de que permitise a un gran n\u00famero de xudeus establecerse nos Estados Unidos. O 31 de agosto de 1946 pediu formalmente ao goberno brit\u00e1nico que emitise 100.000 certificados de inmigraci\u00f3n, sinalando que \"ning\u00fan outro problema \u00e9 tan importante para quen co\u00f1eceu os horrores dos campos de concentraci\u00f3n\". A resposta brit\u00e1nica foi negativa, sinalando que nos campos europeos hab\u00eda moitas v\u00edtimas de Hitler e que os xudeus non deb\u00edan po\u00f1erse \u00e1 cabeza da lista. O ton da contestaci\u00f3n brit\u00e1nica mostraba ata que punto a actitude brit\u00e1nica afastouse da simpat\u00eda prosionista de 1944, e abr\u00edase as\u00ed o cami\u00f1o para a loita dos xudeus contra os brit\u00e1nicos no mandato de Palestina, cuxo atentado m\u00e1is famoso foi contra o cuartel xeral brit\u00e1nico, aloxado no Hotel Rey David de Xerusal\u00e9n, que causou 91 mortos e que, a longo prazo, conduciu aos brit\u00e1nicos f\u00f3ra de Palestina e achandou o cami\u00f1o para a creaci\u00f3n do Estado xudeu.\nOrixe.\nEn 1947, a decisi\u00f3n do Reino Unido de descolonizar Palestina, deixa a administraci\u00f3n desa terra en mans da ONU. Quen ten moitos problemas en conter \u00f3s cada vez m\u00e1is numerosos conatos de violencia entre xudeus e musulm\u00e1ns, e entre cada un destes contra a ONU. O 29 de novembro de 1947, tras m\u00faltiples disputas diplom\u00e1ticas, a Asemblea Xeral das Naci\u00f3ns Unidas aprobou o Plan de Partici\u00f3n de Palestina en dous Estados, un \u00e1rabe e outro xudeu, nin compactos nin homox\u00e9neos, divididos en tres respectivas porci\u00f3ns apenas unidas entre si. O estado xudeu supo\u00f1er\u00eda un 55% do territorio do Mandato (14.100 km\u00b2), inclu\u00eddo o deserto do Negev, e a s\u00faa poboaci\u00f3n estar\u00eda formada por 500.000 xudeus e 400.000 \u00e1rabes palestinos. Nese momento, os xudeus s\u00f3 posu\u00edan o 7% das terras de Palestina. O estado \u00e1rabe palestino ter\u00eda o 44% do territorio do Mandato (11.500 km\u00b2) e unha minor\u00eda duns 10000 xudeus. O resto de minor\u00edas (cristi\u00e1ns armenios, ortodoxos, drusos, turcom\u00e1ns,etc), acabar\u00e1n por asentarse en gran proporci\u00f3n na zona xud\u00eda por ser esta a que resulte nun estado de dereito. Xerusal\u00e9n e a s\u00faa \u00e1rea circundante, inclu\u00edda Bel\u00e9n, conformar\u00edan un \"corpus separatum\" de 700 km\u00b2 baixo a administraci\u00f3n do Consello de Administraci\u00f3n Fiduciaria das Naci\u00f3ns Unidas. Ademais, este plan prev\u00eda a retirada do ex\u00e9rcito brit\u00e1nico do Mandato antes de agosto de 1948 e a fixaci\u00f3n das fronteiras entre os dous Estados e na propia Xerusal\u00e9n.\nOs xudeus aceptaron o Plan proposto, a pesar de non estar de acordo cos termos dunha repartici\u00f3n que fac\u00eda indefendible e pouco viable o territorio asignado, pero os \u00e1rabes rexeit\u00e1rono de plano. O Alto Comit\u00e9 \u00c1rabe (o organismo da dirixencia \u00e1rabe-palestina) cualificouno de \"absurdos, impracticables e inxustos\" tanto a repartici\u00f3n como a proposta federal e, vendo perdido o terreo diplom\u00e1tico, ameazaron coa guerra para defender a Palestina \u00e1rabe. En calquera caso, por aquel ent\u00f3n xa se estaba desenvolvendo unha guerra civil en Palestina que consistiu principalmente en ataques terroristas primeiro e en movementos militares un tempo despois. Os distintos ataques terroristas de grupos xudeus como o Lehi, o Irgun ou a propia Hagana foron propiciando un \u00e9xodo da poboaci\u00f3n \u00e1rabe de Palestina a zonas que consideraban m\u00e1is seguras. A mediados de xaneiro de 1948, os ataques dos diversos grupos xudeus empuxaran a unha quinta parte da poboaci\u00f3n de Jaffa (unhas 15000 persoas) a fuxir a outros lugares.:2 A finais de xaneiro, calc\u00falase que uns 20000 \u00e1rabes palestinos abandonaran os seus fogares en Haifa.\nSuced\u00e9ronse unha serie de cruentos atentados, entre os que cabe destacar a bomba plantada pola Hagana no Hotel Semiramis de Xerusal\u00e9n, matando a 26 civ\u00eds entre os que estaba o c\u00f3nsul xeral espa\u00f1ol na cidade, ou o atentado contra o diario xudeu \"Palestine Post\", que deixou vinte v\u00edtimas civ\u00eds pouco despois. En plena guerra civil, dous feitos terminaron por derrubar a moral da poboaci\u00f3n civil palestina e acrecentar a\u00ednda m\u00e1is a s\u00faa fuxida. O 8 de abril morreu accidentalmente Abdelkader al-Husayni, comandante do Ex\u00e9rcito da Santa Yihad e principal l\u00edder militar palestino. Ao d\u00eda seguinte, o 9 de abril, uns 120 homes do Irgun e do Lehi perpetraron o masacre de Deir Yassin. O reconto de v\u00edtimas fixouse en 107 alde\u00e1ns mortos, entre os que se contaron multitude de mulleres, anci\u00e1ns e nenos. As noticias do masacre desataron o p\u00e1nico a\u00ednda m\u00e1is entre a poboaci\u00f3n civil \u00e1rabe palestina e provocaron a s\u00faa fuxida en masa. Un novo masacre perpetrado pola Brigada Golani en Khirbet Nasser ed-Din, que deixou 22 alde\u00e1ns mortos, tivo lugar o 12 de abril de 1948, un d\u00eda antes de que un grupo de guerrilleiros \u00e1rabes palestinos emboscaran un convoi de cami\u00f3ns, ambulancias, autobuses e veh\u00edculos acoirazados que se dirix\u00edan ao enclave xudeu do Monte Scopus. Morreron 78 profesores, alumnos, enfermeiras, doutores e soldados da Hagana que os escoltaban.\nAs cidades de Tiber\u00edades, Haifa e Jaffa foron caendo en mans xud\u00edas durante as seguientes semanas, con duros bombardeos sobre zonas residenciais \u00e1rabes que provocaron a fuxida en masa da poboaci\u00f3n civil \u00e1rabe palestina. O 10 de maio, as tropas xud\u00edas tomaron Safad e expulsaron a miles de habitantes \u00e1rabes palestinos. En Beisan, todos os \u00e1rabes foron expulsados dos seus fogares e enviados a Nazaret o m\u00e1is al\u00e1 do r\u00edo Xord\u00e1n. Cando as tropas xud\u00edas entraron en Acre, s\u00f3 uns 3.000 dos 13.400 habitantes permaneceran na cidade.\nO 14 de maio de 1948, o mesmo d\u00eda en de que expiraba o Mandato brit\u00e1nico de Palestina, David Ben-Gurion proclama a independencia do Estado de Israel na s\u00faa parte do territorio outorgada polo Plan de Partici\u00f3n da ONU.\nBen Gurion, que inaugurou o cargo de primeiro ministro do Estado de Israel, aceptou a partici\u00f3n de Palestina en territorios israel\u00eds e territorios palestinos que a ONU estableceu en 1947. Pero ti\u00f1a un vello pensamento de fondo: en carta \u00e1 s\u00faa muller confiou que \nA guerra de 1948.\nAo d\u00eda seguinte da Declaraci\u00f3n de independencia do Estado de Israel no territorio asignado polo Plan da ONU para a partici\u00f3n de Palestina de 1947, cinco Estados \u00e1rabes veci\u00f1os (L\u00edbano, Siria, Transxordania, Iraq e Exipto), inconformes co devandito Plan e coa expulsi\u00f3n ou fuxida da poboaci\u00f3n civil palestina que se estaba levando a cabo por parte das tropas israel\u00eds, declar\u00e1ronlle a guerra ao nacente Estado de Israel e tentaron invadilo baixo o mandato do xeneral \u00e1rabe Salim Abdala Kais.\nNa guerra intermitente que tivo lugar durante os seguintes 15 meses (interrompida ocasionalmente por varias treguas promovidas pola ONU), Israel conquistou e anexionouse un 26% adicional do antigo Mandato brit\u00e1nico, mentres que Transxordania e Exipto ocuparon a parte restante destinada pola ONU ao Estado \u00e1rabe-palestino: Exipto ocupou a Franxa de Gaza e Transxordania anexionouse Cisxordania e Xerusal\u00e9n Leste, refundando o pa\u00eds co nome de Xordania.\nA guerra provocou centos de miles de desprazados, os maiores desprazamentos de refuxiados na historia da zona en conflito, en ambos os sentidos: m\u00e1is de dous terzos da poboaci\u00f3n civil \u00e1rabe palestina (711.000 \u00e1rabes, de acordo con estimaci\u00f3ns das Naci\u00f3ns Unidas, ou cerca do 80% da poboaci\u00f3n \u00e1rabe fuxiron do pa\u00eds.) foron obrigados a desprazarse \u00e1 Franxa de Gaza e a Cisxordania, as\u00ed como a outros pa\u00edses \u00e1rabes veci\u00f1os, como L\u00edbano, Siria ou Xordania, dando orixe ao problema dos refuxiados palestinos que a\u00ednda hoxe perdura. Na zona israel\u00ed quedaron 156.000 \u00e1rabes palestinos, que adquiriron a nacionalidade israel\u00ed e que, en xeral, no plano te\u00f3rico, gozaron dos dereitos plenos de cidadan\u00eda a partir de 1950, inclu\u00edndo a s\u00faa incorporaci\u00f3n ao ex\u00e9rcito no caso dos drusos. Con todo, os \u00e1rabes palestinos de Israel viviron suxeitos \u00e1 lei marcial ata 1966, e ao redor da metade deles -co\u00f1ecidos legalmente como presentes ausentes- sufriron a expropiaci\u00f3n das s\u00faas terras e propiedades por parte do Estado de Israel, que as destinou aos novos inmigrantes xudeus. Segundo a historiograf\u00eda tradicional israel\u00ed, a sa\u00edda dos \u00e1rabes da s\u00faa terra debeuse a que a dirixencia \u00e1rabe instigou \u00e1 poboaci\u00f3n \u00e1rabe en Palestina a abandonar os seus fogares para garantir \u00e1s tropas \u00e1rabes maior liberdade de movemento. Con todo, as fontes \u00e1rabes e os novos historiadores israel\u00eds, as\u00ed como numerosos historiadores internacionais, afirman que non existen probas respecto diso e sinalan aos ataques do ex\u00e9rcito e os grupos paramilitares xudeus como fonte do \u00e9xodo masivo palestino. \nDe forma paralela, as comunidades xud\u00edas que habitaban en pa\u00edses \u00e1rabes (moitas delas desde antes da expansi\u00f3n \u00e1rabe e musulm\u00e1), v\u00edronse obrigadas a emigrar nos anos seguintes. S\u00f3 durante a d\u00e9cada de 1950, 608.200 xudeus orientais, unha cifra algo menor \u00e1 de refuxiados palestinos, fuxiron ou foron expulsados de territorios \u00e1rabes e refuxi\u00e1ronse en Israel, onde obtiveron a cidadan\u00eda israel\u00ed grazas \u00e1 denominada Lei do Retorno; outros 290.800 refuxiados xudeus establec\u00e9ronse en Francia ou nos Estados Unidos (v\u00e9xase \u00c9xodo xudeu de pa\u00edses \u00e1rabes). Tratouse dun fen\u00f3meno de intensidade variable segundo os pa\u00edses nos que aconteceu, e que foi desde a confiscaci\u00f3n de bens e terras nalg\u00fans pa\u00edses \u00e1 persecuci\u00f3n directa dos xudeus noutros. En calquera caso, o resultado na pr\u00e1ctica foi a liquidaci\u00f3n case total das comunidades xud\u00edas nos pa\u00edses \u00e1rabes.\nO 11 de decembro de 1948, na s\u00faa resoluci\u00f3n 194, a Asemblea Xeral das Naci\u00f3ns Unidas ditaminou \"que\" \"debe permitirse aos refuxiados que desexen regresar aos seus fogares e vivir en paz cos seus veci\u00f1os, que o fagan as\u00ed canto antes, e que deber\u00e1n pagarse indemnizaci\u00f3ns a t\u00edtulo de compensaci\u00f3n polos bens dos que decidan non regresar aos seus fogares e por todo ben perdido ou danado cando, en virtude dos principios do dereito internacional ou por raz\u00f3ns de equidade, esta perda ou este dano deba ser reparado polos Gobernos ou autoridades responsables\". Desta maneira, reco\u00f1eceu o dereito ao retorno dos refuxiados palestinos e creou a Axencia das Naci\u00f3ns Unidas para os Refuxiados Palestinos (UNRWA nas s\u00faas siglas inglesas) coa esperanza dun retorno inmediato, algo que con todo non sucedeu. De feito, xa durante a propia guerra de 1948, no mesmo momento no que a poboaci\u00f3n palestina estaba fuxindo ou sendo expulsada polo ex\u00e9rcito israel\u00ed, Israel fixo p\u00fablica a s\u00faa postura oficial de rexeitamento ao retorno dos refuxiados. Ao prolongarse indefinidamente a s\u00faa condici\u00f3n de \"refuxiados\", e quedar a s\u00faa sorte en mans da ONU, nunca obtiveron a nacionalidade dos pa\u00edses \u00e1rabes que os acolleron (ag\u00e1s no caso de Xordania, que reco\u00f1eceu como nacionais aos palestinos cisxordanos e jerosolimitanos) e permaneceron en condici\u00f3ns de desarraigamento e precarizaci\u00f3n. Pola s\u00faa banda, os refuxiados xudeus, que non recibiron reco\u00f1ecemento nin axuda algunha por parte da ONU, foron integrados rapidamente en Israel e aloxados nas vivendas que quedaran baleiras tras o \u00e9xodo da poboaci\u00f3n palestina.\nA guerra de Suez (1956).\nA\u00ednda que os armisticios de 1949 supuxeron a independencia de Israel, non significaron o final das hostilidades entre este pa\u00eds e os seus veci\u00f1os \u00e1rabes. Durante toda a d\u00e9cada de 1950 suced\u00e9ronse tanto ataques de feda\u00edns palestinos apoiados principalmente por Exipto como ataques israel\u00eds contra posici\u00f3ns fronteirizas xordanas, sirias e exipcias. En outubro de 1953, unha unidade israel\u00ed comandada por Ariel Sharon levou a cabo o masacre de Qibya en territorio palestino baixo control xordano, na que asasinaron a 69 civ\u00eds, dous terzos deles mulleres e nenos.(pp 150) En decembro de 1955, durante a Operaci\u00f3n Kinneret, un ataque israel\u00ed contra posici\u00f3ns sirias na costa do mar de Galilea causou a morte a 54 soldados sirios. En febreiro de 1955, sen mediar provocaci\u00f3n previa, comandos israel\u00eds mataron a 38 soldados exipcios nun ataque transfronteirizo ocorrido na Franxa de Gaza, por ent\u00f3n baixo control exipcio. Isto levou ao presidente exipcio, Gamal Abdel Nasser, a decretar o peche do estreito de Tir\u00e1n para barcos e avi\u00f3ns procedentes ou dirixidos a Israel. Pola s\u00faa banda, Israel asinou unha alianza co Reino Unido e Francia para un ataque conxunto a Exipto, dado que ambas as naci\u00f3ns estaban enfrontadas con Gamal Abdel Nasser pola nacionalizaci\u00f3n do Canal de Suez.\nO 29 de outubro de 1956 desencadeouse a invasi\u00f3n conxunta de Exipto por parte de Israel, que ocupou a pen\u00ednsula do Sina\u00ed, e Francia e o Reino Unido, que enviaron paracaidistas a Porto Said e o Canal de Suez. A\u00ednda que militarmente os aliados alcanzaron todos os seus obxectivos, a presi\u00f3n diplom\u00e1tica conxunta da Uni\u00f3n Sovi\u00e9tica e EE. UU. forzou a estes a retirarse, no que os pa\u00edses \u00e1rabes consideraron unha vitoria pol\u00edtica. Como consecuencia desta guerra, a ONU decidiu o despregamento dunha forza de cascos azuis entre Exipto e Israel; con todo, Israel negouse a permitir o acceso \u00e1s forzas de interposici\u00f3n da ONU, co\u00f1ecida como UNEF, polo que s\u00f3 se puido despregar na parte exipcia da fronteira.O achegamento franco-israel\u00ed trouxo tam\u00e9n consigo o desenvolvemento da enerx\u00eda nuclear israel\u00ed, que se materializou en 1958 na creaci\u00f3n da central nuclear de Dimona. \nNeste contexto, os \u00e1rabes comezaron a organizarse en diferentes asociaci\u00f3ns para resistir. O 27 de maio de 1964, f\u00fandase baixo o auspicio da Liga \u00c1rabe, a Organizaci\u00f3n para a Liberaci\u00f3n de Palestina (OLP), constitu\u00edndo un fito na escalada terrorista entre grupos \u00e1rabes por unha beira e do estado israel\u00ed pola outra.\nA guerra dos seis d\u00edas.\nO 8 de marzo de 1965 o l\u00edder exipcio Gamal Abdel Nasser afirmara: \"Non entraremos en Palestina coa terra cuberta de area, entraremos coa terra cuberta de sangue\". En 1967 pediu \u00e1s Naci\u00f3ns Unidas que retirasen aos Cascos Azuis de Gaza, o Sina\u00ed, e das illas de Tir\u00e1n e Sanafir (\u00e1 entrada do Golfo de Aqaba), solicitude que a ONU, por ent\u00f3n presidida por U Thant, aceptou a pesar de que iso significaba renunciar ao seu papel de interposici\u00f3n. Exipto mobilizou 80.000 soldados no Sina\u00ed e enviou tropas \u00e1s s\u00faas illas do golfo de Aqaba o 22 de maio. Isto volveu po\u00f1er en perigo a sa\u00edda dos barcos israel\u00eds ao Mar Vermello, e foi considerado un \" casus belli\" por parte do goberno israel\u00ed. Exipto propuxo levar o peche dos Estreitos de Tir\u00e1n a unha corte de arbitraxe internacional. Ese mesmo mes, Exipto, Siria e Iraq asinaron un pacto de defensa mutua. O 5 de xu\u00f1o de 1967, #ante a negativa exipcia de desbloquear o Golfo de Aqaba, Israel bombardeou a aviaci\u00f3n exipcia situada na pen\u00ednsula do Sina\u00ed, dando comezo desta forma \u00e1 Guerra dos Seis D\u00edas.\nNos 6 d\u00edas que durou a guerra, Israel conquistou a Franxa de Gaza, Cisxordania, Xerusal\u00e9n Leste, a pen\u00ednsula do Sina\u00ed e os Altos do Gol\u00e1n (Siria). Ag\u00e1s o caso da pen\u00ednsula do Sina\u00ed, que foi devolta a Exipto en 1979 como consecuencia dos acordos de paz de Camp David, o resto de territorios seguen a d\u00eda de hoxe ocupados militarmente por Israel. \nA guerra ocasionou unha segunda onda de entre 300.000 e 400.000 refuxiados palestinos, dos que case un terzo convert\u00e9ronse en refuxiados por segunda vez. A maior\u00eda exiliouse en L\u00edbano, Xordania, Siria e os Estados do Golfo P\u00e9rsico.\nResoluci\u00f3n 242.\nEn novembro de 1967 Naci\u00f3ns Unidas adoptou a resoluci\u00f3n 242, que \"\"afirma que o acatamento dos principios da Carta require que se estableza unha paz xusta e duradeira no Oriente Medio, a cal incl\u00faa a aplicaci\u00f3n dos dous principios seguintes:\" \"retiro das forzas armadas israel\u00eds dos territorios que ocuparon durante o recente conflito\" e \"terminaci\u00f3n de todas as situaci\u00f3ns de belixerancia ou alegaci\u00f3ns da s\u00faa existencia, e respecto e reco\u00f1ecemento da soberan\u00eda, integridade territorial e independencia pol\u00edtica de todos os Estados da zona e do seu dereito para vivir en paz dentro de fronteiras seguras e reco\u00f1ecidas e libres de ameaza ou actos de forza\". Ademais, ped\u00eda \"garantir a liberdade de navegaci\u00f3n polas v\u00edas internacionais de navegaci\u00f3n da zona\" e \"lograr unha soluci\u00f3n xusta do problema dos refuxiados\", as\u00ed como establecer zonas desmilitarizadas entre os Estados da zona.\nO texto da resoluci\u00f3n 242 \u00e9 ambiguo en canto a se esixe a Israel unha retirada de todos os territorios ocupados na guerra (segundo o texto da versi\u00f3n francesa \"Retrait des forces arm\u00e9es isra\u00e9liennes des territoires occup\u00e9s lors du r\u00e9cent conflit\" e espa\u00f1ola: \"retiro de las fuerzas armadas israel\u00edes de los territorios que ocuparon durante el reciente conflicto\") ou de s\u00f3 unha parte dos territorios (segundo a versi\u00f3n inglesa: \"Withdrawal of Israeli armed forces from territories occupied in the recent conflict\"). A ausencia do artigo \"the\" (\"dos\") da versi\u00f3n inglesa do texto levou a Israel a argumentar que a resoluci\u00f3n s\u00f3 es\u00edxelle \"a retirada de territorios ocupados no recente conflito\", e non \"a retirada dos territorios ocupados no recente conflito\", como esixen as versi\u00f3ns espa\u00f1ola e francesa do mesmo documento.\nA OLP rexeitou categoricamente a resoluci\u00f3n por considerar que \"pisa os dereitos de dous mill\u00f3ns de palestinos\", e esixiu que Israel cumprise a s\u00faa parte e se retirase dos territorios conquistados, cousa que non fixo e que marcar\u00eda o conflito ata a actualidade.\nGuerra de desgaste (1967-1970).\nNos anos seguintes \u00e1 guerra de 1967 pasouse a unha guerra soterrada co\u00f1ecida como guerra de Desgaste. Israel mantivo a ocupaci\u00f3n militar de todos os territorios conquistados na guerra de 1967, sometendo \u00e1 poboaci\u00f3n nativa \u00e1 lei marcial e incentivando os asentamentos de xudeus nos territorios ocupados, nunha clara violaci\u00f3n da Cuarta Convenci\u00f3n de Xenebra, que no seu artigo 49 prohibe o traslado de poboaci\u00f3n civil da potencia ocupante ao territorio ocupado.\nEn canto a Xerusal\u00e9n Leste, Israel anexionouse esta parte da cidade \u00e1 conclusi\u00f3n da guerra e comezou a demolici\u00f3n de barrios palestinos e a construci\u00f3n de barrios xudeus na zona. Pola s\u00faa banda, Exipto multiplicou o seu asedio militar contra Israel, que culminar\u00eda na guerra do Yom Kippur en 1973, e intensificou o seu apoio aos grupos armados palestinos que, a partir de 1968 (e co apoio de Siria o Fronte Popular para a Liberaci\u00f3n de Palestina), iniciaron unha escalada terrorista internacional que inclu\u00edu secuestros de avi\u00f3ns comerciais e destruci\u00f3n de avi\u00f3ns baleiros, atentados contra embaixadas e diplom\u00e1ticos de Israel, ataques a intereses da comunidade xud\u00eda en todo o mundo ou atentados contra instalaci\u00f3ns de gas e petroleiras. Esta escalada culminar\u00eda finalmente no masacre de M\u00fanic, perpetrado contra deportistas israel\u00eds que compet\u00edan nos Xogos Ol\u00edmpicos de 1972. Israel vingouse contra os perpetradores mediante a Operaci\u00f3n C\u00f3lera de Deus nos anos seguintes.\nA guerra de Desgaste foi unha guerra limitada entre Exipto e Israel que tivo lugar durante os anos 1968 a 1970. Foi iniciada por Exipto nun intento de recobrar o Sina\u00ed tras a negativa israel\u00ed de abandonar os territorios ocupados na guerra dos seis d\u00edas, de acordo co esixido na resoluci\u00f3n 242. A Guerra de Desgaste supuxo un importante n\u00famero de baixas no ex\u00e9rcito israel\u00ed (m\u00e1is do dobre de mortes que a Guerra dos Seis D\u00edas) e no exipcio. A guerra supuxo tam\u00e9n a intervenci\u00f3n directa da Uni\u00f3n Sovi\u00e9tica no conflito \u00e1rabe israel\u00ed e terminou cun cesamento do fogo asinado entre os pa\u00edses en 1970 que deixaba as li\u00f1as de armisticio no mesmo lugar no que estaban cando a guerra comezou.\nA guerra do Yom Kippur.\nA Guerra de Yom Kipur, Guerra do Ramad\u00e1n ou Guerra de Outubro, foi un conflito armado entre Israel e os pa\u00edses \u00e1rabes de Exipto e Siria que tivo lugar durante outubro de 1973. Exipto e Siria iniciaron o conflito para recuperar os territorios que Israel ocupaba desde a Guerra dos Seis D\u00edas de 1967. Ambas as partes sufriron graves perdas, a\u00ednda que Israel mantivo os territorios conquistados.\nO 6 de outubro de 1973, d\u00eda da festividade xud\u00eda do Yom Kippur, Exipto e Siria lanzaron o seu ataque contra Israel. A data fora escollida con coidado xa que a maior\u00eda da poboaci\u00f3n israel\u00ed estaba nas s\u00faas casas xaxuando, o que fac\u00eda a s\u00faa posici\u00f3n defensiva m\u00e1is vulnerable. O ex\u00e9rcito exipcio cruzou rapidamente o canal de Suez superando rapidamente as defensas israel\u00eds. Ao mesmo tempo, as forzas sirias avanzaron nos Altos do Gol\u00e1n. Unha vez recuperada a pen\u00ednsula do Sina\u00ed, Anwar el-Sadat, presidente de Exipto, decidiu parar a fronte exipcia dando por boa a recuperaci\u00f3n do seu antigo territorio. Isto permitiu a Israel concentrar todas as s\u00faas forzas no fronte norte e recuperar a iniciativa nunha guerra na que por primeira vez viu como foi superado polos seus inimigos \u00e1rabes. Esta decisi\u00f3n tomada polo presidente exipcio, xunto coa posterior firma dun tratado de paz con Israel, foi considerada unha traiz\u00f3n no mundo \u00e1rabe e motivar\u00eda, anos m\u00e1is tarde, o seu asasinato nun desfile militar.\nSuperado o impacto do golpe militar e o alto n\u00famero de baixas, a mediados de outubro Israel mobilizara \u00e1s s\u00faas tropas e lanzara unha serie de contraataques en ambas as frontes. Desprazou aos sirios dos Altos do Gol\u00e1n, invadiu o propio pa\u00eds e ameazou a capital, Damasco, coa artiller\u00eda, situando un groso de tropas a 100 km; ao mesmo tempo, avanzaba na contraofensiva do Sina\u00ed, facendo retroceder aos exipcios m\u00e1is al\u00f3 das s\u00faas fronteiras e cruzando o Canal de Suez, situando unidades blindadas a 40 km do Cairo.\nOs pa\u00edses \u00e1rabes, ante esta realidade, decidiron iniciar unha guerra econ\u00f3mica e embargaron o petr\u00f3leo dos pa\u00edses que axudaban a Israel, ao mesmo tempo que reduc\u00edan as vendas co prop\u00f3sito de lograr un aumento dos prezos. O seu efecto, que pasou \u00e1 historia como a crise do petr\u00f3leo de 1973, foi unha desestabilizaci\u00f3n da econom\u00eda internacional, que meteu presi\u00f3n aos EE.UU. e a URSS a alcanzar un acordo a trav\u00e9s da ONU. Tras a resoluci\u00f3n da ONU de 22 de outubro, chegouse a un cesamento do fogo o 25. Exipto comezou a afastarse das teses sovi\u00e9ticas e achegarse aos Estados Unidos, mentres que Siria mantivo as s\u00faas posici\u00f3ns vinculadas \u00e1 URSS. Ambas as partes consider\u00e1ronse vencedoras. A partir deste intre, Israel non confiar\u00e1 m\u00e1is nunha seguridade est\u00e1tica, pero a aproximaci\u00f3n de Exipto ao mundo occidental favorecer\u00e1 os acordos de Camp David tempo despois.\nAcordos de Camp David (1978).\nA gran sensaci\u00f3n de vulnerabilidade que causou a ofensiva exipcio-siria na guerra do Yom Kippur empuxou a Israel a comezar a negociar unilateralmente con Exipto unha paz separada que implicase a devoluci\u00f3n dos territorios ocupados (a pen\u00ednsula do Sina\u00ed) a cambio dun acordo de paz permanente e o establecemento de relaci\u00f3ns colaterais. O 17 de setembro de 1978, o presidente exipcio Anwar el-Sadat e o primeiro ministro israel\u00ed Menachem Begin asinaron os Acordos de Paz de Camp David en presenza do presidente dos Estados Unidos, Jimmy Carter. Este acordo supuxo o primeiro tratado de paz de Israel cun pa\u00eds \u00e1rabe e a aplicaci\u00f3n por primeira vez na historia de Israel da doutrina de paz por territorios, establecida na resoluci\u00f3n 242 da ONU en 1967.\nO acordo de paz trouxo importantes vantaxes a ambos os pa\u00edses, que tiveron que realizar importantes renuncias para levalo a cabo. Israel conseguiu un tratado de paz definitivo coa maior potencia \u00e1rabe da rexi\u00f3n que, unha vez fora do taboleiro, reduc\u00eda enormemente o risco vital do Estado de Israel. En cambio, tivo que devolver o territorio conquistado en 1967, inclu\u00eddos varios asentamentos establecidos ao norte da pen\u00ednsula do Sina\u00ed, o que supuxo unha importante fractura pol\u00edtica dentro do pa\u00eds. Para os exipcios, o tratado de paz significou a recuperaci\u00f3n de todo o territorio nacional perdido na guerra dos seis d\u00edas (a Franxa de Gaza, que tam\u00e9n fora ocupada por Israel no devandito conflito, non era legalmente parte de Exipto). Con todo, Exipto afastouse abruptamente da \"doutrina dos tres nons\", establecida pola Liga \u00c1rabe na Conferencia de Xartum en 1967, que declaraba \"non \u00e1 paz con Israel, non ao reco\u00f1ecemento de Israel e non \u00e1s negociaci\u00f3ns con Israel\". Isto sup\u00faxolle numerosas acusaci\u00f3ns de traiz\u00f3n e un importante illamento na comunidade \u00e1rabe durante anos. Anwar el-Sadat foi especialmente sinalado como traidor e morreu asasinado por un dos seus gardacostas no Cairo o 6 de outubro de 1981.\nA guerra do L\u00edbano.\nTras o setembro Negro de 1970, miles de guerrilleiros palestinos son expulsados de Xordania, e a OLP decide establecer as s\u00faas bases no L\u00edbano, desde onde comezaron a realizar incursi\u00f3ns en territorio israel\u00ed para provocar atentados, mantendo enfrontamentos directos coas forzas israel\u00eds ao longo da fronteira sur do L\u00edbano. En marzo de 1978, despois de que un comando palestino causase a morte de 35 civ\u00eds israel\u00eds nun autob\u00fas, o goberno de Menachem Begin ordena a tres brigadas do Tsahal que invadisen un 1000 km\u00b2 do sur do L\u00edbano, ata o r\u00edo Litani, co obxectivo de acabar coas bases dos \"feda\u00edn\". Antes de retirarse, tres meses despois, Israel establece unha \"zona de seguridade\" de 10 quil\u00f3metros de ancho \u00b4sobre un territorio cunha poboaci\u00f3n maiotariamente cristi\u00e1n-maronita, e d\u00e9ixaa en mans dunha milicia aliada chamada Ex\u00e9rcito do L\u00edbano Libre (despois Ex\u00e9rcito do Sur do L\u00edbano). \u00c1 s\u00faa vez, a ONU desprega unha forza de interposici\u00f3n (UNIFIL) entre a \"zona de seguridade\" e o r\u00edo Litani coa misi\u00f3n de velar pola desmilitarizaci\u00f3n da \u00e1rea. Entre 1979 e 1981, a comunidade cristi\u00e1, a trav\u00e9s das Falanxes libanesas, establece unha alianza estrat\u00e9xica con Israel, unha vez rota a que manti\u00f1an con Siria ata ent\u00f3n.\nEn xu\u00f1o de 1982 xunto ao agravamento dos incidentes armados na fronteira ou dentro de Israel, prod\u00facese un atentado do grupo palestino de Abu Nidal contra Shlomo Argov, o embaixador israel\u00ed en Londres. A pesar de que Abu Nidal era un inimigo ac\u00e9rrimo de Iasir Arafat e da OLP, Israel tomou este atentado como un \"casus belli\" para a invasi\u00f3n do L\u00edbano, nunha operaci\u00f3n de grandes proporci\u00f3ns que denominar\u00e1 \"Operaci\u00f3n Paz para Galilea\". Tres d\u00edas despois do atentado, o 6 de xu\u00f1o, un impresionante despregamento das Forzas de Defensa de Israel (Tsahal) formado por case 100.000 soldados (equivalente a oito divisi\u00f3ns) e 1500 tanques, apoiados pola aviaci\u00f3n e a mari\u00f1a, superaron a \"zona de seguridade\" e as forzas da UNIFIL profundaron en territorio liban\u00e9s. A\u00ednda que a idea declarada polo ent\u00f3n ministro de Defensa, Ariel Sharon, era non superar 40 quil\u00f3metros, as forzas do Tsahal chegan ata a periferia de Beirut e a estrada que a une con Damasco. O propio Sharon e Rafael Eitan sinalar\u00edan con posterioridade que, a pesar do que afirmaran publicamente no devandito momento, \"o Gabinete israel\u00ed sab\u00eda por adiantado que o alcance da operaci\u00f3n non se limitar\u00eda a corenta quil\u00f3metros\". Os palestinos ofreceron unha resistencia moi desigual e Siria aproveitou para reforzar as s\u00faas propias unidades na zona, engadindo 30000 soldados e 400 tanques de reforzo. Israel destru\u00edu o sistema de m\u00edsiles antia\u00e9reos sirio despregado na Bekaa libanesa e derrubou 29 dos 100 avi\u00f3ns cazabombardeiros que Siria enviara, no que supuxo a maior batalla a\u00e9rea desde a guerra de Corea. O 11 de xu\u00f1o entrou en vigor un cesamento do fogo imposto polos Estados Unidos e esixido tam\u00e9n pola Uni\u00f3n Sovi\u00e9tica. Coa mediaci\u00f3n estadounidense, comezou a evacuaci\u00f3n de case 15000 combatentes e bur\u00f3cratas da OLP e tam\u00e9n dalg\u00fans dos soldados sirios. Portaban o seu armamento lixeiro, en sinal de capitulaci\u00f3n honrosa: os sirios regresaron ao seu pa\u00eds por v\u00eda terrestre, e os palestinos foron transportados a Chipre, desde onde se dispersaron por varios pa\u00edses (como Alxeria, Iemen, Iraq, Xordania ou Sud\u00e1n). A c\u00fapula da OLP, con Arafat \u00e1 cabeza, estableceu o seu novo cuartel xeral en Tunes.\nA pesar do \u00e9xito das maiores operaci\u00f3ns militares, esta invasi\u00f3n ter\u00e1 d\u00faas consecuencias fundamentais:\nUns d\u00edas despois, o Parlamento liban\u00e9s, ante a nova correlaci\u00f3n de forzas, elixiu como presidente ao cristi\u00e1n-maronita Bashir Gemayel, substitu\u00edndo o tam\u00e9n maronita Elias Sarkis, que esgotara o seu mandato. Con todo, antes de tomar posesi\u00f3n, Gemayel foi asasinado por un axente sirio, xunto con outras 29 persoas que se atopaban nese momento no cuartel xeral das Falanxes Libanesas en Beirut. En vinganza polo asasinato, as Falanxes Libanesas entraron nos campamentos de refuxiados palestinos de Sabra e Chatila, provocando un masacre civil na que morreron entre 460 e 3500 civ\u00eds palestinos. Unha comisi\u00f3n xudicial israel\u00ed do m\u00e1is alto nivel \u2013a Comisi\u00f3n Kahan\u2013 investigou o sucedido. Sinalou aos cristi\u00e1ns falanxistas como autores materiais das mortes, pero imputaba a Israel unha \u00abresponsabilidade indirecta\u00bb por non evitala, ao producirse os feitos baixo o control militar israel\u00ed da cidade. Este veredicto provocou un fondo impacto na opini\u00f3n internacional e na propia Israel, que destitu\u00edu do seu cargo ao ent\u00f3n ministro de Defensa, Ariel Sharon, a\u00ednda que permaneceu no gabinete como ministro sen carteira. En maio de 1983, Israel e L\u00edbano alcanzaron un acordo para a retirada das tropas israel\u00eds. Con todo, o tratado de paz non chegou a ser ratificado e, en marzo de 1984, baixo presi\u00f3n siria, L\u00edbano cancelou o acordo. Ante o goteo de baixas israel\u00eds e os constantes atentados xi\u00edtas (cunha media de 100 ao mes), Israel iniciou o seu repregamento unilateral e progresivo en 1985, deixando de novo a chamada \"zona de seguridade\" (un 850 km\u00b2) en mans do cristi\u00e1n-liban\u00e9s (e proisrael\u00ed) Ex\u00e9rcito do Sur do L\u00edbano, cunha presenza menor de tropas de Tsahal.\nFinalmente, en maio de 2000, Ehud Barak, primeiro ministro israel\u00ed, cumpriu a s\u00faa promesa electoral de retirar todas as tropas israel\u00eds do sur do L\u00edbano, en cumprimento da resoluci\u00f3n 425 do Consello de Seguridade da ONU, que fora aprobada 22 anos antes. A ONU verificou \"in situ\" a retirada israel\u00ed ao sur da fronteira internacional. As granxas de Shebaa, un pequeno terreo de 20 km\u00b2 na saia do monte Herm\u00f3n que o ex\u00e9rcito israel\u00ed tomou aos sirios en 1967, e que Beirut reclamou desde moito antes como propio, serviulle a Hesbul\u00e1 (a milicia xi\u00edta proiran\u00ed) como pretexto para manter a s\u00faa fustrigaci\u00f3n armada contra Israel e para non aceptar a resoluci\u00f3n 1559 do Consello de Seguridade da ONU, que a obrigaba a desarmarse e deixar o control da fronteira en mans do ex\u00e9rcito liban\u00e9s.\nXerusal\u00e9n.\nO status de Xerusal\u00e9n segue sendo un dos puntos de disputa claves do conflito \u00e1rabe-israel\u00ed. Israel sempre reclamou Xerusal\u00e9n como capital relixiosa e civil do pobo xudeu. Os \u00e1rabes, que a controlaron durante uns 700 anos (638-1513), ou os turcos-otom\u00e1ns, que a gobernaron durante outros 400 (1513-1917), ou os xordanos, que a ocuparon durante 19 anos m\u00e1is (1948-1967), nunca lle procuraron ning\u00fan status especial de capitalidade nacional. A resoluci\u00f3n 181 da Asemblea Xeral das Naci\u00f3ns Unidas estableceu a partici\u00f3n do Mandato brit\u00e1nico de Palestina nun Estado \u00e1rabe e outro xudeu, pero deixou a zona de Xerusal\u00e9n e Bel\u00e9n como un \"corpus separatum\" que haber\u00eda de estar administrado polas Naci\u00f3ns Unidas, algo que detallou con posterioridade na s\u00faa resoluci\u00f3n 303. Con todo, a cidade quedou dividida en d\u00faas partes tras a guerra \u00e1rabe-israel\u00ed de 1948. A parte occidental de Xerusal\u00e9n foi proclamada capital de Israel en 1950, movemento que non foi reco\u00f1ecido desde ent\u00f3n por ning\u00fan pa\u00eds do mundo ag\u00e1s os Estados Unidos. O chamado Xerusal\u00e9n Leste, que inclu\u00eda a Cidade Vella, quedou baixo control xordano. Durante a Guerra dos Seis D\u00edas de 1967, Israel conquistou o Muro das Lamentaci\u00f3ns da Cidade Vella, as\u00ed como o resto da parte oriental da cidade que estivera baixo control xordano desde 1949, e unificou administrativamente o municipio.\nEn 1980, Israel promulgou a Lei de Xerusal\u00e9n que declaraba \u00e1 cidade, inclu\u00edda a parte oriental e unha ampla zona perif\u00e9rica, como \u00abcapital eterna e indivisible\u00bb do Estado de Israel. A ONU replic\u00f3 coa resoluci\u00f3n 478, que invalidaba dita declaraci\u00f3n de capitalidade, e aconsellou aos seus membros a que situasen as s\u00faas embaixadas en Tel Aviv. S\u00f3 Costa Rica e O Salvador mantiveron, ata agosto do 2006, as s\u00faas embaixadas en Xerusal\u00e9n, e ambas as trasladaron a Tel Aviv tras esta data. En cambio, Estados Unidos trasladou a s\u00faa embaixada a Xerusal\u00e9n o 14 de maio de 2018. Ning\u00fan pa\u00eds do mundo reco\u00f1eceu expresamente a soberan\u00eda israel\u00ed sobre Xerusal\u00e9n Leste; o reco\u00f1ecemento estadounidense da soberan\u00eda israel\u00ed sobre Xerusal\u00e9n realizado en 2017 s\u00f3 se fixo de forma nominal e non establec\u00eda ningunha posici\u00f3n sobre fronteiras dentro da cidade nin, polo tanto, sobre Xerusal\u00e9n Leste.\nPola s\u00faa banda, a Autoridade Nacional Palestina reclama a parte oriental de Xerusal\u00e9n (\"Al-Quds\") como a capital do futuro Estado palestino. Desde 1964, data en que naceu a OLP, ata 1967, data en que Israel conquistou Xerusal\u00e9n oriental, a OLP non expuxo a cuesti\u00f3n da capitalidade. En 2002, esta demanda foi ratificada por unha lei asinada por Iasir Arafat.\nA ONU segue mantendo que o status de Xerusal\u00e9n \u00e9 o dunha cidade internacional cuxa soberan\u00eda debe ser resolta en futuras negociaci\u00f3ns entre israel\u00eds e palestinos, polo que cataloga de ocupaci\u00f3n ilegal o control israel\u00ed sobre Xerusal\u00e9n Este. No ano 2000, Iasir Arafat rexeitou unha proposta de paz do primeiro ministro Ehud Barak que, entre outros moitos puntos, inclu\u00eda deixar baixo soberan\u00eda palestina os barrios musulm\u00e1n e cristi\u00e1n da cidade.\nOs palestinos que habitan Xerusal\u00e9n pos\u00faen un documento israel\u00ed que lles permite moverse por Israel, pero non te\u00f1en dereito ao voto nas elecci\u00f3ns nacionais ag\u00e1s que opten pola nacionalidade israel\u00ed.\nDesde a conquista de Xerusal\u00e9n Leste e o resto de Cisxordania en 1967, Israel expropiou e comprou terreos para crear novos asentamentos xudeus en Xerusal\u00e9n Este coa intenci\u00f3n de consolidar a presenza xud\u00eda en todo o municipio.\nPrimeira intifada.\nEn 1987 grupos terroristas palestinos organ\u00edzanse para expulsa-los colonos xudeus dos \"territorios ocupados\" da Franxa de Gaza e Cisxordania. O 9 de decembro, dese mesmo ano, un veh\u00edculo militar israel\u00ed viuse involucrado nun accidente en Gaza no que morreron catro palestinos. Despois de 20 anos de ocupaci\u00f3n militar israel\u00ed, os palestinos comezaron a desafiar \u00e1s tropas israel\u00eds. Dunha maneira espont\u00e1nea e inesperada tanto para as autoridades militares israel\u00eds como para os l\u00edderes palestinos no exilio, a poboaci\u00f3n palestina comezou a organizar actos de desobediencia civil contra a ocupaci\u00f3n israel\u00ed que inclu\u00edan folgas, manifestaci\u00f3ns e outros actos de protesta. A Intifada supuxo a agrupaci\u00f3n de todos os sectores palestinos baixo un liderado central, politizando a toda a sociedade palestina. A Primeira Intifada puxo de relevo a nivel internacional a ocupaci\u00f3n israel\u00ed de Palestina e deixou imaxes ic\u00f3nicas do conflito, como a dos mozos palestinos lanzando pedras aos tanques israel\u00eds. Pola s\u00faa banda, Israel despregou uns 80.000 soldados nos territorios ocupados e recorreu a t\u00e1cticas tales como os arrestos masivos, as deportaci\u00f3ns, os toques de queda e a detenci\u00f3n administrativa.\nO contexto internacional tam\u00e9n tivo un peso importante no devir deste levantamento popular: o estalido da Guerra do Golfo en 1990, na que Israel posicionouse ao lado de Kuwait mentres que o liderado palestino apoiou a Iraq, ou a disoluci\u00f3n en 1991 da URSS, unha superpotencia que dera nas \u00faltimas d\u00e9cadas o seu apoio \u00e1 causa palestina, supuxeron un duro golpe \u00e1s aspiraci\u00f3ns palestinas. Alg\u00fans historiadores datan o fin da Primeira Intifada en 1991, coa Conferencia de Madrid, mentres que outros o levan ata 1993, cos Acordos de Oslo. En canto \u00e1 cifra de v\u00edtimas, a Primeira Intifada deixou un saldo de 1.962 palestinos e 277 israel\u00eds mortos.\nDurante a primeira guerra do Golfo (1990-1991), Iraq lanza m\u00edsiles Scud contra cidades israel\u00eds, dentro da estratexia e das boas relaci\u00f3ns entre Saddam Husayn e a OLP de Iasir Arafat (daquela exiliado en Tunisia). Pero como aquela guerra foi de agresi\u00f3n a outro pa\u00eds \u00e1rabe (Kuwait), moitos pa\u00edses \u00e1rabes aliados dos Estados Unidos retiran a s\u00faa confianza na OLP, e a intifada rematar\u00e1 cos Acordos de Oslo en 1993.\nPor outra banda, a nivel local, a primeira intifada foi nun principio un conflito m\u00e1is ideol\u00f3xico que violento, sobre todo vendo a desigualdade militar que exist\u00eda e existe entre Israel e Palestina, de tal xeito que, coma resposta \u00e1 represi\u00f3n brutal sufrida e a presi\u00f3ns exercidas pola comunidade internacional, reflectida en afirmaci\u00f3ns coma a imposibilidade dunha independencia econ\u00f3mica dos territorios palestinos envoltos no conflito, a OLP decide tratar de autoxestionarse coma pobo independente fac\u00e9ndolle un bloqueo econ\u00f3mico \u00f3 pobo israel\u00ed entre outras acci\u00f3ns pol\u00edtico-libertarias de maior ou menor car\u00e1cter violento.\nCo paso dos anos e cunha OLP cada vez m\u00e1is debilitada e radicalizada en ideas debido \u00e1 morte ou encarceramento dos seus l\u00edderes, o complexo proceso de guerrilla, as escisi\u00f3ns internas, a represi\u00f3n, os medios de comunicaci\u00f3n, a pol\u00edtica levada polos palestinos que viv\u00edan no estranxeiro (v\u00e9xase Iasir Arafat) e o alongamento do conflito no tempo entre outros moitos factores levaron o conflito a un punto moito m\u00e1is extremo que rematar\u00e1 co reco\u00f1ecemento dun estado palestino con diferentes consecuencias a nivel tanto internacional como local.\nOs Acordos de Oslo.\nEn 1991 realizouse a Conferencia da Paz en Madrid coa participaci\u00f3n de L\u00edbano, Siria, Israel, Exipto e unha delegaci\u00f3n palestino-xordana. Nesta conferencia logrouse acordar o establecemento de futuras negociaci\u00f3ns. En setembro de 1993 asin\u00e1ronse os Acordos de Oslo, que supuxeron un fito hist\u00f3rico en tanto que implicaban o reco\u00f1ecemento do Estado de Israel por parte do liderado palestino e o reco\u00f1ecemento da OLP por parte de Israel. Por este motivo, o primeiro ministro israel\u00ed, Isaac Rabin, o seu ministro de Asuntos Exteriores Shimon Peres, e o presidente da OLP Iasir Arafat foron galardoados co Premio Nobel da Paz en 1994. Con todo, para conseguir algo as\u00ed, os Acordos de Oslo tiveron que deixar para futuras negociaci\u00f3ns os aspectos m\u00e1is espi\u00f1entos do conflito palestino-israel\u00ed: os asentamentos israel\u00eds en territorio palestino, o status de Xerusal\u00e9n, a demarcaci\u00f3n definitiva de fronteiras e o dereito de retorno dos refuxiados palestinos.\nOs Acordos de Oslo prev\u00edan devolver aos palestinos a maior parte do territorio ocupado en 1967, na Guerra dos Seis D\u00edas, e para tal efecto desenvolveron unha divisi\u00f3n de Cisxordania en tres \u00e1reas de control: a \u00e1rea A, de control militar e administrativo palestino; a \u00e1rea B, de control militar israel\u00ed e control administrativo palestino; e a \u00e1rea C, que sup\u00f3n m\u00e1is do 60% do territorio, de pleno control israel\u00ed. Establec\u00e9ronse unha serie de datas para o repregamento das forzas israel\u00eds dos territorios ocupados, con Gaza e Xeric\u00f3 como as primeiras cidades da historia de Palestina que pasaron a estar controladas por unha administraci\u00f3n palestina. Estableceuse a Autoridade Nacional Palestina como o \u00f3rgano administrativo que exercer\u00eda o control sobre oito \u00e1reas aut\u00f3nomas ao redor das cidades palestinas m\u00e1is importantes.\nCon todo, unha serie de problemas levaron o fracaso os Acordos de Oslo. En primeiro lugar, trat\u00e1base dun acordo xeral e ambiguo do que a\u00ednda quedaba moito por desenvolver e que non establec\u00eda mecanismos claros para forzar a algunha das partes para cumprir cos seus compromisos. A pesar de que os Acordos de Oslo especificaban que \"ning\u00fan bando tomar\u00e1 iniciativas ou pasos que cambien o \"statu quo\" de Cisxordania ou a Franxa de Gaza ata que se alcance un acordo nas negociaci\u00f3ns sobre un status permanente\", Israel continuou co establecemento ilegal de colonos xudeus nos territorios que deber\u00edan ser devoltos \u00e1 Autoridade Nacional Palestina para o futuro establecemento dun Estado palestino. Pola s\u00faa banda, distintas organizaci\u00f3ns armadas palestinas continuaron cos seus ataques terroristas contra a poboaci\u00f3n civil israel\u00ed. Os numerosos atrasos e cancelaci\u00f3ns dos pasos acordados no calendario de retirada israel\u00ed levaron ao estancamento do proceso de paz e ao descr\u00e9dito dos Acordos de Oslo, cuxa imaxe se deteriorou enormemente entre a poboaci\u00f3n palestina cara ao final da d\u00e9cada.\nSegunda intifada.\nO ent\u00f3n l\u00edder da oposici\u00f3n israel\u00ed, Ariel Sharon, visitou a zona exterior do recinto da C\u00fapula da Rocha e a Mesquita de Al-Aqsa, en setembro de 2000, en pleno debate sobre o futuro de Xerusal\u00e9n pero co permiso do xefe da seguridade palestina en Cisxordania, o que provocou alg\u00fans incidentes e choques con palestinos, pois foi visto pola poboaci\u00f3n palestina como unha grav\u00edsima provocaci\u00f3n. Ao d\u00eda seguinte, na pregaria do venres, coa tensi\u00f3n entre ambas as poboaci\u00f3ns en aumento, centos de mozos musulm\u00e1ns apedrearon desde a Chaira das Mesquitas aos xudeus congregados ante o Muro. A polic\u00eda israel\u00ed reaccionou, estend\u00e9ndose os incidentes por toda a parte \u00e1rabe de Xerusal\u00e9n. Veuse sostendo que a Segunda Intifada iniciouse por mor destes feitos, a\u00ednda que unha comisi\u00f3n para o efecto, a chamada Comisi\u00f3n Mitchell descartou esta posibilidade, asegurando que a violencia palestina estouparia de calquera forma como produto da negativa de Arafat de aceptar as propostas israel\u00eds de Camp David. En concreto, Bill Clinton e Ehud Barak, ent\u00f3n primeiro ministro de Israel, propuxeron unha serie de concesi\u00f3ns que non foron aceptadas polo \"rais\" palestino, ao non contemplarse o dereito de retorno dos refuxiados palestinos, dereito reco\u00f1ecido pola ONU en 1948 e principal motivo do nacemento da OLP. A negativa de Arafat provocou a reacci\u00f3n da poboaci\u00f3n palestina dos territorios ocupados en resposta \u00e1 proposta de ambos os presidentes.\nComo resposta a este ataque, e ao cada vez m\u00e1is deteriorado e empantanado proceso de paz, Israel ocupa de novo alg\u00fans dos territorios que liberara durante horas ou semanas. Nesta intifada, com\u00e9zase a xeneralizar o uso das bombas suicidas. Os brancos destes ataques suicidas foron lugares frecuentados polos civ\u00eds israel\u00eds como centros comerciais, restaurantes e as redes de transporte p\u00fablico.\nEn resposta aos ataques suicidas das organizaci\u00f3ns armadas palestinas, as autoridades israel\u00eds puxeron en pr\u00e1ctica os asasinatos extraxudiciais contra dirixentes palestinos vinculados a actividades terroristas. Estas mortes son co\u00f1ecidas polos israel\u00eds como \"asasinatos selectivos\", un eufemismo popularizado por alg\u00fans medios de comunicaci\u00f3n, e que, en opini\u00f3n dos seus cr\u00edticos, constit\u00faen unha violaci\u00f3n da Convenci\u00f3n de Xenebra, que sinala no seu punto 1d que este tipo de crimes \"est\u00e1n e manteranse prohibidos en calquera tempo e lugar as execuci\u00f3ns, sen previo xu\u00edzo dunha corte oficialmente constitu\u00edda e asumindo todas as garant\u00edas xudiciais reco\u00f1ecidas como indispensables nos pa\u00edses civilizados\". Este artigo apl\u00edcase a toda persoa que \"non tome parte activa nas hostilidades, inclu\u00edndo membros de forzas armadas que abandonasen as s\u00faas armas\" e aquelas persoas \"f\u00f3ra de combate por enfermidade, feridas, detenci\u00f3n ou calquera outra causa\". Con todo, Israel arg\u00fce que os obxectivos seleccionados e abatidos son \"parte activa nas hostilidades\", xa que son os planificadores ou instigadores de actividades terroristas dentro do territorio israel\u00ed.\nEn 2006, a situaci\u00f3n \u00e9 ambivalente: por unha banda completouse o Plan de retirada unilateral israel\u00ed da Franxa de Gaza, o cal, lonxe de acougar a situaci\u00f3n, foi aproveitado polos \u00e1rabes como punto estrat\u00e9xico para os ataques terroristas con foguetes Qassam contra as poboaci\u00f3ns fronteirizas israel\u00eds como Sederot. Doutra banda, Israel mant\u00e9n o control fronteirizo, o que dificulta as viaxes ao exterior dos palestinos, e vix\u00eda de forma estrita o movemento entre as cidades palestinas (hai despregados m\u00e1is de 90 puntos de control nas estradas). Os palestinos non residentes en Xerusal\u00e9n tampouco poden ingresar na cidade.\nA resposta israel\u00ed \u00e1 escalada de violencia foi duramente criticada en todo o mundo.\nGuerra do L\u00edbano de 2006.\nEn xullo de 2006, un grupo de combatentes de Hesbul\u00e1 cruzou a fronteira do L\u00edbano cara a Israel, atacou e tomou a dous soldados israel\u00eds como ref\u00e9ns. Nunha errada incursi\u00f3n de rescate, oito soldados israel\u00eds morreron nunha emboscada organizada por Hesbul\u00e1. Este grupo esixiu a liberaci\u00f3n dos presos libaneses en Israel a cambio da liberaci\u00f3n dos soldados capturados, algo ao que Israel negouse. Desencadeouse as\u00ed a Guerra do L\u00edbano de 2006, que causou gran destruci\u00f3n no L\u00edbano. Un cesamento do fogo patrocinado pola ONU (Resoluci\u00f3n 1701) entrou en vigor o 14 de agosto de 2006, terminando oficialmente o conflito. O conflito causou a morte de m\u00e1is de mil libaneses e m\u00e1is de 150 israel\u00eds, danou enormemente as infraestruturas civ\u00eds libanesas e desprazou a aproximadamente un mill\u00f3n de libaneses e a entre 300.000 e 500.000 israel\u00eds, a\u00ednda que a maior\u00eda puido regresar aos seus fogares. Despois do cesamento do fogo, algunhas partes do sur do L\u00edbano permaneceron inhabitables debido \u00e1s bombas de acio israel\u00eds sen estoupar. Despregouse a Forza Provisional das Naci\u00f3ns Unidas no L\u00edbano.\nConflito na Franxa de Gaza de 2008-2009.\nA finais de decembro de 2008 finalizou a tregua entre Hamas e o ex\u00e9rcito israel\u00ed na Franxa de Gaza. Israel lanzou o seu primeiro ataque na Franxa de Gaza o 27 de decembro de 2008, como represalia contra Hamas polo lanzamento de foguetes desde Gaza cara a Israel. O alto ao fogo decretouse o 18 de xaneiro de 2009, cando Israel e Hamas declararon un cesamento das operaci\u00f3ns militares. A pesar disto, proxect\u00eds e foguetes continuaron sendo disparados desde Gaza cara aos centros de poboaci\u00f3n civil israel\u00ed, mentres que as Forzas de Defensa de Israel continuaron cos seus ataques sobre a Franxa de Gaza.\nAtaque \u00e1 flotilla de Gaza de 2010.\nCo nome de ataque \u00e1 flotilla de Gaza co\u00f1\u00e9cese popularmente un violento incidente ocorrido o 31 de maio de 2010, cando a Mari\u00f1a de Israel abordou unha flotilla de seis embarcaci\u00f3ns da organizaci\u00f3n prol-palestina Free Gaza (denominada \u00abFrota da Liberdade\u00bb) en augas internacionais do mar Mediterr\u00e1neo. Os comandos israel\u00eds mataron a nove activistas e feriron a m\u00e1is dunha trintena de persoas. Un dos feridos, que estivo en coma durante catro anos, faleceu en maio de 2014, o que elevou a cifra de v\u00edtimas mortais a 10.\nOperaci\u00f3n Pilar Defensivo (2012).\nO 13 de novembro caen dous obuses sirios nos altos do Gol\u00e1n no norte de Israel; ademais da actual escalada -iniciada o s\u00e1bado 10 de novembro pola tarde cun m\u00edsil palestino contra un jeep que patrullaba na fronteira con Gaza (catro soldados feridos) e os 120 m\u00edsiles e foguetes contra o sur do pa\u00eds disparados polo grupo islamita Hamas e outras facci\u00f3ns armadas de Gaza, en resposta a eses ataques, o 14 de novembro de 2012 Israel declara a guerra \u00e1 Franxa de Gaza, lanzando unha ofensiva con m\u00edsiles e bombardeos a cidade de Gaza, deixando seis mortos, entre eles o comandante Azed\u00edn Al Qasem, e decenas de feridos.\nEn pleno conflito, o d\u00eda 23 de outubro o emir de Catar Hamad bin Jalifa al Thani realiza unha visita l\u00f3strego \u00e1 zona de Gaza, a primeira dun xefe de Estado desde que no ano 2007 Hamas tomase o poder. Esta visita inquieta especialmente \u00e1s autoridades israel\u00eds que ven no emir unha fonte de financiamento para o goberno de Hamas. A resposta de Israel non se fai esperar, realizando ataques selectivos desde o d\u00eda 24 de outubro, ata o d\u00eda 10 de novembro.\nTras alg\u00fans d\u00edas de relativa tranquilidade Israel lanza o seu ataque m\u00e1is ferinte: o d\u00eda 14 de novembro asasina a Ahmed Yabari, membro do Goberno de Hamas e m\u00e1ximo responsable militar de Hamas. Desta forma morre un dos mandatarios m\u00e1is influentes de Hamas, convert\u00e9ndose no asasinato m\u00e1is importante dun pol\u00edtico desde o ano 2008. Este foi o punto de inflexi\u00f3n que ocasionou a escalada de violencia, ao considerarse a partir dese momento como un acto de guerra, con todas as s\u00faas consecuencias.\nHamas suscita certas simpat\u00edas na s\u00faa contorna, por exemplo a do primeiro ministro exipcio Hisham Kandil, que visita ao d\u00eda seguinte a Franxa de Gaza, manifestando o seu apoio o Goberno de Hamas. Este movemento estrat\u00e9xico \u00e9 especialmente significativo e clarifica a posici\u00f3n exipcia con respecto ao conflito palestino tras a revoluci\u00f3n no marco da \u201cPrimavera \u00e1rabe\u201d. A alianza exipcia-palestina inquieta especialmente \u00e1s autoridades israel\u00eds, xa que Exipto si conta cun ex\u00e9rcito profesional e unha considerable potencia de fogo. Da mesma maneira air\u00e9anse os recordos da guerra do Yom Kippur en 1973, guerra l\u00f3strego na que as tropas exipcias e sirias invadiron parte do territorio israel\u00ed adquirido no marco da Guerra dos Seis D\u00edas en 1967 (Neste conflito, Israel realizou unha contraofensiva implacable, chegando a invadir territorio exipcio. As tropas israel\u00eds detiv\u00e9ronse a 100\u00a0km do Cairo tras asinarse o cesamento do fogo).\nNeste contexto, e ata a firma do cesamento do fogo o 21 de novembro de 2012, contabiliz\u00e1ronse innumerables ataques desde ambos os lados. Cabe destacar o impacto de dous foguetes palestinos en Xerusal\u00e9n, que non recib\u00eda impactos desde 1991, e tres en Tel Aviv e a s\u00faa \u00e1rea metropolitana, d\u00faas cidades que gozaban de certa seguridade ante ataques palestinos. Os foguetes non produciron danos materiais nin humanos en Xerusal\u00e9n, ao caer nunha zona erma das aforas. En Tel Aviv, o primeiro non causou ning\u00fan dano, o segundo foi interceptado polo sistema C\u00fapula de Ferro (Iron Dome) e o terceiro causou danos nun edificio residencial das aforas deixando dous feridos leves.\nSegundo datos publicados pola Organizaci\u00f3n Mundial da Sa\u00fade o 22 de novembro, o conflito alcanzou un balance de 165 mortos palestinos, dos cales 42 (26%) for\u00f3n nenos, e 1.269 feridos, dos que 431 (34%) for\u00f3n nenos. Segundo declaraci\u00f3n do secretario xeral da ONU o 21 de novembro, no lado israel\u00ed contabiliz\u00e1ronse catro mortos e 219 feridos, a maior\u00eda civ\u00eds, tres deles de gravidade. Un soldado israel\u00ed morreu e 16 resultaron feridos, un de gravidade que faleceu posteriormente.\nA Guerra Civil Siria (2011-presente).\nDesde 2012 houbo alg\u00fans enfrontamentos nos Altos do Gol\u00e1n entre Israel e Siria, no marco da guerra civil siria. Con todo, esta escalada de tensi\u00f3ns chegou o seu punto \u00e1lxido o 5 de maio de 2013, cando se especulou que Israel bombardeou un cargamento de armas iranianas en Siria con destino o Hesbul\u00e1 no L\u00edbano.\nConflito contra Ir\u00e1n (1979-presente).\nA guerra subsidiaria irano-israel\u00ed \u00e9 un conflito que ten como principal base a loita pol\u00edtica entre a Rep\u00fablica Isl\u00e1mica de Ir\u00e1n e o Estado de Israel debido a que desde o ascenso do republicanismo teocr\u00e1tico do aiatol\u00e1 Ruhollah Khomeini en Ir\u00e1n esta volveuse inimiga do estado xudeu. Israel tam\u00e9n tratou de debilitar e eliminar os aliados pol\u00edticos rexionais como Hesbul\u00e1 no L\u00edbano, e a Hamas e \u00e1 Xihad Isl\u00e1mica Palestina en Palestina.\nEste conflito agravouse desde que a principios do s\u00e9culo XXI f\u00edxose evidente o Programa nuclear de Ir\u00e1n, algo que para as autoridades israel\u00eds \u00e9 inaceptable porque na s\u00faa opini\u00f3n un Ir\u00e1n con armas nucleares ser\u00eda unha \"ameaza existencial para Israel\". Israel boicoteou de diversas maneiras o desenvolvemento do programa nuclear iraniano (asasinato de cient\u00edficos nucleares iranianos, guerra cibern\u00e9tica...). Israel tam\u00e9n culpa a Ir\u00e1n de estar detr\u00e1s de atentados noutros pa\u00edses como no atentado \u00e1 embaixada de Israel na Arxentina en 1992 ou o atentado \u00e1 AMIA de 1994.\nTras as revoltas da Primavera \u00e1rabe en 2011 e o desencadeamento da guerra civil siria Ir\u00e1n apoiou ao goberno sirio de Bashar al-Assad e enviou tropas (Garda Revolucionaria) a ese pa\u00eds.\nA intervenci\u00f3n das Naci\u00f3ns Unidas e do mundo.\nO Plan de Partici\u00f3n de 1947.\nO 29 de novembro de 1947 a Asemblea Xeral das Naci\u00f3ns Unidas, reunida en Nova York, aprobou a Resoluci\u00f3n 181, a cal recomendaba un plan para resolver o conflito entre xudeus e \u00e1rabes na rexi\u00f3n de Palestina, que se atopaba neses momentos baixo administraci\u00f3n brit\u00e1nica. O plan da ONU propo\u00f1\u00eda dividir a parte occidental do Mandato en dous Estados, un xudeu e outro \u00e1rabe, cunha \u00e1rea, que inclu\u00eda Xerusal\u00e9n e Bel\u00e9n, baixo control internacional. A incapacidade do goberno brit\u00e1nico para levar a cabo este plan, xunto coa negativa dos pa\u00edses \u00e1rabes da rexi\u00f3n para aceptalo, tivo como consecuencia a guerra \u00e1rabe-israel\u00ed de 1948.\nFolla de ruta para a paz 2003.\nO 30 de abril de 2003 pres\u00e9ntase ao Goberno de Israel e \u00e1 Autoridade Palestina, unha folla de ruta elaborado polo Cuarteto (Estados Unidos, Uni\u00f3n Europea, Rusia e as Naci\u00f3ns Unidas) para lograr a paz entre Israel e Palestina tendo como prazo m\u00e1ximo 2005.\nNa Fase I desta Folla de Ruta, establ\u00e9cense as bases necesarias para a iniciaci\u00f3n dun proceso paulatino de paz efectiva entre Israel e Palestina: o fin o terror e a violencia, normalizaci\u00f3n da vida dos palestinos e creaci\u00f3n de instituci\u00f3ns palestinas.\nNa Fase II establ\u00e9cense as bases para a retirada paulatina das forzas israel\u00eds dos territorios ocupados desde 2000, a conxelaci\u00f3n da pol\u00edtica de asentamentos israel\u00eds, a continuaci\u00f3n do desmantelamento das organizaci\u00f3ns terroristas e a consolidaci\u00f3n de instituci\u00f3ns palestinas.\nNa Fase III sentan as bases para un estatuto permanente e o fin definitivo do conflito israel\u00ed-palestino.\nO 19 de novembro, ao ver a carencia de apoio a Folla de Ruta entre as d\u00faas partes afectadas, as Naci\u00f3ns Unidas sacan a resoluci\u00f3n 1515 na que fan s\u00faa a Folla de Ruta e instan as partes \u00e1 colaboraci\u00f3n na procura dunha soluci\u00f3n pac\u00edfica o conflito israel\u00ed-palestino.\nResoluci\u00f3ns clave da ONU no conflito \u00e1rabe-israel\u00ed.\nAs Resoluci\u00f3ns m\u00e1is importantes no conflito \u00e1rabe-israel\u00ed son:\nCusto do conflito.\nEn vidas humanas, as estimaci\u00f3ns oscilan desde os 51.000 falecidos (35.000 \u00e1rabes e 16.000 israel\u00eds desde 1950 ata 2007, ata os 92.000 falecidos (74.000 militares e 18.000 civ\u00eds) entre 1945 e 1995.\nUn informe do \"Strategic Foresight Group\" (un \"think tank\" radicado na India) estimou o custo de oportunidade do conflito en Oriente Medio nuns 12 bill\u00f3ns de d\u00f3lares estadounidenses entre 1991 e 2010. O informe calcula o hipot\u00e9tico PIB dos pa\u00edses de Oriente Medio comparando o actual PIB co PIB potencial en tempos de paz. O correspondente a Israel ser\u00eda dun bill\u00f3n de d\u00f3lares, mentres que a Iraq e a Arabia Saudita corresponder\u00edanlles 2,2 e 4,5 bill\u00f3ns, respectivamente. Noutras palabras, se existise paz e cooperaci\u00f3n entre Israel e os pa\u00edses \u00e1rabes desde 1991, un cidad\u00e1n medio israel\u00ed poder\u00eda obter unha renda anual de 44.000 d\u00f3lares, no canto de 23.000 no ano 2010.\nEstat\u00edsticas militares.\nEstas estat\u00edsticas deben ser analizadas tendo en conta que Israel pos\u00fae unha tecnolox\u00eda militar incomparablemente superior \u00f3s seus veci\u00f1os \u00e1rabes, e \u00f3 apoio hist\u00f3rico dos EEUU. Asemade, no campo \u00e1rabe, tan s\u00f3 Xordania e Exipto reco\u00f1ecen a Israel.\nNo inverno de 2005, e como consecuencia do asasinato dun l\u00edder liban\u00e9s, mobilizaci\u00f3ns sociais, a guerra de Iraq, a pres\u00f3n estadounidense etc., comezou a evacuaci\u00f3n de 30.000 soldados sirios desplegados no L\u00edbano.\nA t\u00e1boa non contabiliza o poder militar dos diversos grupos terroristas que xa te\u00f1en capacidade de lanzar ataques con cohetes Qassam iran\u00edes."}
{"id": "8856", "revid": "65337", "url": "https://gl.wikipedia.org/wiki?curid=8856", "title": "Marian Anderson", "text": "Marian Anderson, nada en Filadelfia (Pensilvania) o 27 de febreiro de 1897 e finada en Portland (Oreg\u00f3n) o 8 de abril de 1993, foi unha contralto afroamericana.\nTraxectoria.\nComezou a cantar no coro xuvenil da s\u00faa igrexa aos seis anos, quixo ingresar nunha escola de m\u00fasica onde todos os alumnos eran brancos en 1921, pero foi rexeitada, polo que tivo que continuar os seus estudos musicais cun profesor privado.\nDebutou coa Filharm\u00f3nica de Nova York o 26 de agosto de 1925 con \u00e9xito de cr\u00edtica e p\u00fablico. En 1928 cantou pola primeira vez no Carnegie Hall, a comezo dos anos trinta fixo unha xira triunfal por Europa.\nEn 1955 converteuse na primeira afroamericana en actuar na New York Metropolitan Opera, nesa ocasi\u00f3n cantou a parte de Ulrica d' \"Un ballo in maschera\" de Giuseppe Verdi. En 1958 foi oficialmente designada delegada diante a ONU. Retirouse en 1965. En 1991 recibiu un Premio Grammy honor\u00edfico como reco\u00f1ecemento \u00e1 s\u00faa carreira.\nPremios e distinci\u00f3ns.\nFoi nomeada doutor honoris causa en M\u00fasica pola Universidade Cat\u00f3lica de Am\u00e9rica en 1967."}
{"id": "8858", "revid": "89787", "url": "https://gl.wikipedia.org/wiki?curid=8858", "title": "Sherwood Anderson", "text": "Sherwood Anderson, nado en Camden (Ohio) o 3 de setembro de 1876 e finado en Col\u00f3n (Panam\u00e1) o 8 de marzo de 1941, foi un escritor estadounidense.\nTraxectoria.\nNaceu en Camden, Ohio, terceiro fillo de Erwin M. Anderson e Emma S. Anderson. Despois de fallar o negocio de seu pai, a familia cambiou frecuentemente de residencia ata asentar en Clyde, Ohio en 1884. As dificultades financeiras levaron ao seu pai ao alcoholismo, a s\u00faa nai morreu en 1895, debido a isto Anderson tivo que se po\u00f1er a traballar para axudar \u00e1 s\u00faa familia.\nTrasladouse a Chicago preto do seu irm\u00e1n, traballou como obreiro ata que se alistou no ex\u00e9rcito e partipou na Guerra Hispano-Americana, despois da guerra, traballou con seu irm\u00e1n nunha editorial en Springfield, Ohio.\nEn 1900 ingresou na Academia Wittengurg ao tempo que se aseguraba un traballo como copista en Chicago, o que lle deu estabilidade econ\u00f3mica e permitiulle en 1904 casar coa filla dunha familia rica de Ohio, tivo tres fillos e trasladouse a vivir a Cleveland e abriu varios negocios, en novembro de 1912 desapareceu durante catro d\u00edas, o que el describiu como unha fuxida da s\u00faa existencia materialista, regresou a Chicago e divorciouse, disposto a cambiar a s\u00faa existencia.\nEn 1914 publicou a s\u00faa primeira novela, \"Windy McPherson's Son\", a\u00ednda que sobre todo co\u00f1\u00e9cese pola s\u00faa colecci\u00f3ns de relatos, \"Winesburg, Ohio\". Os seus temas comp\u00e1ranse aos de T.S. Eliot, malia que os seus relatos foron moi populares el sentiu a necesidade de escribir novelas, a\u00ednda que tiveron menos \u00e9xitos c\u00f3s seus relatos."}
{"id": "8859", "revid": "1131", "url": "https://gl.wikipedia.org/wiki?curid=8859", "title": "Bemil, Caldas de Reis", "text": "Santa Mar\u00eda de Bemil \u00e9 unha parroquia do concello de Caldas de Reis. Segundo o INE en 2010 ti\u00f1a 842 habitantes (428 mulleres e 414 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2000 cando ti\u00f1a 944 habitantes. Ten tres aldeas: Follente, Outeiro e Paradela. Nos \u00faltimos anos configurouse un novo n\u00facleo de poboaci\u00f3n pr\u00f3ximo \u00e1 \u00e1rea industrial das \"Veigas de Almorzar\".\nPatrimonio.\nConta cunha capela dedicada a San Lourenzo no lugar de Outeiro e outra no lugar de Paradela. A Igrexa de Santa Mar\u00eda de Bemil foi constru\u00edda a finais do s\u00e9culo XII, a\u00ednda que do estilo rom\u00e1nico s\u00f3 conserva a antiga f\u00e1brica medieval, a \u00e1bsida, o roset\u00f3n da fachada occidental e un treito do muro sur.\nFestas e romar\u00edas.\nNa igrexa parroquial cons\u00e9rvanse as reliquias de San Xusto, na honra ao cal se celebra unha popular romar\u00eda o \u00faltimo domingo de agosto. Outra festa moi populosa \u00e9 a dedicada \u00e1 Virxe das Dores (fin de semana arredor do 15 de setembro) en Follente, que ten dous d\u00edas festivos: o primeiro coa tradicional verbena e o segundo cunha misa e procesi\u00f3n campestre e unha comida de confraternidade con varios centos de veci\u00f1os."}
{"id": "8861", "revid": "98629", "url": "https://gl.wikipedia.org/wiki?curid=8861", "title": "Adolf Anderssen", "text": "Karl Ernst Adolf Anderssen, nado en Wroc\u0142aw o 6 de xullo de 1818 e finado na mesma vila o 13 de marzo de 1879, foi un xadrecista alem\u00e1n.\nTraxectoria.\nAnderssen viviu na s\u00faa cidade natal a maior parte da s\u00faa vida. Graduouse no instituto p\u00fablico de Breslau para posteriormente asistir \u00e1 Universidade, onde estudou matem\u00e1ticas e filosof\u00eda. Despois de se licenciar traballou como profesor de matem\u00e1ticas. A relaci\u00f3n de Anderssen co xadrez comezou aos nove anos, cando o seu pai lle aprendeu a xogar. Non foi un neno prodixio, a primeira vez que sa\u00edu \u00e1 luz p\u00fablica foi en 1842, cando publicou alg\u00fans problemas de xadrez, e sobre todo coas s\u00faas colaboraci\u00f3ns na revista \"Schachzeitung\" (despois chamada \"Deutsche Schachzeitung\").\nLondres 1851.\nEn 1848 xogou unha partida co xogador profesional Daniel Harrwitz. Por mor disto foi convidado para ser o abandeirado do equipo de xadrez de Alema\u00f1a no primeiro trofeo mundial de xadrez que se \u00eda celebrar en Londres. No torneo venceu a Lionel Kieseritzky, J\u00f3zsef Sz\u00e9n, Staunton e Marmaduke Wyvill, ga\u00f1ando o torneo.\nAndersson ga\u00f1ou fama por d\u00faas das s\u00faas partidas, nas que venceu pola combinaci\u00f3n de notables sacrificios de pezas. Na primeira, xogada contra Lionel Kieseritzky e chamada \"Xogo inmortal\", sacrificou un alfil, d\u00faas torres e finalmente a ra\u00ed\u00f1a. Na segunda partida, xogada en Berl\u00edn en 1852 contra Jean Drusfesne, o sacrificio de pezas foi m\u00e1is modesto, e denominouse \"Xogo Sempreverde\".\nNos anos seguintes, moitos consider\u00e1rono o xogador m\u00e1is importante do mundo. En 1858 derrotouno o norteamericano Paul Morphy en Par\u00eds.\nLondres 1862.\nEn 1862 regresou e ga\u00f1ou a primeira liga todos contra todos en Londres, ga\u00f1ou doce partidas e s\u00f3 perdeu fronte a John Owen. En 1866 xogou e perdeu con Wilhelm Steinitz. A partida introduciu algunhas ideas novas na estratexia do xadrez.\nBaden-Baden 1870.\nCase ao final da s\u00faa vida chegoulle o logro m\u00e1is importante, ao vencer, en Baden-Baden en 1870, o torneo m\u00e1is intenso xogado na \u00e9poca. El rematou de primeiro, diante de Steinitz, Neumann e Blacburne. En Leipzig 1877 quedou en segundo lugar, foi a s\u00faa \u00faltima grande vitoria."}
{"id": "8862", "revid": "23204", "url": "https://gl.wikipedia.org/wiki?curid=8862", "title": "Andijon", "text": "Andijon (; ) \u00e9 unha cidade de Uzbekist\u00e1n, capital da provincia hom\u00f3nima. En 2012 ti\u00f1a 580.619 habitantes, e est\u00e1 localicada no val de Ferghana, preto da fronteira con Quirguisia.\nHistoria.\nAndijon foi unha importante parada na ruta da seda, a medio cami\u00f1o entre Kashgar e Khodjend. \u00c9 o lugar de nacemento de Zahiruddin Babur, o fundador da dinast\u00eda mongol da India, en 1483. Rusia tomou a cidade en 1876, durante a campa\u00f1a que o Xeneral Slobelev efectou para suprimir unha insurrecci\u00f3n contra o Khan de Kokand. En 1898 a rexi\u00f3n de Andijon sublevouse contra Rusia, a gornici\u00f3n rusa da cidade conseguiu sufocala con moi poucas baixas. En 1902 un terremoto derrubou a maior\u00eda dos edificios da cidade.\nEconom\u00eda.\nAndijon \u00e9 un centro industrial nunha \u00e1rea de regad\u00edo que produce froitas, algod\u00f3n e seda."}
{"id": "8863", "revid": "23204", "url": "https://gl.wikipedia.org/wiki?curid=8863", "title": "Andorra la Vella", "text": "Andorra la Vella \u00e9 a capital e unha das sete parroquias do Principado de Andorra, sendo a m\u00e1is pequena en superficie e tam\u00e9n a m\u00e1is poboada.\nTen 12\u00a0km\u00b2 e 22.151 habitantes (2018), situada na confluencia dos r\u00edos Valira d'Ordino e Valira d'Encamp a 1.013 m de altitude. Forma unha aglomeraci\u00f3n urbana duns 50.000 habitantes coas poboaci\u00f3ns de Escaldes-Engordany ao leste e Sant Juli\u00e0 de L\u00f2ria ao sur.\nA industria principal \u00e9 o turismo, a\u00ednda que tam\u00e9n destacan o comercio e os rendementos do capital estranxeiro depositado nas s\u00faas oficinas bancarias. Prod\u00facense mobles, tabaco e co\u00f1ac.\nO edificio m\u00e1is emblem\u00e1tico da cidade \u00e9 a Casa de la Vall, do s\u00e9culo XVI, sede do Consell General dende 1702 e con preciosas pinturas murais.\nA igrexa parroquial est\u00e1 dedicada a Santo Estebo, conserva a \u00e1bsida e o campanario rom\u00e1nicos do s\u00e9culo XI. Ao sur da cidade est\u00e1 a igrexa rom\u00e1nica de Santa Coloma, co campanario circular.\nHistoria.\nHai constancia de poboamento na rexi\u00f3n dende antes da era cristi\u00e1. Menci\u00f3nase a parroquia de Andorra pola primeira vez na acta de consagraci\u00f3n da catedral de la Seu d'Urgell, no ano 839. \u00c9 a capital do principado dende 1278, despois de que o Obispado de Urgell e o Condado de Foix decidisen compartir a soberan\u00eda do territorio andorrano. O sobrenome de \"la Vella\", derivado de \"la Vila\", engadiuse posteriormente para diferenciala do Principado.\nO ano 1978 Escaldes-Engordany separouse da parroquia de Andorra.\nEn 1993 a nova Constituci\u00f3n estableceu un parlamento democr\u00e1tico, con sistema executivo, lexislativo e xudicial, todos situados na cidade.\nAndorra a Vella optou a ser a sede dos Xogos Ol\u00edmpicos de Inverno de 2010, que finalmente se celebraron en Vancouver (Canad\u00e1).\nDemograf\u00eda.\nA cidade de Andorra a Vella forma unha aglomeraci\u00f3n urbana duns 50.000 habitantes xuntamente coas parroquias de Escaldes-Engordany ao leste e Sant Juli\u00e0 de L\u00f2ria ao sur. Esta aglomeraci\u00f3n est\u00e9ndese en sentido lonxitudinal seguindo o trazado da estrada.\nAndorra a Vella ten 24.574 habitantes, segundo o censo de 2007. A poboaci\u00f3n est\u00e1 composta por un 43% de cidadanos espa\u00f1ois, 33% de andorranos, 11% de portugueses, e 7% de franceses, m\u00e1is algunhas outras comunidades minoritarias.\nA parroquia est\u00e1 formada por d\u00faas entidades de poboaci\u00f3n: Andorra la Vella e Santa Coloma.\nEconom\u00eda.\nA principal fonte de ingresos \u00e9 o turismo, as\u00ed como o comercio e o sistema bancario no que non se pagaba impostos (xa que agora hai un novo imposto chamado ISI do 4%), factor que favorece os investimentos estranxeiros. Tam\u00e9n se producen bens de consumo como mobles, tabaco e co\u00f1ac.\nTransportes.\nA cidade non ten aeroporto propio atop\u00e1ndose a tres horas dos aeroportos m\u00e1is pr\u00f3ximos, situados en: Tolosa, Xirona, Perpi\u00f1\u00e1n, Lleida e Barcelona. Este \u00e9 o resultado da s\u00faa poboaci\u00f3n pequena e o seu territorio moi monta\u00f1oso. Ademais, non ten estaci\u00f3n de tren, a\u00ednda que hai un servizo de autob\u00fas que une a cidade coa estaci\u00f3n de tren franc\u00e9s en L'Hospitalet-pr\u00e8s-l'Andorre, que ten servizos de longo percorrido a Par\u00eds e tam\u00e9n ao aeroporto de Barcelona."}
{"id": "8865", "revid": "43327", "url": "https://gl.wikipedia.org/wiki?curid=8865", "title": "Competencia", "text": "Competencia pode referirse a:"}
{"id": "8866", "revid": "5863", "url": "https://gl.wikipedia.org/wiki?curid=8866", "title": "Competencia ling\u00fc\u00edstica", "text": "Na gram\u00e1tica xenerativa (Chomsky), a competencia \u00e9 o sistema de regras interiorizado polos falantes e que constit\u00fae o seu saber ling\u00fc\u00edstico, grazas ao cal son capaces de pronunciar e comprender un n\u00famero infinito de frases que nunca antes produciran ou o\u00edran. A competencia ling\u00fc\u00edstica oponse \u00e1 actualizaci\u00f3n ou realizaci\u00f3n (\"performance\", en ingl\u00e9s), que describe o uso da competencia en actos de fala concretos.\nSegundo Chomsky, a teor\u00eda ling\u00fc\u00edstica oc\u00fapase dun falante ideal, membro dunha comunidade de fala homox\u00e9nea que co\u00f1ece a s\u00faa lingua perfectamente e non padece de limitaci\u00f3ns de memoria, distracci\u00f3ns, perdas de atenci\u00f3n e interese, erros ou fallos, que aplica o seu co\u00f1ecemento da lingua nunha situaci\u00f3n concreta.\nEsa competencia \u00e9 a que permite distinguir as frases gramaticais das que non o son, interpretar as ambig\u00fcidades e producir frases novas. \u00d3 par competencia/actualizaci\u00f3n corresp\u00f3ndese \u00e1 oposici\u00f3n lingua/fala do estruturalismo de Saussure.\nDist\u00ednguense unha competencia universal, formada por regras innatas de natureza xen\u00e9tica e que subxacen a todas as linguas, e unha competencia particular, formada polas regras espec\u00edficas de cada lingua."}
{"id": "8867", "revid": "25871", "url": "https://gl.wikipedia.org/wiki?curid=8867", "title": "Gregorio Sanz", "text": "Gregorio Sanz Garc\u00eda, nado en Ayll\u00f3n (provincia de Segovia) o 4 de xaneiro de 1900 e finado en Ribadeo o 13 de setembro de 1997, foi un mestre e dinamizador pedag\u00f3xico.\nTraxectoria.\nNaceu nunha familia humilde, de pai agricultor e logo carteiro. Na escola nacional da s\u00faa vila fixo os estudos primarios, chegando a facer de motior* dos m\u00e1is pequenos como se levaba na \u00e9poca. Despois, por libre, fixo a carreira de Maxisterio. Posteriormente, en Madrid, o frecuentar o Museo Pedag\u00f3xico levou aparellado o tratar a Coss\u00edo e o acceso a un posto de profesor.\n\u00c1 falta dun posto como mestre, tentou facer carreira militar, o que truncou primeiro unha reforma e logo, o seu propio car\u00e1cter. O seu primeiro traballo como mestre levouno a Madrid, \u00e1 Casa Escola \"Concepci\u00f3n Arenal\" do Protectorado del Ni\u00f1o Delincuente, pasando logo \u00e1 Escola Agr\u00edcola \"Pedro Murias\" de Ribadeo en 1922, sendo director en 1923 da Fundaci\u00f3n Agr\u00edcola que a institu\u00edra (\u00e1 morte de Enrique Su\u00e1rez Couto), e ata a chegada de dous enxe\u00f1eiros que foron copart\u00edcipes da direcci\u00f3n. Desavinzas coas ideas e ilusi\u00f3ns destes \u00faltimos fixeron que resignara o seu posto de mestre e animador sociocultural nas parroquias veci\u00f1as. \nPasou logo a dar clases particulares e levar contabilidade dun indiano. Foi nesta \u00e9poca cando contribu\u00edu a crear a Biblioteca Popular Circulante.\nNo 1928 aprobou as oposici\u00f3ns a Maxisterio, pasando a exercer en San Pedro de Benquerencia, onde fixo un ensaio sobre a Escola Nova (\"Escola Rural Activa\") publicado na \"Revista de Pedagog\u00eda\" liderada por Lorenzo Luzuriaga Medina. En 1932 pasou ao nivel preparatorio do Instituto de ensino medio de Ribadeo, onde contribu\u00edu a diversas iniciativas como a revisi\u00f3n semanal da clase dun compa\u00f1eiro para analizar o m\u00e9todo did\u00e1ctico. En Ribadeo fundou a Biblioteca Popular Circulante, deu diversas conferencias e interveu en actos diversos de tipo cultural e na defensa da escola p\u00fablica. Foi o principal impulsor do peri\u00f3dico \"El Peque\u00f1o Escolar\" (1935).\nFoi presidente da Asociaci\u00f3n de Mestres do Partido Xudicial de Ribadeo (UGT) e secretario da Federaci\u00f3n Ribadense. Participou en varios mitins do Fente Popular na campa\u00f1a electoral das elecci\u00f3ns de febreiro de 1936.\nCo golpe de Estado do 18 de xullo de 1936 foi encarcerado o 24 de xullo no Dep\u00f3sito de Ribadeo, pasando despois ao C\u00e1rcere de Lugo. Foi xulgado por auxilio \u00e1 rebeli\u00f3n e condenado a 20 anos de prisi\u00f3n. Sa\u00edu en liberdade o 12 de marzo de 1941. A inhabilitaci\u00f3n para o exercicio p\u00fablico fixo que tivera que dedicarse ao ensino privado; despois traballou como contable nunha empresa de Guitiriz e volveu ao ensino nunha academia de Lugo. Reingresou no Maxisterio en 1959 e destin\u00e1rono a Covas (Viveiro). Ao ano seguinte (1960), opositou para poboaci\u00f3ns de m\u00e1is de 10 000 habitantes, pasando a exercer en Vigo ata a s\u00faa xubilaci\u00f3n en xaneiro de 1970. Retirouse logo a Ribadeo, onde viviu ata o seu falecemento.\nA\u00ednda en vida (1994), deu nome \u00f3 CEIP Gregorio Sanz de Ribadeo. Asemade, leva o seu nome unha r\u00faa en Guadalaxara.\nObras.\nEn 1986 publicou o libro \"Uno de tantos. Cinco a\u00f1os a la sombra\", un documento autobiogr\u00e1fico do seu per\u00edodo de c\u00e1rcere que d\u00e1 unha idea diferente da vida no per\u00edodo posterior \u00e1 guerra civil espa\u00f1ola. Asemade, parece ser a orixe b\u00e1sica da obra \"A lingua das bolboretas\" de Manuel Rivas."}
{"id": "8870", "revid": "15490", "url": "https://gl.wikipedia.org/wiki?curid=8870", "title": "And\u00f8y", "text": "And\u00f8y \u00e9 un concello que abrangue a illa hom\u00f3nima, pertence ao arquip\u00e9lago de Vester\u00e5len no condado de Nordland, Noruega.\nTen 656\u00a0km\u00b2 e 5.430 habitantes (2004)\nHistoria.\nA cidade de Andenes \u00e9 unha importante vila pesqueira dende a Idade de Ferro, e hoxe \u00e9 o porto de partida das rutas tur\u00edsticas para ver as baleas que chegan \u00e1 zona no ver\u00e1n."}
{"id": "8871", "revid": "181", "url": "https://gl.wikipedia.org/wiki?curid=8871", "title": "Andoy", "text": ""}
{"id": "8872", "revid": "23204", "url": "https://gl.wikipedia.org/wiki?curid=8872", "title": "Leonid Andreiev", "text": "Leonid Nikolaievich Andreiev, nado en Oriol o 21 de agosto de 1871 e finado en Mustam\u00e4ki (Finlandia) o 12 de setembro de 1919, foi un escritor ruso.\nTraxectoria.\nAndreiev estudou leis en Moscova e pintou cadros para se ga\u00f1ar a vida. Publicou o seu primeiro relato, \u0412 \u0442\u0443\u043c\u0430\u043d\u0435 ( \"Tumane\", en galego \"Na n\u00e9boa\"), en 1902. Durante a revoluci\u00f3n de 1905, foi encarcerado con Maxim Gorki. En 1908 publica a s\u00faa obra m\u00e1is co\u00f1ecida, \"\u0420\u0430\u0441\u0441\u043a\u0430\u0437 \u043e \u0441\u0435\u043c\u0438 \u043f\u043e\u0432\u0435\u0448\u0435\u043d\u043d\u044b\u0445 ( Razskaz o semi povexennikh,\" en galego \"Os sete que foron pendurados\"). A s\u00faa obra caracter\u00edzase pola condena da estrutura pol\u00edtica da Rusia tsarista. Oposto ao bolxevismo declinou as honras que lle ofreceron e emigrou a Finlandia."}
{"id": "8874", "revid": "98629", "url": "https://gl.wikipedia.org/wiki?curid=8874", "title": "C\u00f3digo ling\u00fc\u00edstico", "text": "Un c\u00f3digo ling\u00fc\u00edstico \u00e9 un sistema de sinais ou de s\u00edmbolos que, por convenci\u00f3n previa, pode ser usado para enviar unha mensaxe. Exemplos de c\u00f3digos son as linguas naturais, o c\u00f3digo Morse, o braille ou a lingua de sinais.\nEste termo foi importado da \"teor\u00eda da comunicaci\u00f3n\" polo ling\u00fcista roman\u00e9s Roman Jakobson. Neste modelo, o c\u00f3digo permite representar e transmitir a informaci\u00f3n entre a fonte dos sinais (emisor) e o destino (receptor) a trav\u00e9s dun canal e nun contexto dado. Nun proceso de comunicaci\u00f3n, o emisor codifica a informaci\u00f3n e esta \u00e9 decodificada polo destinatario ou receptor.\nO c\u00f3digo pode estar formado de sinais de natureza diferente: sons (c\u00f3digo ling\u00fc\u00edstico), signos escritos (c\u00f3digo gr\u00e1fico), sinais xestuais (como levar o \u00edndice erguido aos beizos), cores (sem\u00e1foros) etc. Os sinais que forman un c\u00f3digo son un conxunto reducido e convencional que s\u00f3 var\u00eda co acordo dos usuarios dese c\u00f3digo.\nAs linguas naturais te\u00f1en a forma dun sistema de signos chamado c\u00f3digo ling\u00fc\u00edstico que est\u00e1 formado por un grupo reducido de signos vocais (fonemas) para cada lingua, cuxas regras de combinaci\u00f3n permiten a formaci\u00f3n de signos ling\u00fc\u00edsticos dun n\u00edvel superior, os morfemas."}
{"id": "8875", "revid": "23204", "url": "https://gl.wikipedia.org/wiki?curid=8875", "title": "Roy Chapman Andrews", "text": "Roy Chapman Andrews, nado en Beloit (Wisconsin), en 1884 e finado en Carmel-by-the-Sea (California), en 1960, foi un explorador e zo\u00f3logo norteamericano.\nTraxectoria.\nEn 1906 despois de se graduar e co di\u00f1eiro que aforrara traballando como taxidermista marchou a Nova York para de traballar no Museo de Historia Natural Americano, ao tempo que estudaba biolox\u00eda na Universidade de Columbia. Entre 1909 e 1910 viaxou no USS Albatross \u00e1s Indias Orientais, coleccionando serpes e lagartos e observando os mam\u00edferos mari\u00f1os.\nEntre 1916 e 1917 Andrews e a s\u00faa muller, Yvette Borup Andrews dirixiron a Expedici\u00f3n zool\u00f3xica asi\u00e1tica do Museo de Historia Natural Americana, percorrendo Yunnan e outras provincias chinesas. O libro \"Camps and Trails in China\", recolle as s\u00faas experiencias.\nEn 1922 dirixe a expedici\u00f3n a Mongolia, onde descobre os restos dun Rinoceronte Xigante (Baluchitherium) que env\u00eda ao Museo de Historia Natural Americano. O 13 de xullo de 1923 a s\u00faa expedici\u00f3n foi a primeira no mundo en descubrir ovos de dinosauro, ao primeiro pensouse que eran de protoceratops, pero de feito eran de Oviraptor philoceratops. En 1923 un integrante da expedici\u00f3n descubriu unha caveira do Cret\u00e1ceo. Expedici\u00f3ns pararon en 1926 e 1927, e finalmente en 1929 cancelouse a expedici\u00f3n . En 1930 fixo unha viaxe final e descubriu alg\u00fans f\u00f3siles de mastodonte, nese mesmo ano volveu aos Estados Unidos.\nNomeado director do Museo de Historia Natural Americano en 1934. En 1942 retirouse e dedicouse a escribir."}
{"id": "8876", "revid": "72012", "url": "https://gl.wikipedia.org/wiki?curid=8876", "title": "Thomas Andrews (cient\u00edfico)", "text": "Thomas Andrews, nado en Belfast en 1813 e finado en 1885, foi un qu\u00edmico e f\u00edsico irland\u00e9s.\nTraxectoria.\nEstudou qu\u00edmica en Glasgow co profesor Thomas Thomson, completou os seus estudos en Dubl\u00edn e Edimburgo, gradu\u00e1ndose en 1835. Traballou na s\u00faa cidade natal como m\u00e9dico e profesor de qu\u00edmica. Estableceu os principios de temperatura e presi\u00f3n cr\u00edtica. As s\u00faas obras cient\u00edficas public\u00e1ronse en 1889."}
{"id": "8878", "revid": "98629", "url": "https://gl.wikipedia.org/wiki?curid=8878", "title": "Ivo Andri\u0107", "text": "Ivo Andri\u0107, nado en Dolac o 9 de outubro de 1892 e finado en Belgrado o 13 de marzo de 1975, foi un escritor iugoslavo en serbocroata. Ga\u00f1ou o Premio Nobel de Literatura en 1961.\nTraxectoria.\nIvan Andri\u0107 naceu preto de Travnik (Bosnia e Hercegovina, ent\u00f3n parte de Austria-Hungr\u00eda) nunha familia cat\u00f3lica de bosn\u00edacos croatas de Saraxevo. Comezou a s\u00faa educaci\u00f3n no instituto desa cidade, continuando os seus estudos en Zagreb, Viena e Cracovia. Debido \u00e1s s\u00faas actividades pol\u00edticas as autoridades austr\u00edacas detiv\u00e9rono durante a primeira guerra mundial.\nCando se formou o Reino dos Serbios, Croatas e Eslovenos ( despois denominado Reino de Iugoslavia), Andri\u0107 ocupou diversos postos diplom\u00e1ticos, inclu\u00eddo o de embaixador en Alema\u00f1a (1939-1941), onde tentou impedir o encarceramento de moitos intelectuais polacos, atopando obst\u00e1culos do seu propio goberno, polo que presenta a s\u00faa dimisi\u00f3n, retirouse a vivir en Belgrado.\nAndri\u0107 publicou o seu primeiro poema en 1911. O material da s\u00faa literatura t\u00f3mao da historia, folclore e cultura da s\u00faa Bosnia natal. Andri\u0107 escribiu as s\u00faas primeiras obras en lingua croata (30 % da s\u00faa obra), pasando despois a escribir en lingua serbia (70 % da s\u00faa obra), mentres apoiaba a noci\u00f3n dunha lingua serbocroata, como a maior\u00eda dos serbios e croatas contempor\u00e1neos."}
{"id": "8879", "revid": "181", "url": "https://gl.wikipedia.org/wiki?curid=8879", "title": "Ivo Andric", "text": ""}
{"id": "8880", "revid": "111586", "url": "https://gl.wikipedia.org/wiki?curid=8880", "title": "Cachotar\u00eda", "text": "A cachotar\u00eda ou cachoter\u00eda \u00e9 unha f\u00e1brica de pedra sen labrar ou con labra ruda, que se aparella de modo irregular. Cada unha das pedras que a forman recibe o nome de cachote; para que asenten ben, col\u00f3canse a mi\u00fado unhas pedras m\u00e1is pequenas como calzos chamadas ripios.\nSe non ten ripios, a cachoter\u00eda denom\u00ednase \"concertada\"; se o enripiado non \u00e9 vis\u00edbel, \"careada\", e, se cada fileira ten a mesma altura en todo o seu percorrido (a\u00ednda que as fileiras non sexan iguais entre si), \"aparellada\".\nO uso da cachoter\u00eda non se restrinxe soamente a finalidades construtivas: en xardiner\u00eda util\u00edzase tam\u00e9n para crear muretes ou muros vexetais, debido \u00e1 tendencia das plantas vivaces a botar ra\u00edces nas fendas e nos ripios m\u00e1is pequenos."}
{"id": "8881", "revid": "1131", "url": "https://gl.wikipedia.org/wiki?curid=8881", "title": "Dolmen de Dombate", "text": " \nO dolmen de Dombate (cat\u00e1logo da Xunta GA15014004) \u00e9 un monumento megal\u00edtico situado no lugar de Dombate na parroquia de Borneiro (Cabana de Berganti\u00f1os), na comarca de Berganti\u00f1os. Constru\u00eduse na primeira metade do IV milenio a. C. e a c\u00e1mara a finais dese mesmo milenio. Foi usado en diferentes \u00e9pocas e evidenciouse un uso que vai dende o ano 3.800 a.C. ata o 2.700 a.C., momento no que se clausura o monumento. Este dolmen catal\u00f3gase como unha tumba de corredor e \u00e9 un dos conxuntos m\u00e1is importantes de Galicia.\nPreto del at\u00f3panse outros monumentos co\u00f1ecidos pola existencia de arte parietal: o dolmen de Pedra Cuberta e a Pedra da Arca.\nSegundo o experto Xos\u00e9 Mar\u00eda Bello Di\u00e9guez, a concentraci\u00f3n de dolmens deste tipo na Costa da Morte puido deberse a que estaban relacionados coa riqueza cultural da zona, como na Idade Media est\u00e1bano as catedrais.\nNo s\u00e9culo XIX o historiador Manuel Murgu\u00eda xa escribe sobre o dolmen, e no ano 1885 o poeta Eduardo Pondal inmortalizouno nun poema en \"Queixumes dos pinos\":\nEste dolmen \u00e9 lugar de paso da ruta de sendeirismo da Costa da Morte na s\u00faa terceira etapa do cami\u00f1o dos Faros.\nDescrici\u00f3n.\nFoi escavado polo arque\u00f3logo Xos\u00e9 Mar\u00eda Bello entre 1987 e 1989.\nO t\u00famulo, ou m\u00e1moa, ten uns 24 m de di\u00e1metro e 1,80 m de altura. Consta dunha camada de terra escura recuberta parcialmente por unha coiraza p\u00e9trea, formada por pedras planas depositadas horizontalmente que marcan o per\u00edmetro, e pedras ben trabadas no interior. Sosp\u00e9itase que orixinalmente o t\u00famulo recubr\u00eda at\u00e9 \u00e1 altura do corredor e que a anta ficaba \u00e1 vista.\nA anta consiste nunha c\u00e1mara poligonal ancha formada por sete ort\u00f3statos, un dos cales mide 4,64 x 3 m, e un corredor de tres tramos, ben diferenciado en planta e en secci\u00f3n. A entrada estaba pechada cunha lousa vertical recuberta de pedras. Entre alg\u00fans ort\u00f3statos coloc\u00e1ronse lousas alongadas polo exterior para contribu\u00edr a fechar o oco. As gabias de sustentaci\u00f3n atinxen profundidades de 140\u00a0cm na c\u00e1mara e 70\u00a0cm no corredor.\nBaixo o t\u00famulo co\u00f1ecido existiu un meg\u00e1lito anterior no tempo, de menor tama\u00f1o e complexidade, consistente nunha c\u00e1mara simple, alongada e aberta, composta por nove ort\u00f3statos e dimensi\u00f3ns de 240 x 190\u00a0cm. O seu t\u00famulo ti\u00f1a 10,5 m de di\u00e1metro e estaba cuberto por unha coiraza dunha soa camada de pedras.\nOs ort\u00f3statos da c\u00e1mara conte\u00f1en gravados. Todas as lousas, tanto na c\u00e1mara como no corredor, contan con pintura. Esta distrib\u00faese en dous rexistros horizontais separados por unha banda vermella de puntos vermellos e negros, sendo o conxunto unha composici\u00f3n na que prima a xeometricidade (zigzag, bandas verticais e oblicuas, ondulados, ret\u00edculas etc.). A cor vermella obt\u00ed\u00f1ase a partir de \u00f3xido de ferro e a negra a partir de carb\u00f3n vexetal, posiblemente aplicados sobre unha imprimaci\u00f3n branca a partir dalg\u00fan tipo de graxa mesturada con caol\u00edn.\nTam\u00e9n se atoparon unha fileira de \u00eddolos, vinte en total, colocados fronte ao corredor e no l\u00edmite do t\u00famulo e un notable enxoval l\u00edtico e cer\u00e1mico.\nNas escavaci\u00f3ns de 2009 atopouse ao seu lado restos dun foxo que se interpreta como as defensas dun poboado da Idade de Bronce (momento no cal se pechou o t\u00famulo).\nNo ano 2009 tam\u00e9n se descubriu que a c\u00e1mara dispo\u00f1\u00eda dunha drenaxe que fai sospeitar que desde o comezo sufr\u00eda de inundaci\u00f3ns de auga.\nOcupaci\u00f3n.\nOs estudos sobre o dolmen de Dombate fan pensar que foi ocupado en catro momentos diferentes:\nPosteriormente constru\u00eduse un poboado, xa na Idade de Bronce, xunto \u00f3 dolmen en desuso.\nConservaci\u00f3n e musealizaci\u00f3n.\nO dolmen de Dombate, trala escavaci\u00f3n realizada polo arque\u00f3logo Xos\u00e9 Mar\u00eda Bello nos anos 1987, 1988 e 1989, no 1990 cubriuse provisionalmente cunha carpa de lona para protexer as pinturas rupestres ata que se aprobase o proxecto de conservaci\u00f3n. Despois destas escavaci\u00f3ns as pinturas e o monumento en xeral sufriron unha gran degradaci\u00f3n.\nPara co\u00f1ecer o estado no que se atopaba o monumento, en 2001 constitu\u00eduse un comit\u00e9 para que informase do mesmo, e que xa na s\u00faa primeira visita descubriu que os danos eran irrepar\u00e1beis e que se perdera parte dos restos arqueol\u00f3xicos, principalmente o antigo dolmen sobre o que xac\u00eda o actual, as\u00ed como a testemu\u00f1a de terra da escavaci\u00f3n. Uns meses despois a Deputaci\u00f3n da Coru\u00f1a decidiu substitu\u00edr a cuberta pl\u00e1stica, moi deteriorada, e valar os 8.000\u00a0m\u00b2 da parcela na que se sit\u00faa o monumento. A principios de 2002 xa estaba listo o novo peche, que ser\u00eda o que perdurar\u00eda ata o valado definitivo de 2011. A Deputaci\u00f3n da Coru\u00f1a encargouse deste investimento comprando os terreos adxacentes coa intenci\u00f3n de sacar a concurso a restauraci\u00f3n e conservaci\u00f3n do dolmen, as\u00ed como a creaci\u00f3n dun centro de interpretaci\u00f3n arqueol\u00f3xico.\nNo 2004 preparouse un plan de 600.000 euros para a posta en valor do monumento que meses despois foi ampliado a un mill\u00f3n e que prev\u00eda expo\u00f1elo e recuperalo nuns dous anos, chegando incluso a crearse unha web para iso desde o momento do anuncio, co que quer\u00edan \u00abfacelo \u00fanico\u00bb. por\u00e9n non se chegou a executar. O proxecto que fora seleccionado, proposto por Playmedia Motion Graphics S.L., produciu distorsi\u00f3ns durante o desenvolvemento do proxecto de execuci\u00f3n coa proposta do concurso por parte da Deputaci\u00f3n, o que dificultaba a s\u00faa materializaci\u00f3n, e polo que se acabou rexeitando e convocando un segundo concurso en 2008.\nEste segundo concurso foi ga\u00f1ado polo arquitecto coru\u00f1\u00e9s Francisco Vidal P\u00e9rez que levou a cabo o proxecto de recuperaci\u00f3n do dolmen de Dombate cun proxecto co que o dolmen megal\u00edtico gozar\u00eda do \"m\u00e1ximo respecto\", reducindo ao m\u00ednimo os elementos expositivos, que se trasladaron ao centro de recepci\u00f3n de visitantes. As\u00ed, o arquitecto coru\u00f1\u00e9s propuxo intervenci\u00f3ns que axudaban a \"soster e conservar\" o monumento, con criterios de integraci\u00f3n na paisaxe e territorio.\nNese ano do 2008 deuse por perdido o dolmen antigo, o cal era considerado por expertos, como Bello Di\u00e9guez, como a caracter\u00edstica principal deste dolmen e o que o fac\u00eda especial e diferente a outros moitos do mundo.\nEn 2009 realiz\u00e1ronse escavaci\u00f3ns arqueol\u00f3xicas no dolmen e no terreo circundante, e tam\u00e9n nese ano adxudic\u00e1ronse as obras a unha empresa para que realizara a musealizaci\u00f3n definitiva do dolmen e o seu contorno nun prazo de dez meses e cun presuposto superior \u00f3 mill\u00f3n e medio de euros.\nNo 2011 completouse a cuberta que protexe \u00f3 dolmen da intemperie, se ben segu\u00edan os traballos de restauraci\u00f3n e estudo. Esta presentaci\u00f3n \u00f3 visitante xunto a que a intervenci\u00f3n implicaba alterar a situaci\u00f3n encontrada recibiu cr\u00edticas por restar criterio hist\u00f3rico \u00f3 conxunto. O Centro Arqueol\u00f3xico foi inaugurado en marzo do 2011.\nNo ano 2012 instalouse unha r\u00e9plica da c\u00e1mara no Centro de Recepci\u00f3n de Visitantes, xa que o acceso \u00e1 orixinal est\u00e1 prohibido para evitar unha maior deterioraci\u00f3n do monumento, e cont\u00e9n t\u00f3dolos detalles do mesmo. Esta r\u00e9plica supuxo un desembolso de 83.000 euros por parte da Deputaci\u00f3n da Coru\u00f1a.\nO dolmen at\u00f3pase dentro dun proxecto de recuperaci\u00f3n e musealizaci\u00f3n que ten como obxectivo convertelo nun centro de interpretaci\u00f3n do megalitismo, o Parque Arqueol\u00f3xico do Megalitismo da Costa da Morte, e que \u00e9 un dos catro centros de interpretaci\u00f3n que constit\u00faen a Rede Galega do Patrimonio Arqueol\u00f3xico."}
{"id": "8883", "revid": "56817", "url": "https://gl.wikipedia.org/wiki?curid=8883", "title": "Indoeuropeo", "text": "O termo ling\u00fc\u00edstico Indoeuropeo pode facer referencia:"}
{"id": "8885", "revid": "75439", "url": "https://gl.wikipedia.org/wiki?curid=8885", "title": "Terra sigillata", "text": "A terra sigillata \u00e9 un tipo de cer\u00e1mica romana fina en terra cocida que presenta unha especie de engobe ou verniz, normalmente brillante, de cor vermella ou alaranxada. A vaixela \"sigillata\" leva con frecuencia unha marca sobre o fondo interior feita polo oleiro antes da cocci\u00f3n cun punz\u00f3n (\"sigillum\", en lat\u00edn, de onde procede o nome). Esta marca reproduce, abreviado, o nome do alfareme. As pezas dec\u00f3ranse con motivos en relevo (m\u00e9topas, pequenos frisos, barbotina) realizados a partir de formas en terra cocida sobre as que se realizou o negativo da decoraci\u00f3n coa axuda tam\u00e9n dun punz\u00f3n.\n\u00c9 unha vaixela de medio luxo utilizada fundamentalmente para o servizo da mesa. Para os arque\u00f3logos sup\u00f3n un dos mellores trazadores cronol\u00f3xicos xa que a s\u00faa produci\u00f3n era normalizada e en serie: nun per\u00edodo dado d\u00e1banse formas id\u00e9nticas en obradoiros \u00e1s veces moi afastados entre si.\nA cer\u00e1mica \"sigillata\" orixinouse no oriente hel\u00e9nico (Samos, Megara, P\u00e9rgamo) entre os s\u00e9culos II e I a. C. Cara mediados do s\u00e9culo I a.C., en \u00e9poca augustal esta t\u00e9cnica de fabricaci\u00f3n foi imitada en Italia e suplantou as vaixelas de verniz negro campaniense. Difundiuse rapidamente f\u00f3ra da pen\u00ednsula \u00e1 Galia, Pen\u00ednsula Ib\u00e9rica e \u00c1frica do Norte. Durante o primeiro s\u00e9culo d.C. a maior\u00eda dos obradoiros sit\u00faanse na parte oriental da Galia e at\u00e9 o Rin salientando La Graufesenque que exportaba de xeito masivo ao resto do imperio, en Italia destacaban as produci\u00f3ns de Roma, Arezzo e Puzzoles que diminu\u00edron a s\u00faa produci\u00f3n pola competencia dos obradoiros da Galia. Este tipo de cer\u00e1mica deixouse de facer durante o s\u00e9culo III d.C.\nNa Gallaecia non existiu ning\u00fan obradoiro que producise \"sigillata\". As importaci\u00f3ns proced\u00edan inicialmente de Arezzo (\"cer\u00e1mica aretina\") ou das Galias, e posteriormente de Hispania. Estas tres son as variedades principais de cer\u00e1mica \"sigillata\".\nO termo \"terra sigillata\" data de finais do s\u00e9culo XIX e foi inventado polos arque\u00f3logos, que a consideran como un dos mellores trazadores cronol\u00f3xicos. Hans Dragendorff presentou o primeiro repertorio en 1895, agrupando 55 formas que a\u00ednda se utilizan hoxe en d\u00eda."}
{"id": "8887", "revid": "23204", "url": "https://gl.wikipedia.org/wiki?curid=8887", "title": "Auschwitz I", "text": "Auschwitz I foi un campo de exterminio nazi que se localizaba na cidade de O\u015bwi\u0119cim, en Silesia occidental. En polaco lese \"Oxbi\u00e9nchim\" e, xunto con Birkenau e Monowitz forma parte dun complexo penitenciario que rodea a cidade. Estableceuse por orde de Heinrich Himmler o 27 de abril de 1940 e a s\u00faa capacidade excedeuse ata chegar a 150 000 persoas.\nHistoria.\nNun principio pensado coma campo de concentraci\u00f3n para os prisioneiros de guerra e xudeus para os que o r\u00e9xime antisionista estaba pendente de decidir o seu futuro, a falta de alimentos e a necesidade de medicinas pola enorme morbilidade dos reos determinou aos seus responsables a comezar a aplicar a morte discriminada dos presos menos resistentes. M\u00e1is tarde aplicaron o que se deu en chamar \"a soluci\u00f3n final\", \u00e9 dicir, o exterminio dos presos.\nNestes dous procesos, calc\u00falase que entre 1942 e 1945 morreron en Auschwitz m\u00e1is de mill\u00f3n e medio de persoas (maiormente polacos e/ou xudeus). Mentres que nun primeiro momento se utilizou o fusilamento, o asasinato masivo esixiu unha planificaci\u00f3n m\u00e1is detida: os presos eran selecci\u00f3nados na s\u00faa chegada (vivir\u00edan os que ti\u00f1an visos de ser \u00fatiles coma traballadores), despoxados das s\u00faas pertenzas, duchados, asasinados nas c\u00e1maras de gas (con Zyklon B) e incinerados nos crematorios.\nRutina.\nO principal uso dos presos foi coma forza de traballo. Primeiro coma man de obra para constru\u00edr estradas e logo coma obreiros nas factor\u00edas filonazis da contorna, os reos traballaban t\u00f3dolos d\u00edas nunhas condici\u00f3ns miserables, onde o fr\u00edo, a violencia f\u00edsica e ps\u00edquica e a inanici\u00f3n eran a norma de vida. Ironicamente, na porta hai un letreiro a\u00ednda conservado coa sentenza \"Arbeit macht frei\" (\"O traballo faivos libres\" en alem\u00e1n).\nParalelamente, comez\u00e1ronse a realizar os tritemente c\u00e9lebres experimentos xen\u00e9ticos por parte do doutor e xeneral nazi Josef Mengele, utilizando os xemelgos que ti\u00f1an a desgraza de chegar ao campo de exterminio.\nSituaci\u00f3n actual.\nAnte o avance do ex\u00e9rcito roxo que chegou o 27 de xaneiro de 1945, os nazis procuraron ocultar t\u00f3dalas probas do xenocidio e dinamitaron os crematorios, transportando aos presos que puidesen cami\u00f1ar. A\u00ednda as\u00ed reconstru\u00edronse, as\u00ed coma alg\u00fans dos alpendres onde se agolpaban \u00f3s presos. A negaci\u00f3n da existencia do Holocausto xudeu foi unha pr\u00e1ctica habitual de defensa nos xu\u00edzos de N\u00fcremberg por parte dos dirixentes nazis e estas probas foron determinantes para moitas inculpaci\u00f3ns. C\u00f3mpre dicir que a defensa desta idea est\u00e1 castigada con penas econ\u00f3micas e de prisi\u00f3n en Alema\u00f1a e na moderna Rep\u00fablica de Polonia.\nActualmente, xunto con Birkenau, alberga unha exposici\u00f3n permanente avalada polo polaco Instituto Nacional para a memoria do Holocausto. Varios estados montaron pavill\u00f3ns de exposici\u00f3n nos pendellos onde malviv\u00edan os presos (Polonia, a URSS (responsable da liberaci\u00f3n do campo) e Rusia coma herdeira s\u00faa, Pa\u00edses Baixos, Italia, Alema\u00f1a, Estados Unidos etc.), e tam\u00e9n hai varios tem\u00e1ticos: vida coti\u00e1 no campo, condici\u00f3ns de vida, t\u00e9cnicas de exterminio, a horripilante \"Probas do xenocidio\" (onde hai c\u00e1maras expositoras enteiras de varias ducias de metros con maletas, peites, calzado ou pelo dos exterminados) etc.\nUnha mostra da exposici\u00f3n.\nNo alpendre onde se alberga a exposici\u00f3n de Polonia p\u00f3dese ver a seguinte carta, enviada \u00e1 s\u00faa familia por un preso condenado a morte. M\u00e1is testemu\u00f1as deste tipo poden visitarse na exposici\u00f3n permanente. Tam\u00e9n hai unha lista de tama\u00f1o enciclop\u00e9dico cos nomes dos polacos asasinados que se conservan, xa que non sempre se rexistraban t\u00f3dolos prisioneiros chegados."}
{"id": "8888", "revid": "111586", "url": "https://gl.wikipedia.org/wiki?curid=8888", "title": "Campo de concentraci\u00f3n", "text": "Un campo de concentraci\u00f3n \u00e9 unha instalaci\u00f3n destinada a reclu\u00edr persoas pola s\u00faa oposici\u00f3n a un r\u00e9xime pol\u00edtico, pola s\u00faa etnia ou relixi\u00f3n ou pola s\u00faa orientaci\u00f3n sexual.\nEn Galicia durante a Guerra civil.\nO estado de guerra decl\u00e1rase en Galicia o 20 de xullo de 1936, abarcando a maior\u00eda do territorio en poucos d\u00edas (ag\u00e1s Ferrol, Tui e os arrabaldes obreiros de Vigo e A Coru\u00f1a). A r\u00e1pida toma de poder e organizaci\u00f3n en terras galegas, constitu\u00edndose na despensa e retagarda da fronte nacional, implica unha enorme dificultade dos partidarios republicanos para escapar: imposible por mar, coa fronteira portuguesa pechada e con Asturias moi lonxe, s\u00f3 queda ter sorte, esconderse ou saltar ao monte coma \"fuxido\".\nPrisi\u00f3ns.\nA enorme cantidade de detidos e denunciados por parte de militares, p\u00e1rrocos, gardas civ\u00eds e cidad\u00e1ns en xeral obriga ao Comandante Militar de Ourense a certificar o 25 de xullo de 1936 a calidade do Mosteiro de San Salvador de Celanova coma primeira prisi\u00f3n. Os primeiros reclusos chegan ao d\u00eda seguinte. Ao mesmo tempo comeza a usarse o soto do concello de Bande coma c\u00e1rcere feminino. No ver\u00e1n seguinte, as novas prisi\u00f3ns habilitadas ser\u00e1n o Mosteiro de Oseira en San Cristovo de Cea e o Hospital Vello da capital ourens\u00e1, xunto coas dez prisi\u00f3ns do Partido da Falanxe. Entre novembro de 1937 e setembro de 1938 usouse o futuro cuartel militar do Cumial ourens\u00e1n coma campo de traballo e reclusi\u00f3n (un decreto de maio de 1937 reco\u00f1ec\u00edalles o dereito ao traballo).\nCanto \u00e1s novas creaci\u00f3ns, a directiva cambia de rumbo coa centralizaci\u00f3n penitenciaria no Servizo Nacional de Prisi\u00f3ns en 1938 e ao desv\u00edo \u00e1 nova Prisi\u00f3n Central de Celanova do incremento de reclusos debido \u00e1 toma de Asturias. As antigas prisi\u00f3ns provisionais quedar\u00edan para os presos preventivos ou con menos dun ano de condena.\nDebido ao crecente n\u00famero de territorios e presos, cre\u00e1ronse os primeiros sete campos de concentraci\u00f3n de Cedeira, Rianxo, no colexio xesu\u00edta da Pasaxe (Camposancos, A Guarda), Ferrol e Muros coa toma de Santander contra agosto de 1937 e Arnao (preto de Ribadeo) e Santa Mar\u00eda de Oia coa toma de Xix\u00f3n. En xullo de 1938 s\u00f3 quedar\u00edan os tres primeiros ata a toma de Catalu\u00f1a en 1939, cando se reabrir\u00eda o \u00faltimo e se crear\u00edan os da Coru\u00f1a, Betanzos, Padr\u00f3n e A Pobra do Carami\u00f1al. Daquela exist\u00eda tam\u00e9n polo menos o de San Clodio en Leiro, na provincia de Ourense.\nProcesamento.\nO proceso dos prisioneiros desenv\u00f3lvese do seguinte xeito:\nCruzado con isto est\u00e1 unha clasificaci\u00f3n en funci\u00f3n da responsabilidade e a sospeita que reca\u00eda sobre o individuo: os non culpables en idade militar recrut\u00e1banse e os demais liber\u00e1banse. Os culpables pase\u00e1banse ou envi\u00e1banse a un Consello de Guerra. Os sospeitosos axunt\u00e1banse nun campo de traballo mentres non se dirim\u00edan os seus antecedentes e pasaban a alg\u00fan dos dous primeiros grupos.\nOs presos procedentes de Asturias pod\u00edan provir dunha fuxida mar\u00edtima ou dos territorios conquistado:\nReclusi\u00f3n.\nA funci\u00f3n penitenciaria de prisi\u00f3ns, destacamentos, campos de concentraci\u00f3n ou batall\u00f3ns de traballo foi a vinga, aniquilaci\u00f3n e exterminio e non a retenci\u00f3n ou xu\u00edzo. A inhabitabilidade dos edificios, a sobreconcentraci\u00f3n, a hixiene ou sanidade precaria, a alimentaci\u00f3n deficiente ou a violencia dispararon a morbilidade e mortalidade ata 200 000 persoas nas prisi\u00f3ns galegas.\nEsta degradaci\u00f3n f\u00edsica complet\u00e1base cunha destruci\u00f3n psicol\u00f3xica: humillar, anular, cousificar e amedrentar o opositor ata un asoballamento absoluto. Unha vez eliminados os irrecuperables, a filosof\u00eda era un sometemento \u00e1 ideolox\u00eda vencedora. Para conseguilo desterr\u00e1baselle ao preso a idea de provisionalidade con condenas moi elevadas para que interiorizase a culpabilidade e conseguinte expiaci\u00f3n mediante a absorci\u00f3n do adoutrinamento. Isto non \u00e9 m\u00e1is ca unha reproduci\u00f3n do que se vai implantar a grande escala na sociedade: rescate moral por parte da Igrexa, rescate social por parte do Estado e rescate ideol\u00f3xico por parte da propaganda. A reclusi\u00f3n penitenciaria ten funci\u00f3ns de redenci\u00f3n e expiaci\u00f3n de culpas individuais e colectivas inspirado pola participaci\u00f3n da Igrexa nacional no sistema, e consideraba aos presos coma enfermos que hab\u00eda que \"sandar\", \"purificar\" e \"ter en corentena\" para non \"contaxiar\" ao resto da sociedade (o psic\u00f3logo Vallejo-N\u00e1jera chegar\u00eda a afirmar que \"o marxismo e a revoluci\u00f3n precisan dun tratamento m\u00e9dico, non pol\u00edtico\")."}
{"id": "8891", "revid": "56817", "url": "https://gl.wikipedia.org/wiki?curid=8891", "title": "Holanda", "text": "O top\u00f3nimo Holanda pode referirse a:"}
{"id": "8897", "revid": "98629", "url": "https://gl.wikipedia.org/wiki?curid=8897", "title": "Julie Andrews", "text": "Julia Elizabeth Wells, nada en Walton-on-Thames (Surrey) en 1935, \u00e9 unha actriz e cantante brit\u00e1nica de nome art\u00edstico Julie Andrews. \u00c9 co\u00f1ecida sobor de todo pola s\u00faa actuaci\u00f3n en \"Mary Poppins\" (1964) e \"Sorrisos e l\u00e1grimas\" (1965).\nTraxectoria.\nAndrews \u00e9 filla dun actor e unha pianista. Comezou a actuar diante as tropas brit\u00e1nicas na segunda guerra mundial, coa estrela infantil Petula Clark. En 1947 debutou como actriz de teatro, participando en musicais como \"The Boy Friend\", \"My Fair Lady\" e \"Camelot\".\nParticipou nas probas para o papel de protagonista do filme, \"My Fair Lady\" que finalmente protagonizou Audrey Hepburn. Como consolaci\u00f3n d\u00e9ronlle o papel protagonista na versi\u00f3n musical de \"Mary Poppins\" (1964), pola que ga\u00f1ou o \u00d3scar \u00e1 mellor actriz, e o Grammy ao mellor disco para nenos por \"Mary Poppins\". Nomeada doutra volta converteuse, brevemente, nunha das m\u00e1is solicitadas estrelas de Hollywood. Como resultado apareceu en filmes como \"Hawaii\" con Max von Sydow, \"Cortina esgazada\" de Alfred Hitchcock (1966) e \"Millie, unha rapaza moderna\" (1967).\nA s\u00faa participaci\u00f3n en \"Star!\" (1968) e \"Darling Lili\", con Rock Hudson (1970), danaron a s\u00faa carreira, a\u00ednda que seguiu a protagonizar filmes ata os anos 80, destacan en especial \"10, a muller perfecta\", \"V\u00edtor ou Vitoria\", e \"S.O.B.\", realizados polo seu home, Blake Edwards.\nNo ano 2001 volveu ao cine con \"The Princess Diaries\" de George Marshall. \nJulie escribiu libros para nenos co pseud\u00f3nimo de Julie Andrews Edwards. O m\u00e1is co\u00f1ecido \u00e9 \"The Last of the Really Great Whangdoodles\"."}
{"id": "8903", "revid": "89787", "url": "https://gl.wikipedia.org/wiki?curid=8903", "title": "Anegada", "text": "A illa de Anegada \u00e9 a m\u00e1is setentrional das illas Virxes Brit\u00e1nicas (IVB), sendo unha das maiores illas deste territorio. At\u00f3pase aproximadamente a 24 km ao norte de Virgin Gorda. Anegada \u00e9 a \u00fanica illa Virxe Brit\u00e1nica habitada formada a partir de coral e rocha calcaria, o que lle d\u00e1 un car\u00e1cter patelo, fronte \u00e1s outras pr\u00f3ximas que son de orixe volc\u00e1nico. Mentres as outras illas son monta\u00f1osas, Anegada \u00e9 plana e baixa. O seu punto m\u00e1is alto s\u00f3 est\u00e1 aproximadamente a 8\u00b45 metros sobre o nivel do mar, o que lle d\u00e1 o seu nome, que \u00e9 o termo espa\u00f1ol para \"terra anegada\".\nCon aproximadamente 38 quil\u00f3metros cadrados, Anegada \u00e9 a segunda m\u00e1is grande das Illas Virxes Brit\u00e1nicas, pero tam\u00e9n \u00e9 a m\u00e1is escasamente poboada das illas principais, cunha poboaci\u00f3n de 285 habitantes no censo de 2010. A maior\u00eda da poboaci\u00f3n en Anegada vive na \u00fanica aldea, The Settlement.\nEconom\u00eda.\nO negocio principal de Anegada \u00e9 o turismo. Un d\u00eda t\u00edpico durante a tempada tur\u00edstica, a illa contar\u00e1 con 200 visitantes m\u00e1is ou menos. A pesca comercial \u00e9 tam\u00e9n un negocio substancial en Anegada, sendo os pescadores locais os que proporcionan a maior\u00eda das capturas de peixe fresco e lagosta para o resto das Illas Virxes Brit\u00e1nicas. Os seus quil\u00f3metros praia na costa sur te\u00f1en unha gran poboaci\u00f3n de [[peixes \u00f3seos], o que converte a Anegada nun destino popular para a pesca con mosca.\nAcceso.\nO acceso \u00e1 illa \u00e9 a trav\u00e9s do pequeno [[aeroporto de Auguste George]] (NGD), e tres veces \u00e1 semana un [[transbordador]] e barco privado. Os voos ch\u00e1rter van directamente a Anegada desde [[T\u00f3rtola]] e [[Virgin Gorda]], nas IVB, as\u00ed como a [[San Xo\u00e1n, Porto Rico | San Xo\u00e1n]], [[San Tom\u00e9, Illas Virxes | San Tom\u00e9]], [[Illa Antiga]] e [[Sint Maarten]].\nHorseshoe Reef.\nAnegada \u00e9 co\u00f1ecida polos seus quil\u00f3metros de praias de area branca e o arrecife de 29 km. de longo Horseshoe Reef, a maior barreira de [[arrecife de coral]] no [[Mar Caribe | Caribe]], e o cuarto m\u00e1is grande da terra. O arrecife dificulta a navegaci\u00f3n a Anegada. Mentres que os barcos de alugueiro navegan libremente entre a maior\u00eda das outras illas Virxes, as compa\u00f1\u00edas de alugueiro a mi\u00fado prohiben que os clientes naveguen a Anegada para evitar encallar no arrecife.\nO arrecife provocou centos de naufraxios, inclu\u00edndo o [[HMS Astraea (1781)|HMS \"Astraea\"]] en 1808, o [[St Phillip's Church, T\u00f3rtola#Historia|\"Donna Paula\"]] (1819), o MS Rocus (1929) Como tal, antes era un importante destino [[mergullo]]. Nun esforzo para protexer o arrecife, o goberno das IVB fixo ilegal o fondeo de Horseshoe Reef.\n[[Imaxe:Anegada Palms.jpg|330px| ]]\nV\u00e9xase tam\u00e9n.\nLigaz\u00f3ns externas.\n[[Categor\u00eda:Illas Virxes Brit\u00e1nicas]]\n[[Categor\u00eda:Illas Virxes]]\n[[Categor\u00eda:Illas do Caribe]]"}
{"id": "8904", "revid": "98629", "url": "https://gl.wikipedia.org/wiki?curid=8904", "title": "L\u00e1szl\u00f3 Alm\u00e1sy", "text": "Conde L\u00e1szl\u00f3 Ede Alm\u00e1sy de Zsad\u00e1ny et T\u00f6r\u00f6kszentmikl\u00f3s segundo o seu nome en h\u00fangaro ou Ladislaus von Almasy en alem\u00e1n, nado en Hungr\u00eda (actual land austr\u00edaco de Burgerland) en 1895 e morto en 1951, foi un explorador e piloto austroh\u00fangaro.\nTraxectoria.\nO castelo onde naceu \u00e9 agora un hotel, rexentado pola s\u00faa sobri\u00f1a Maria della Pace Kufstein-Alm\u00e1sy. Inda que tam\u00e9n participou na primeira guerra mundial, foi inmortalizado debido \u00e1 s\u00faa participaci\u00f3n tam\u00e9n na segunda polo actor Ralph Fiennes no filme \"O paciente ingl\u00e9s\". Publicou \"Nadadores no deserto\" en 1939 (traducido en Espa\u00f1a por Ed. Pen\u00ednsula) onde relata as s\u00faas experiencias no Deserto de Libia en compa\u00f1a de Kemal al-Din, daquela unha das terras menos exploradas do planeta."}
{"id": "8905", "revid": "98629", "url": "https://gl.wikipedia.org/wiki?curid=8905", "title": "Ralph A. Bagnold", "text": "Ralph Alger Bagnold, nado o 3 de abril de 1896 e finado o 28 de maio de 1990, foi un explorador ingl\u00e9s da segunda guerra mundial no deserto l\u00edbico e autor do libro \"Lybian sands, travel in a dead world\" en 1935."}
{"id": "8906", "revid": "98629", "url": "https://gl.wikipedia.org/wiki?curid=8906", "title": "W. B. Kennedy Shaw", "text": "William Boyd Kennedy Shaw ou Bill Kenney Shaw, nado en 1901 e finado en 1979, foi un explorador ingl\u00e9s e oficial das patrullas do ex\u00e9rcito brit\u00e1nico no deserto l\u00edbico na segunda guerra mundial. Foi o autor dun libro sobre estas unidades regulares, \"Long Range Desert Group\", en 1945."}
{"id": "8907", "revid": "839", "url": "https://gl.wikipedia.org/wiki?curid=8907", "title": "Kamal al-Din Husain", "text": "Kamal al-Din Husain (en ) foi un explorador e pr\u00edncipe exipcio da primeira guerra mundial, compa\u00f1eiro de Laszlo E. Alm\u00e1sy e descubridor da grande meseta de Gilf Kebir no deserto l\u00edbico."}
{"id": "8908", "revid": "56817", "url": "https://gl.wikipedia.org/wiki?curid=8908", "title": "Serir", "text": "Nome com\u00fan das chairas areosas ou de pequenos croios de enorme extensi\u00f3n (ata 8 000 000 quil\u00f3metros cadrados, que son case quince veces Espa\u00f1a), presentes no deserto de Libia."}
{"id": "8909", "revid": "98629", "url": "https://gl.wikipedia.org/wiki?curid=8909", "title": "Deserto de Libia", "text": "O deserto de Libia at\u00f3pase \u00f3 nordeste do deserto do S\u00e1hara. \u00c9 un enorme mar de area situado entre o r\u00edo Nilo e o Fezzan, principalmente explorado na segunda guerra mundial. A pesar de ser co\u00f1ecido polas s\u00faas dunas, tam\u00e9n ten partes rochosas coma Iebel Uweinat e Gilf Kebir ou o famoso oasis de Kufra. Nas s\u00faas areas pereceu o ex\u00e9rcito do rei persa Cambises (Herodoto fala de ata 50 000 soldados) contra o oasis de Siwa, nos seus l\u00edmites. Repleto de uadi e serir, atravesaron as s\u00faas areas personaxes tan co\u00f1ecidos coma Laszlo E. Alm\u00e1sy ou Antoine de Saint-Exup\u00e9ry, mentres que os seus habitantes permanentes nos oasis pertencen \u00e1 tribo dos tebu."}
{"id": "8910", "revid": "1131", "url": "https://gl.wikipedia.org/wiki?curid=8910", "title": "Iebel Uweinat", "text": "Iebel Uweinat son unhas monta\u00f1as do deserto de Libia, preto das fronteiras con Exipto e o Sud\u00e1n, cunha altura m\u00e1xima de 1.885 metros."}
{"id": "8911", "revid": "5863", "url": "https://gl.wikipedia.org/wiki?curid=8911", "title": "Gilf Kebir", "text": "Gilf Kebir \u00e9 unha meseta do deserto de Libia descuberta nos anos trinta do s\u00e9culo XX polo explorador exipcio Kemal al-Din."}
{"id": "8912", "revid": "22570", "url": "https://gl.wikipedia.org/wiki?curid=8912", "title": "Kufra", "text": "Kufra (en \u00e1rabe \u0643\u0641\u0631\u0629; en graf\u00eda francesa Koufra, en inglesa Kufra) \u00e9 un co\u00f1ecido oasis do deserto de Libia, na rexi\u00f3n de Cirenaica (aproximadamente 23.3\u00b0N, 22.9\u00b0E), aliviador lugar de descanso das caravanas de mercadores \u00e1rabes que atravesaban de norte a sur este inferno de area.\nHistoria.\nO lugar xogou un certo papel na campa\u00f1a do Norte de \u00c1frica durante a Seconda Guerra Mundial, na que foi teatro de operaci\u00f3ns na batalla de Kufra. O lugar que torn\u00e1rase un punto estrat\u00e9xico como escala de avi\u00f3ns, unha vez que Suez foi pechado. En febreiro de 1941, despois de dez d\u00edas de ataques, tropas da Francia Libre e un destacamento brit\u00e1nico conseguiron que se rendise a s\u00faa gornici\u00f3n de 400 italianos e 800 aut\u00f3ctones.\nEtapa sahariana.\nActualmente Kufra \u00e9 un lugar de paso na ruta dos inmigrantes subsaharianos que atravesan o grande deserto pola s\u00faa zona central.\nAgricultura en Cufra.\nA inicios dos anos 1970, o estado libio impulsou en Kufra un vasto proxecto agr\u00edcola, tentando desenvolver a agricultura no deserto. A auga de irrigaci\u00f3n obtense de acu\u00edferos do subsolo, non renov\u00e1beles e que son a \u00fanica fonte de auga na zona. O regad\u00edo efect\u00faase por un sistema radial, alcanzando as\u00ed rego nun di\u00e1metro de cerca dun quil\u00f3metro. Tal logro pode observase desde o espazo."}
{"id": "8914", "revid": "1822", "url": "https://gl.wikipedia.org/wiki?curid=8914", "title": "Anfiarao", "text": "Anfiarao, na mitolox\u00eda grega, era fillo de O\u00edcles e de Hipermestra, reis de Argos. Home de Erifila e pai de Alcme\u00f3n.\nComo adivi\u00f1o de Argos predixo a derrota dos gregos, a\u00ednda as\u00ed Erifila conv\u00e9nceo para participar na expedici\u00f3n \"Os sete contra Tebas\". Anfiarao, antes de partir manda aos seus fillos Alcme\u00f3n e Anfiloco que vinguen a s\u00faa morte. Pero durante a batalla Zeus, para salvar da morte, afundiuno baixo terra. Nese lugar constru\u00eduse un templo na s\u00faa memoria chamado Anfiareon."}
{"id": "8917", "revid": "89787", "url": "https://gl.wikipedia.org/wiki?curid=8917", "title": "Novo shekel", "text": "O x\u00e9quel ou novo shekel, NIS polas s\u00faas siglas en ingl\u00e9s, \u00e9 a moeda de curso legal en Israel e, xuntamente co dinar xordano, tam\u00e9n da Autoridade Nacional Palestina. Div\u00eddese en 100 agorot.\nO novo shekel adoptouse en 1985, en substituci\u00f3n do anterior shekel ou siclo, a raz\u00f3n de 1000 dos antigos por cada novo shekel. Emitido polo , \"Banq Israel\" / \u0628\u0646\u0643 \u0627\u0633\u0631\u0627\u0626\u064a\u0644 Bank Isr\u0101'\u012bl), circulan moedas 10 agorot e de \u00bd, 1, 2, 5 e 10 shekels, e billetes de 20, 50, 100 e 200 shekels. As moedas c\u00fa\u00f1anse na ceca p\u00fablica de Corea, KOMSCO.\nO c\u00f3digo ISO 4217 \u00e9 ILS e a s\u00faa abreviatura \u00e9 o s\u00edmbolo \u20aa \u2013unha combinaci\u00f3n das iniciais hebreas das palabras \"shekel\" (\u05e9) e \"jadash\" (\u05d7) \u2013 ou ben se abrevia \u05e9\u05d7 (pronunciado \"shaj\"). Div\u00eddese en 100 ; en singular ; en \u00e1rabe \u0627\u063a\u0648\u0631\u0629, \"ag\u016bra\"). Desde o 1 de xaneiro de 2003 o NIS \u00e9 unha moeda libremente convertible."}
{"id": "8918", "revid": "98629", "url": "https://gl.wikipedia.org/wiki?curid=8918", "title": "Lago Ness", "text": "O lago Ness (Loch Ness) \u00e9 un \"loch\" (lago) de auga doce localizado nas Highlands de Escocia, de forma estreita e alongada con cerca de 37 quil\u00f3metros de lonxitude. O lago ocupa unha \u00e1rea de preto de 56,4\u00a0km\u00b2 e ten unha profundidade m\u00e1xima de 226 metros. A visibilidade da auga \u00e9 extremadamente reducida debido \u00e1 turba dos solos circundantes, que levan cara ao lago as redes de drenaxe. Crese que o lago Ness foi modelado polos glaciares da \u00faltima era glacial.\nO lago Ness \u00e9 mundialmente co\u00f1ecido polas alegadas aparici\u00f3ns do Monstro do lago Ness, que os habitantes locais chaman \"Nessie\". As evidencias cient\u00edficas para a existencia deste monstro, descrito como unha especie de drag\u00f3n mari\u00f1o, son nulas, o que non impide que sexa unha atracci\u00f3n tur\u00edstica.\nO lago Ness \u00e9 o maior exemplo escoc\u00e9s de lagos encaixados en fallas xeol\u00f3xicas, neste caso a Falla de Great Glen, con rumbo nordeste-sueste. Este tipo de lago, co\u00f1ecido como \"loch\", caracter\u00edzase pola grande fondura e pola morfolox\u00eda alongada de acordo coa direcci\u00f3n da falla que os modela.\nAs augas do Lago Ness son bastante fr\u00edas, debido principalmente \u00e1 s\u00faa latitude e \u00e1 s\u00faa profundidade. O seu litoral \u00e9 bastante pintoresco, con castelos como o de Eilean Donan, onde foi filmada a escena inicial do filme \"Highlander\", ou ru\u00ednas de castelos, como o de Urquhart, en Drumnadrochit."}
{"id": "8919", "revid": "72012", "url": "https://gl.wikipedia.org/wiki?curid=8919", "title": "Christian Anfinsen", "text": "Christian Boehmer Anfinsen nado o 26 de marzo de 1916 en Monessen, Pensilvania, e finado o 14 de maio de 1995 en Randallstown, Maryland foi un qu\u00edmico norteamericano. En 1972 ga\u00f1ou o Premio Nobel de Qu\u00edmica polos seus traballos sobre a ribonuclease, especialmente aos relativos \u00e1 conexi\u00f3n entre a secuencia de amino\u00e1cido e a conformaci\u00f3n bioloxicamente activa.\nBiograf\u00eda.\nNaceu no seo dunha familia de orixe noruegu\u00e9s. Estudou qu\u00edmica no \"Swarthmore College\", onde se gradu\u00f3 en 1937, para posteriormente realizar un m\u00e1ster en qu\u00edmica org\u00e1nica na Universidade de Pensilvania en 1939, e finalmente o doutoramento en bioqu\u00edmica na Universidade Harvard en 1943.\nAnfinsen quedou en Harvard como profesor asistente ata 1950, ano no que entrou a traballar no National Institute of Health, entidade dependente do Goberno Estatal estadounidense, e onde permaneceu ata 1981. Entre 1982 e 1995 foi profesor de biolox\u00eda na Universidade Johns Hopkins.\nInvestigaci\u00f3ns cient\u00edficas.\nEn 1961 demostrou que a ribonuclease pod\u00eda pregarse despois da desnaturalizaci\u00f3n mentres preservaba a actividade enzim\u00e1tica, suxerindo que toda a informaci\u00f3n requirida pola prote\u00edna para adoptar a s\u00faa conformaci\u00f3n final ten o c\u00f3digo na s\u00faa estrutura primaria.\nEn 1972 foille concedida a metade do Premio Nobel de Qu\u00edmica \"polos seus traballos sobre a ribonucleasa\", mentres que a outra metade do premio recaeu nos traballos de Stanford Moore e William Hovard Stein sobre o co\u00f1ecemento dos principios da estrutura qu\u00edmica e a actividade catal\u00edtica das encimas.\nEn 1979 Anfinsen converteuse ao xuda\u00edsmo ortodoxo."}
{"id": "8920", "revid": "1822", "url": "https://gl.wikipedia.org/wiki?curid=8920", "title": "Anfi\u00f3n", "text": "Anfi\u00f3n, na mitolox\u00eda grega, era fillo de Zeus e Ant\u00edope, irm\u00e1n xemelgo de Zeto. Rei de Tebas xunto a Zeto, home de N\u00edobe, pai dos Ni\u00f3bidas. Tan harmoniosamente tocaba a lira que ao seu son coloc\u00e1ronse soas as pedras da muralla de Tebas."}
{"id": "8922", "revid": "98629", "url": "https://gl.wikipedia.org/wiki?curid=8922", "title": "Innatismo", "text": "A gram\u00e1tica xenerativa afirma que a linguaxe humana repousa nunha capacidade innata, com\u00fan a todos os seres humanos, que \u00e9 activada por medio do proceso co\u00f1ecido como adquisici\u00f3n da linguaxe.\nNoam Chomsky, para quen a ling\u00fc\u00edstica deber\u00eda ser considerada como parte da psicolox\u00eda, afirma que todos os seres humanos dispo\u00f1emos dun Dispositivo de Adquisici\u00f3n da Linguaxe determinado xeneticamente que cont\u00e9n os principios universais de todas as linguas. Este dispositivo act\u00edvase mediante a exposici\u00f3n a unha delas e o neno utiliza eses principios para adquirir a lingua natural concreta. Existe un per\u00edodo cr\u00edtico ap\u00f3s o cal resulta impos\u00edbel aprender a falar.\nA linguaxe aparece como unha aptitude exclusiva da especie humana (ao contrario da comunicaci\u00f3n, que se d\u00e1 nas demais). Esa aptitude local\u00edzase na parte posterior do hemisferio esquerdo do cerebro. A hip\u00f3tese da natureza innata da linguaxe implica que:"}
{"id": "8923", "revid": "1822", "url": "https://gl.wikipedia.org/wiki?curid=8923", "title": "Anfitri\u00f3n", "text": "Anfitri\u00f3n, na mitolox\u00eda grega, era fillo de Alceo e home de Alcmena.\nPterelao devastara o reino de Electri\u00f3n, t\u00edo de Anfitri\u00f3n, roubando o tesouro da cidade e matando aos oito fillos de Electri\u00f3n, este para vingar os fillos e recuperar o tesouro da cidade xunta un grande ex\u00e9rcito e deixa a Anfitri\u00f3n como rexente, promet\u00e9ndolle como esposa \u00e1 s\u00faa filla Alcmena.\nMentres Electri\u00f3n combat\u00eda, o rei de Elide enviou un mensaxeiro a Micenas anunciando que o tesouro (un raba\u00f1o de gando) estaba no seu poder e que o restituir\u00eda a cambio dun rescate. Anfitri\u00f3n aceptou, pero \u00e1 volta de Electri\u00f3n, acus\u00e1rono de complicidade cos ladr\u00f3ns e na discusi\u00f3n mata accidentalmente a Electri\u00f3n. Est\u00e9nelo, irm\u00e1n de Electri\u00f3n e t\u00edo de Anfitri\u00f3n, toma posesi\u00f3n de Micenas e exilia a Anfitri\u00f3n a Tebas con Alcmena, onde o rei Creonte lles d\u00e1 asilo. Alcmena n\u00e9gase a consumar o matrimonio mentres Anfitri\u00f3n non vingue aos seus irm\u00e1ns. \nCreonte prom\u00e9telle axuda se libera \u00e1 cidade do raposo do monte Teumesso, animal semidivino, tan veloz que non pod\u00eda ser alcanzado por ningu\u00e9n. Cada mes os tebanos d\u00e1banlle un meni\u00f1o para que o golpe os deixara tranquilos. Anfitri\u00f3n pide axuda a C\u00e9falo, un mozo ateniense que posu\u00eda un can estraordinario, do que ning\u00fan animal escapaba, Lelope. C\u00e9falo aceptou, pero Zeus decideu converter os dous animais en estatuas. Anfitri\u00f3n obt\u00e9n as\u00ed o seu ex\u00e9rcito e parte para reconquistar o seu reino. \nDurante a s\u00faa ausencia, Zeus presentouse a Alcmena, un\u00edndose a ela, desta uni\u00f3n nace Heracles."}
{"id": "8925", "revid": "83328", "url": "https://gl.wikipedia.org/wiki?curid=8925", "title": "Anfitrite", "text": "Anfitrite, na mitolox\u00eda grega, era unha nereida, esposa de Poseid\u00f3n e nai de Trit\u00f3n. Filla de Nereo e D\u00f3ride.\nO deus do mar pretend\u00eda \u00e1 s\u00faa irm\u00e1, Tetis, pero un or\u00e1culo anunciou que un futuro fillo de Teti e Poseid\u00f3n, en conxunci\u00f3n cun outro deus, destronar\u00eda ao pai, polo que Poseid\u00f3n escolleu a Anfitrite como dona. Outras fontes afirman que Poseid\u00f3n namorouse dela despois de a ver bailar. Pero Anfitrite quer\u00eda permanecer virxe e fuxiu del, Poseid\u00f3n envioulle o seu golfi\u00f1o para a convencer. Agradecido, transportouno ao ceo coa s\u00faa propia constelaci\u00f3n."}
{"id": "8927", "revid": "839", "url": "https://gl.wikipedia.org/wiki?curid=8927", "title": "\u00c1nxela Merici", "text": "Santa \u00c1nxela Merici, nada en Desenzano del Garda (Brescia) en 1474 e finada en Brescia en 1540, foi unha relixiosa italiana.\nFundou a Orde das Ursulinas en 1535 en Brescia, para a educaci\u00f3n das nenas pobres. Quedou cega durante unha viaxe a Xerusal\u00e9n pero curou milagrosamente.\nFoi beatificada en 1768 por Clemente XII e canonizada en 1807 por P\u00edo VII. O santoral cat\u00f3lico celebra o seu d\u00eda o 27 de xaneiro."}
{"id": "8928", "revid": "23204", "url": "https://gl.wikipedia.org/wiki?curid=8928", "title": "Pier Angeli", "text": "Anna Maria Pierangeli, m\u00e1is co\u00f1ecida co nome art\u00edstico de Pier Angeli, nada en Cagliari (Sarde\u00f1a) en 1932 e finada en Beverly Hills (California) en 1971, foi unha actriz italiana, irm\u00e1 xemelga da tam\u00e9n actriz Marisa Pavan.\nTraxectoria.\nDebutou no filme \"Domani \u00e9 troppo tardi\" (1949) de Leonida Moguy. Durante a d\u00e9cada de 1950 marchou aos Estados Unidos cun contrato coa MGM. A s\u00faa primeira pel\u00edcula en Hollywood foi \"Teresa\". Tivo unha breve relaci\u00f3n sentimental con Kirk Douglas e James Dean. O seu papel en \"Somebody Up There Likes Me\" (1956) \u00e9 a s\u00faa actuaci\u00f3n m\u00e1is co\u00f1ecida. Morreu dunha sobredose mortal de barbit\u00faricos."}
{"id": "8930", "revid": "133889", "url": "https://gl.wikipedia.org/wiki?curid=8930", "title": "Ynys M\u00f4n", "text": "Ynys M\u00f4n (ingl\u00e9s: \"Anglesey\") \u00e9 unha illa e condado de Gales, Gran Breta\u00f1a.\nSituada no oeste de Gales, separada de terra firme polo estreito de Menai, d\u00faas pontes con\u00e9ctana co resto de Gales. A capital \u00e9 Llangefni e Holyhead a vila m\u00e1is poboada (situada na illa de Holy Land). O condado ten 66.829 habitantes e 715\u00a0km\u00b2. Anglesey \u00e9 a illa m\u00e1is grande de Gales e a a s\u00e9tima m\u00e1is grande das Illas Brit\u00e1nicas, Anglesey \u00e9 tam\u00e9n a illa m\u00e1is grande do Mar de Irlanda por superficie, e a segunda illa m\u00e1is poboada (logo da Illa de Man). A poboaci\u00f3n no censo de 2011 era de 69.751 habitantes.\nNome.\n\"Anglesey\" der\u00edvase da Lingua n\u00f3rdica antiga, orixinalmente \"\u01eangullsey\" \"Illa Garfo\" ou \"\u01eanglisey\" \"Illa de \u01eangli\".\nHistoria.\nPosteriormente invad\u00edrona os viquingos, sax\u00f3ns e normandos. No s\u00e9culo XIII Eduardo I de Inglaterra conquistou Anglesey.\nHai numerosos monumentos megal\u00edticos e menhires en Anglesey, dando testemu\u00f1o da presenza dos seres humanos xa na prehistoria.\nHistoricamente, Anglesey asociouse durante moito tempo cos druidas. No ano 60 d.C. o xeneral romano Gaio Suetonio Paulino decidiu acabar co poder dos dru\u00eddas e atacou a illa, destru\u00edndo o santuario e as lubres (arboredas sagradas). As noticias da revolta de Boudica alcanz\u00e1ronlle xusto logo da s\u00faa vitoria, fac\u00e9ndolle retirar a s\u00faa armada antes de consolidar a s\u00faa conquista. A illa foi finalmente inclu\u00edda no Imperio romano polo gobernador Cneo Xulo Agricola no ano 78 d.C. Os romanos chamaron \u00e1 illa \"Mona\".\n\"M\u00f4n\" \u00e9 o nome gal\u00e9s para Anglesey. Prov\u00e9n do brit\u00e1nico \"enisis mona\", aparecendo por primeira vez durante a \u00e9ra romana como 'Mona'. \u00c9 \"Mona\" para T\u00e1cito (Ann. xiv. 29, Agr. xiv. 18), Plinio o Vello (iv. 16) e Di\u00f3n Casio (62). Ch\u00e1maselle \"M\u00f4n Mam Cymru\" (\"M\u00f4n, Nai de Gales\") por Giraldus Cambrensis, pola afirmada capacidade da f\u00e9rtil terra para producir suficiente comida para toda Gales. Realmente, a afirmaci\u00f3n estaba probablemente m\u00e1is dirixida a unha capacidade para manter a Gwynedd. \"Clas Merddin\" e \"Y f\u00eal Ynys\" (Illa Mel) son outros nomes. De acordo coas Tr\u00edades (67), Anglesey foi nun principio parte do continente. Quedan 28 cr\u00f3nlechs na meseta con vistas ao mar; por exemplo a Pl\u00e2s Newydd. Os druidas foron atacados no ano 61 por Suetonio Paulino e outra vez no 78 por Agr\u00edcola. A actual estrada que discorre desde Holyhead ata Llanfairpwllgwyngyll poder\u00eda ser nas s\u00faas orixes unha calzada romana. A illa foi agrupada por Tolomeo con Irlanda (\"Hibernia\") no canto de con Gran Breta\u00f1a (\"Albion\").\nAo final do per\u00edodo romano, finais do s\u00e9culo IV e principios do s\u00e9culo V, os piratas de Irlanda colonizaron Anglesey e a pr\u00f3xima pen\u00ednsula de Ll\u0177n (\"Ll\u0177n\" en gal\u00e9s). En resposta, un xefe militar brit\u00e1nico do norte de Gran Breta\u00f1a chamado Cunedda dirixiuse \u00e1 zona e comezou o proceso de expulsar aos irlandeses. Este proceso foi continuado polo seu fillo Einion Yrth ap Cunedda e o seu neto Cadwallon Lawhir ata que os \u00faltimos irlandeses foron derrotados na batalla do ano 470. Como illa, \"M\u00f4n\" ti\u00f1a unha boa posici\u00f3n defensiva, e por isto foi a sede da corte ou \"Llys\" dos reis e pr\u00edncipes de Gwynedd en Aberffraw. Ag\u00e1s dun saqueo devastador Dan\u00e9s no ano 853, continuou coa s\u00faa situaci\u00f3n ata o s\u00e9culo XIII, cando as melloras nos nav\u00edos ingleses fix\u00e9rona indefendible.\nLogo dos irlandeses, a illa foi invadida por viquingos, sax\u00f3ns e normandos antes de caer ante o rei Eduardo I de Inglaterra, no s\u00e9culo XIII."}
{"id": "8931", "revid": "25871", "url": "https://gl.wikipedia.org/wiki?curid=8931", "title": "Anglet", "text": "Anglet \u00e9 un concello do departamento dos Pireneos Atl\u00e1nticos, Aquitania, Francia. Conta con 35.263 habitantes.&lt;br&gt; \nA cidade, en orixe poboada por vascos (Angelu \u00e9 o nome en \u00e9uscaro), cunha minor\u00eda de lingua occitana, despois da Revoluci\u00f3n Industrial, converteuse nunha poboaci\u00f3n primeiro de lingua occitana e hoxe a maior\u00eda da poboaci\u00f3n fala franc\u00e9s.\nAdministraci\u00f3n.\nO alcalde de Angers \u00e9 Claude Olive, do conservador Uni\u00f3n por un Movemento Popular, que en 2014 substitu\u00edu o socialista Jean Espilondo."}
{"id": "8933", "revid": "23204", "url": "https://gl.wikipedia.org/wiki?curid=8933", "title": "Angoul\u00eame", "text": "Angoul\u00eame \u00e9 un concello do departamento Charente e da rexi\u00f3n de Poitou-Charentes, Francia, atravesado polo r\u00edo Charente. Ten 43.100 habitantes (1999).\nHistoria.\nAngoul\u00eame (Iculisma) conquistouna Clodoveo I aos visigodos no ano 507, os normandos conquist\u00e1rona no s\u00e9culo IX. En 1360 polo Tratado de Br\u00e9tigny pasou a poder ingl\u00e9s, pero foron expulsados en 1373 polas tropas de Carlos V de Francia, que deu \u00e1 cidade numerosos privilexios.\nDurante as Guerras de Relixi\u00f3n resultou duramente afectada, en especial en 1568 cando os protestantes a capturaron.\nO condado de Angoul\u00eame data do s\u00e9culo IX, a li\u00f1axe de William Taillefer retivo o condado ata o s\u00e9culo XII. Pasou ao rei Xo\u00e1n de Inglaterra polo seu matrimonio coa filla do Conde Adh\u00e9mar. En 1220 pasou \u00e1 familia Lusignan, condes de Marche. En 1302 pasou \u00e1 coroa. En 1394 o condado pasou \u00e1 casa de Orle\u00e1ns, un dos seus membros, Francisco I de Francia, converteuse en rei de Francia en 1515.\nArquitectura.\nConserva numerosos edificios medievais, entre eles a catedral de Saint-Pierre (s\u00e9culo XII).\nAdministraci\u00f3n.\nO alcalde de Angoul\u00eame \u00e9 Xavier Bonnefont, do conservador Uni\u00f3n por un Movemento Popular, que en 2014 substitu\u00edu o socialista Philippe Lavaud."}
{"id": "8937", "revid": "22570", "url": "https://gl.wikipedia.org/wiki?curid=8937", "title": "Emisor", "text": "Nun proceso de comunicaci\u00f3n, emisor \u00e9 o que produce unha mensaxe realizada de acordo coas regras dun c\u00f3digo espec\u00edfico. O emisor \u00e9 a persoa ou aparello que codifica determinada informaci\u00f3n e que orixina as\u00ed a mensaxe, que se env\u00eda a continuaci\u00f3n por medio dun canal a un receptor."}
{"id": "8938", "revid": "56817", "url": "https://gl.wikipedia.org/wiki?curid=8938", "title": "Receptor", "text": "Nun proceso de comunicaci\u00f3n, receptor \u00e9 o que recibe e decodifica unha mensaxe, utilizando para iso as regras dun c\u00f3digo espec\u00edfico. O emisor \u00e9 a persoa ou aparello que codifica determinada informaci\u00f3n e que orixina as\u00ed a mensaxe, que se env\u00eda a continuaci\u00f3n ao receptor por medio dun canal. O receptor \u00e9, ao mesmo tempo, un descodificador."}
{"id": "8939", "revid": "1505", "url": "https://gl.wikipedia.org/wiki?curid=8939", "title": "Canle (comunicaci\u00f3n)", "text": "Na teor\u00eda da comunicaci\u00f3n, a canle \u00e9 o medio ou soporte f\u00edsico polo cal se transmiten as mensaxes no curso dun proceso de comunicaci\u00f3n. Exemplos de canles son os cables el\u00e9ctricos para a telefon\u00eda, a p\u00e1xina para a comunicaci\u00f3n escrita, as ondas de radio etc. No caso da comunicaci\u00f3n verbal, a canle \u00e9 o ar."}
{"id": "8940", "revid": "22570", "url": "https://gl.wikipedia.org/wiki?curid=8940", "title": "Mensaxe", "text": "Unha mensaxe, no senso m\u00e1is xeral, \u00e9 o obxecto da comunicaci\u00f3n, a secuencia que prov\u00e9 informaci\u00f3n, e que pode referirse tam\u00e9n a esa informaci\u00f3n en si e ao seu formato.\nM\u00e1is precisamente, na Teor\u00eda da Comunicaci\u00f3n, unha mensaxe \u00e9 unha informaci\u00f3n conformada por unha secuencia de sinais que corresponden a regras de combinaci\u00f3n precisas, que \u00e9 enviada por un emisor a un (ou varios) receptores, por medio dunha canle que serve de soporte f\u00edsico \u00e1 transmisi\u00f3n. A forma de transmisi\u00f3n var\u00eda conforme a natureza do sistema de comunicaci\u00f3n e o c\u00f3digo usado: ondas sonoras, luces, movemento, impulsos mec\u00e1nicos ou el\u00e9ctromagn\u00e9ticos etc.\nDependendo do contexto, o termo \"mensaxe\" p\u00f3dese ver aplicado tanto ao contido transmitido como \u00e1 forma no que se transmite. Na Teor\u00eda da Comunicaci\u00f3n, o significado da mensaxe non se considera pertinente, xa que o que se transmite \u00e9 unha forma e non un sentido. Esa substancia da mensaxe ch\u00e1mase informaci\u00f3n.\nDiferenza entre c\u00f3digo e mensaxe, e entre lingua e fala.\nDo xa dito ded\u00facese que a lingua constit\u00fae un c\u00f3digo e que cada unha das expresi\u00f3ns que os seus falantes formulan con ese c\u00f3digo \u00e9 unha mensaxe. Un c\u00f3digo \u00e9 un conxunto de s\u00edmbolos ou signos con regras para a s\u00faa correcta utilizaci\u00f3n. A Mensaxe \u00e9 o resultado de cada acto realizado polos usuarios dunha lingua empregando o c\u00f3digo da mesma.\nMoi semellante \u00e1 distinci\u00f3n entre c\u00f3digo e mensaxe, se ben m\u00e1is empregada polos ling\u00fcistas, \u00e9 a oposici\u00f3n entre lingua e fala: A lingua \u00e9 o sistema, o c\u00f3digo; a fala, a actualizaci\u00f3n da lingua en emisi\u00f3ns concretas."}
{"id": "8944", "revid": "23204", "url": "https://gl.wikipedia.org/wiki?curid=8944", "title": "Anders Jonas \u00c5ngstr\u00f6m", "text": "Anders Jonas \u00c5ngstr\u00f6m, nado en Medelpad o 13 de agosto de 1814 e finado en Uppsala o 21 de xu\u00f1o de 1874, foi un f\u00edsico e astr\u00f3nomo sueco.\nTraxectoria.\nEstudos e formaci\u00f3n.\nEducado na Universidade de Uppsala, onde en 1839 comeza a dar clases de f\u00edsica. En 1842 trasl\u00e1dase ao Observatorio de Estocolmo para adquirir pr\u00e1ctica en astronom\u00eda, ao seu regreso a Uppsala dirixe o Observatorio astron\u00f3mico da cidade. Interesado no magnetismo terrestre fixo moitas observaci\u00f3ns da intensidade e declinaci\u00f3n magn\u00e9tica en varias zonas de Suecia, e a Academia de Estocolmo encargoulle o traballo de investigar as observaci\u00f3ns magn\u00e9ticas obtidas pola fragata sueca \"Eug\u00e9nie\" na s\u00faa viaxe arredor do mundo en 1851-1853. En 1858 foi nomeado catedr\u00e1tico de f\u00edsica de Uppsala.\nActividades.\nO seu traballo m\u00e1is importante ten relaci\u00f3n coa conduci\u00f3n da calor e coa espectroscopia. No seu traballo sobre \u00f3ptica \"Optiska Unders\u00f6kningar\", presentado diante a Real Academia das Ciencias de Suecia en 1853, non s\u00f3 indicou que unha fa\u00edsca el\u00e9ctrica produce dous espectros superpostos, un do metal do el\u00e9ctrodo e outro polo gas no que ocorre, sen\u00f3n que deduciu a partir da teor\u00eda da resonancia de Leonhard Euler que un gas incandescente emite raios luminosos coa mesma capacidade refracci\u00f3n que os que pode absorber. Esta afirmaci\u00f3n constit\u00fae o principio fundamental da an\u00e1lise espectral, o que o coloca como un dos fundadores da espectroscopia.\nA partir de 1861 dedicouse a investigar o espectro solar. A s\u00faa combinaci\u00f3n do espectroscopio coa fotograf\u00eda para o estudo do sistema solar resultou no descubrimento de que a atmosfera solar conti\u00f1a hidr\u00f3xeno (1862), e en 1868 publicou o seu gran mapa do espectro solar normal en \"Recherches sur le spectre solaire\", inclu\u00edndo medici\u00f3ns detalladas de m\u00e1is de 1000 li\u00f1as espectrais.\nEn 1867 foi o primeiro en examinar o espectro da aurora boreal.\nPara expresar as lonxitudes de onda utilizou como unidade de medida a 10\u221210 m (dezmillon\u00e9sima parte dun mil\u00edmetro) e na s\u00faa honra co\u00f1\u00e9cese como \u00c1ngstrom (\u00c5), empregado para expresar lonxitudes de onda das radiaci\u00f3ns e dimensi\u00f3ns at\u00f3micas.\nO seu fillo Knut \u00c5ngstr\u00f6m investigou a radiaci\u00f3n solar."}
{"id": "8946", "revid": "56817", "url": "https://gl.wikipedia.org/wiki?curid=8946", "title": "Ang Thong", "text": "Ang Thong (en ) \u00e9 a capital da provincia Ang Thong, Tailandia. Ten 14.400 habitantes (2005)\nAng Thong co\u00f1\u00e9cese historicamente como Wiset Chai Chan, localizada no r\u00edo Noi. Era unha importante cidade fronteiriza do reino de Ayutthaya durante as guerras con Birmania. Durante o reinado de Taksin, despois da ca\u00edda de Ayutthaya a cidade moveuse \u00e1s beiras do r\u00edo Chao Phraya, e chamouse Ang Thong."}
{"id": "8948", "revid": "1987", "url": "https://gl.wikipedia.org/wiki?curid=8948", "title": "Anholt", "text": "Anholt \u00e9 unha illa dinamarquesa, situada na ba\u00eda do Kattegat. Ten unha extensi\u00f3n de 21,75\u00a0km\u00b2 e 159 habitantes.\nA s\u00faa principal actividade econ\u00f3mica \u00e9 o turismo, debido ao seu clima seco, no ver\u00e1n chega a 5.000 habitantes, en total vis\u00edtana 60.000 persoas ao longo do ano."}
{"id": "8949", "revid": "25871", "url": "https://gl.wikipedia.org/wiki?curid=8949", "title": "Giovanni Animuccia", "text": "Giovanni Animuccia, nado en Florencia en 1490 e finado en Roma en 1571, foi un compositor italiano.\nTraxectoria.\nA petici\u00f3n de Filippo Neri compuxo varios laudi ou himnos de oraci\u00f3n para ser cantados despois do serm\u00f3n, ao que deu orixe ao oratorio como forma musical. Nomeado mestre de capela do Vaticano en 1555."}
{"id": "8951", "revid": "1822", "url": "https://gl.wikipedia.org/wiki?curid=8951", "title": "Anio", "text": "Anio, na mitolox\u00eda grega, era fillo de Apolo e Reo. Cando o seu pai descubriu que Reo estaba embarazada, colocouna nun bote e chegou \u00e1 illa de Delos, que estaba consagrada a Apolo. Anio naceu na illa e converteuse en sacerdote de Apolo e tivo tres fillas: O\u00edno, Espermo e Elais. Baco deulles o poder de converter calquera cousa que apalparen en vi\u00f1o, trigo e aceite, polo que se co\u00f1ecen como as vi\u00f1ateiras."}
{"id": "8952", "revid": "92340", "url": "https://gl.wikipedia.org/wiki?curid=8952", "title": "Anitos", "text": "Anitos, en grego antigo \u1f0c\u03bd\u03c5\u03c4\u03bf\u03c2 Anutos, nado no s\u00e9culo V a.C., era o xefe dos acusadores durante o proceso contra S\u00f3crates.\nTraxectoria.\nEra un ateniense rico, pertencente ao partido democr\u00e1tico, participou activamente na ca\u00edda do goberno olig\u00e1rquico dos Trinta, op\u00faxose igualmente aos sofistas.\nNo ano 399 a.C. acusou, xunto co orador Lic\u00f3n e o poeta Meleto, a S\u00f3crates de non crer nos deuses da cidade, introducir novas divindades, corromper \u00e1 mocidade e apoiar ao tirano Critias. S\u00f3crates foi reco\u00f1ecido culpable e condenado a beber cicuta. Despois da morte do fil\u00f3sofo fuxiu de Atenas."}
{"id": "8954", "revid": "98629", "url": "https://gl.wikipedia.org/wiki?curid=8954", "title": "Erik Satie", "text": "Eric Alfred Leslie Satie, nado en Honfleur (departamento de Calvados) o 17 de maio de 1866 e finado en Par\u00eds o 1 de xullo de 1925, foi un compositor e pianista franc\u00e9s.\nTraxectoria.\nA xuventude de Erik Satie transcorreu entre Honfleur, na baixa Normand\u00eda, e Par\u00eds. Cando ti\u00f1a catro anos, a s\u00faa familia mudouse a Par\u00eds, onde \u00f3 seu pai Alfred lle ofreceran un traballo de tradutor. Trala morte da s\u00faa nai, Jane Leslie Anton, en 1872, foi enviado canda seu irm\u00e1n m\u00e1is novo Conrad de volta a Honfleur, onde viviron cos av\u00f3s paternos. Al\u00ed recibiu as primeiras lecci\u00f3ns de m\u00fasica por parte dun organista local. Cando a avoa morreu en 1878, os irm\u00e1ns reun\u00edronse de volta en Par\u00eds co pai, quen volveu casar cunha mestra de piano. Dende comezos da d\u00e9cada de 1880, Alfred Satie comezou a publicar as s\u00faas composici\u00f3ns de sal\u00f3n, compostas pola s\u00faa nova esposa e el mesmo, entre outros.\nEn 1879, Satie entrou no conservatorio de Par\u00eds, mais os seus mestres axi\u00f1a o etiquetaron como \"falto de talento\". Tras ser enviado \u00e1 casa durante dous anos e medio, foi readmitido a finais de 1885, mais non mellorou a impresi\u00f3n dos mestres. O ano seguinte decidiu facer o servizo militar. Por\u00e9n, \u00e1s poucas semanas tratou de sa\u00edr do ex\u00e9rcito.\nEn 1887 marchou da casa para instalarse en Montmartre. Neste tempo comezou unha grande amizade co poeta rom\u00e1ntico Patrice Contamine e, coa axuda do pai deste, publicou as primeiras composici\u00f3ns. Axi\u00f1a se integrou no caf\u00e9-cabaret Le Chat Noir e relacionouse coa clientela art\u00edstica deste. Por esta \u00e9poca comezou a publicar as s\u00faas \"Gimnopedias\", \u00e1s que seguiron as \"Ogives\" e as \"Gnossiennes\", entre outras. Neste per\u00edodo co\u00f1eceu a Debussy. En 1891 converteuse no compositor oficial e mestre de capela da \"Ordre de la Rose-Croix Catholique, du Temple et du Graal\", liderada por Jos\u00e9phin P\u00e9ladan. Para ela compuxo pezas de inspiraci\u00f3n m\u00edstica, coma \"Salut Dapreau!\", \"Le Fils des \u00e9toiles\" e \"Sonneries de la Rose Croix\".\nSatie e Suzanne Valadon, pintora impresionista e nai de Miguel Utrillo, comezaron unha relaci\u00f3n sentimental en 1893. Axi\u00f1a Valadon se mudou a unha vivenda pr\u00f3xima \u00e1 de Satie, na Rue Cortot. Satie obsesiounouse con ela, cham\u00e1baa a s\u00faa \"Biqui\" e escrib\u00eda apaixonadas notas sobre \"o seu ser completo, ollos encantadores, mans xent\u00eds e p\u00e9s pequenos\". Valadon pintou o retrato de Satie e deullo, mais \u00f3s seis meses ela mudouse, o que deixou devastado \u00f3 compositor. Durante a s\u00faa relaci\u00f3n, Satie compuxo as s\u00faas \"Danses Gothiques\", a modo de oraci\u00f3n para facer regresar a paz \u00e1 s\u00faa mente. Aparentemente, esta foi a \u00fanica relaci\u00f3n que tivo.\nNo mesmo ano co\u00f1eceu o mozo Maurice Ravel, quen exerceu unha notable influencia nas s\u00faas primeiras composici\u00f3ns. Unha das composici\u00f3ns de Satie neste per\u00edodo, as \"Vexations\", permaneceu desco\u00f1ecida ata a s\u00faa morte. A finais do ano fundou a \"Eglise M\u00e9tropolitaine d'Art de J\u00e9sus Conducteur\" (Igrexa Metropolitana da Arte de Cristo o Gu\u00eda). Como o seu \u00fanico membro, o papel de \"Parcier et Ma\u00eetre de Chapelle\" comezou unha composici\u00f3n dunha \"Grande Messe\" (despois co\u00f1ecida como a \"Messe des Pauvres\"), e escribiu un caudal de cartas, artigos e panfletos mostrando a s\u00faa convici\u00f3n en temas relixiosos e art\u00edsticos."}
{"id": "8957", "revid": "98629", "url": "https://gl.wikipedia.org/wiki?curid=8957", "title": "Anjouan", "text": "Anjouan (Ounzuwani en comoriano ou Anjoane ou Johanna en \u00e1rabe \"\u062d\u0646\u0632\u0648\u0627\u0646 \u1e25unzuw\"\u0101n) \u00e9 unha illa aut\u00f3noma no Oc\u00e9ano \u00cdndico que forma parte da Uni\u00f3n das Comores. A s\u00faa cidade principal \u00e9 Mutsamudu e, en 2006, a s\u00faa poboaci\u00f3n \u00e9 de ao redor de 277.500 hab.. A superficie total da illa \u00e9 de 424 quil\u00f3metros cadrados.\nHistoria.\nHistoria temper\u00e1 e colonial.\nOs primeiros habitantes da illa foron exploradores e inmigrantes de Indonesia e Polinesia. Logo diso, a xente do redor do Oc\u00e9ano \u00cdndico comezou a chegar a Anjouan e \u00e1s Illas Comores. Aproximadamente en 1500, fundouse o \"Sultanato de Ndzuwani\" (Anjouan), que se fixo cargo de toda a illa. O sultanato era o m\u00e1is poderoso de todos os sultanatos comorianos. En 1816, o sult\u00e1n Alawi bin Husein solicitou axuda francesa contra o Sultanato de Zanz\u00edbar que ameazaba os seus dominios. A illa quedou baixo protecci\u00f3n de Francia en 1886. Francia abolici\u00f3n da escravitude] aboliu a escravitude na ent\u00f3n-Ndzuwani en 1899, e anexouna formalmente en 1912. A anexi\u00f3n estritamente republicana foi rexeitada polo \u00faltimo Sult\u00e1n reinante, pero as s\u00faas escasas forzas foron esmagadas cando ofreceron resistencia.\nJohn Mucknell abandonou aos seus inimigos en Anjouan en 1644. O seu barco, o \"John\", era propiedade da Compa\u00f1\u00eda Brit\u00e1nica das Indias Orientais, pero logo de librarse da oposici\u00f3n deste xeito, converteuse en pirata e regresou a Gran Breta\u00f1a.\nAnjouan baixo as Comores independentes.\nAnjouan uniuse ao Estado das Comores cando se independizou en 1975.\nSecesionista / Anjouan aut\u00f3nomo.\nEn 1997, as illas de Anjouan e Moh\u00e9li separ\u00e1ronse das Comores. O 3 de agosto de 1997, Anjouan declarouse o \"Estado de Anjouan\" independente (\"\u00c9tat d'Anjouan\") con Foundi Abdallah Ibrahim como presidente. Un referendo de independencia celebrouse posteriormente en outubro, con m\u00e1is do 99% votando a favor. A illa solicitou logo a s\u00faa integraci\u00f3n de novo na Rep\u00fablica Francesa, pero Francia negouse. Adoptouse unha constituci\u00f3n para Anjouan nun referendo o 25 de febreiro de 1998.\nEn 1999, Anjouan tivo conflitos internos e o 1 de agosto dese ano, o anci\u00e1n de 80 anos, Foundi Abdallah Ibrahim, renunciou, transferindo o poder a un coordinador nacional, Said Abeid. O goberno foi derrocado nun golpe por oficiais do ex\u00e9rcito e a mari\u00f1a o 9 de agosto de 2001. Mohamed Bacar pronto ascendeu \u00e1 direcci\u00f3n da xunta que se fixo cargo e para o final do mes era o L\u00edder do pa\u00eds. Malia dous intentos de golpe nos seguintes tres meses, inclu\u00eddo un por parte de Abeid, o goberno de Bacar permaneceu no poder e aparentemente estaba m\u00e1is disposto a negociar coas Comores.\nLogo da creaci\u00f3n da Uni\u00f3n, as illas se reunificaron coas Comores en 2002 e unha nova constituci\u00f3n da Uni\u00f3n das Comores ordenou a elecci\u00f3n dun Presidente de Anjouan xunto cos presidentes das outras d\u00faas illas aut\u00f3nomas e un Presidente da Uni\u00f3n. Bacar foi elixido por un per\u00edodo de 5 anos como presidente da illa de Anjouan. O seu mandato expir\u00f3 o 14 de abril de 2007 e o presidente da asemblea, Houmadi Caambi, converteuse en presidente interino desde o 15 de abril ata que foi derrocado por forzas leais a Bacar o 10 de maio.\nCelebr\u00e1ronse conversaci\u00f3ns de paz entre o goberno e o r\u00e9xime local en Anjouan e acordouse celebrar elecci\u00f3ns libres nas que Mohamed Bacar presentar\u00edase. A\u00ednda que o goberno da Uni\u00f3n demorou as elecci\u00f3ns, citando presuntas irregularidades e intimidaci\u00f3n, Bacar imprimiu papeletas unilateralmente e celebrou elecci\u00f3ns ilegais en xu\u00f1o. O resultado, debido \u00e1 fraude electoral, foi unha vitoria abafadora do 90 por cento. En xullo de 2007, declarou unha vez m\u00e1is que a illa de Anjouan era independente das Comores.\n2008 invasi\u00f3n de Anjouan.\nEn febreiro de 2008, as Comores rexeitaron as sanci\u00f3ns estendidas de Uni\u00f3n Africana contra Anjouan e, no seu lugar, optaron por unha soluci\u00f3n militar. A principios de marzo, as forzas armadas das Comores e ao redor de 400 reforzos internacionais da Uni\u00f3n Africana reun\u00edronse na illa de Moh\u00e9li. As hostilidades comezaron o 11 de marzo, cando as forzas comorianas iniciaron unha incursi\u00f3n armada na illa, pero a diplomacia continuou cunha intervenci\u00f3n do presidente surafricano Thabo Mbeki que intentou atrasar a invasi\u00f3n planeada para o desgusto do goberno das Comores. Houbo novas incursi\u00f3ns entre o 14 de marzo e o 16 de marzo e enfrontamentos entre as forzas locais leais a Mohamed Bacar e, presumiblemente, os da forza de invasi\u00f3n da Uni\u00f3n Africana que logo se retiraron de regreso a Moh\u00e9li.\nO 19 de marzo, un helic\u00f3ptero militar franc\u00e9s nunha misi\u00f3n clandestina desde Mayotte, administrada por Francia, estrelouse no mar preto da cidade de Sima en Anjouan. Os cr\u00edticos da acci\u00f3n alegan que o helic\u00f3ptero estivo involucrado nun intento de levar a Bacar ao exilio franc\u00e9s, e que Bacar puido aguantar tanto tempo s\u00f3 porque estaba protexido polos franceses.\nA operaci\u00f3n principal e, en \u00faltima instancia, a invasi\u00f3n de Anjouan comezou a noite do 24 de marzo, cando cinco barcos que transportaban aproximadamente 1.500 soldados deixaran Moh\u00e9li no seu cami\u00f1o a Anjouan. Nas primeiras horas do 25 de marzo, realizouse un desembarco anfibio por tropas das Comores co apoio de continxentes da Uni\u00f3n Africana. As forzas combinadas avanzaron rapidamente na cidade de Ouani para asegurar o aer\u00f3dromo. Despois de que se asegurou o aeroporto, a forza invasora aparentemente dividiuse, parte da cal dirixiuse cara ao suroeste para atacar aos leais a Anjouanais na capital, Matsumudu, e o resto dirixiuse cara ao sueste capturando o porto de Bambao M'Sanga e a segunda cidade de Domoni sen resistencia.\nMohamed Bacar logrou escapar a Mayotte o 26 de marzo para buscar asilo pol\u00edtico. Posteriormente foi detido al\u00ed pola administraci\u00f3n francesa e levado \u00e1 illa de Reuni\u00f3n, onde foi acusado de ingresar ilegalmente ao territorio franc\u00e9s e de posu\u00edr armas. O 15 de maio, Francia rexeitou a solicitude de asilo de Bacar, pero a oficina francesa de refuxiados ditaminou que o l\u00edder derrocado non pod\u00eda ser extraditado \u00e1s Comores debido ao risco de persecuci\u00f3n. O Secretario de Estado de Francia para o exterior, Yves J\u00e9go, dixo que Francia apoiar\u00eda os esforzos do goberno das Comores. \"Seguiremos actuando en consulta coas Comores para que se poida aplicar a lei e Col Bacar pod ser xulgado\"."}
{"id": "8958", "revid": "23204", "url": "https://gl.wikipedia.org/wiki?curid=8958", "title": "Gy\u00f6rgy Ligeti", "text": "Gy\u00f6rgy Ligeti, nado o 28 de maio de 1923 en Dics\u0151szentm\u00e1rton (Transilvania) e finado o 12 de xu\u00f1o de 2006 en Viena, foi un compositor h\u00fangaro, se ben agora a s\u00faa vila natal forma parte de Roman\u00eda.\nCronolox\u00eda.\nAs pezas m\u00e1is co\u00f1ecidas de Ligeti son as que aparecen na banda sonora dalg\u00fans filmes de Stanley Kubrick, \"\" e na derradeira pel\u00edcula \"Eyes Wide Shut\".\nObra.\nEscolma:"}
{"id": "8959", "revid": "111586", "url": "https://gl.wikipedia.org/wiki?curid=8959", "title": "Mar\u00eda Casares", "text": "Mar\u00eda Victoria Casares P\u00e9rez, nada na Coru\u00f1a o 21 de novembro 1922 e finada en Alloue (Charente, Nova Aquitania, Francia) o 22 de novembro de 1996, foi unha actriz galega que triunfou en Francia, onde resid\u00eda como exiliada por ser filla de Casares Quiroga, que fora Ministro da II Rep\u00fablica Espa\u00f1ola durante o goberno de Aza\u00f1a. En Francia era co\u00f1ecida como Maria Casar\u00e8s.\nFoi considerada unha das grandes actrices do teatro e o cinema franc\u00e9s e apareceu en cl\u00e1sicos como \"Les enfants du paradis\", especialmente durante as d\u00e9cadas de 1940 e 1950.\nTraxectoria.\nInfancia.\nMar\u00eda Casares naceu na Coru\u00f1a en 1922, filla do pol\u00edtico e avogado Santiago Casares Quiroga (1884-1950) e de Gloria P\u00e9rez, finada en Par\u00eds en 1945. Non foi unha filla desexada e anos m\u00e1is tarde dixo ironicamente: \"Cando meus pais me coll\u00edan, era inadvertidamente ou por erro\". Tivo unha media irm\u00e1, Esther Casares, nada dun matrimonio anterior de seu pai e un irm\u00e1n, Enrique, que adoptaron os seus pais durante a guerra civil. A familia resid\u00eda no n\u00famero 12 da r\u00faa Panadeiras, hoxe convertido en casa museo da familia. Durante os ver\u00e1ns a familia traslad\u00e1base a Oleiros, onde alugaban o Pazo do R\u00edo ou a Villa Galicia, e realizaban paseos pola praia de Bastiagueiro.\nComezou a escola na cidade da Coru\u00f1a, estudando no Colexio Franc\u00e9s, situado na Cidade Xard\u00edn; al\u00ed viu filmes e recibiu clases de recitaci\u00f3n.\nEn 1931, coa proclamaci\u00f3n da Segunda Rep\u00fablica, a familia marchou a Madrid. Mar\u00eda estudou no Instituto Escuela, onde comezou a facer teatro. Nesa cidade tam\u00e9n tivo ocasi\u00f3n de asistir a representaci\u00f3ns teatrais e mais cinematogr\u00e1ficas.\nExilio.\nTi\u00f1a 14 anos cando se levou a cabo o Golpe de Estado do 18 de xullo de 1936, e a\u00ednda que nos primeiros meses seguiu en Madrid asistindo feridos xunto \u00e1 s\u00faa nai, o seu pai, que no momento do golpe era o presidente do Consello de Ministros, dediciu en outubro que ambas marchasen a Barcelona e de a\u00ed a Francia. Chegaron a Par\u00eds o 20 de novembro de 1936, v\u00e9spera do aniversario de Mar\u00eda, e alox\u00e1ronse no hotel Paris-New York, da r\u00faa Vaugirard. Estudou no liceo Victor-Duruy, onde aprendeu o franc\u00e9s e co\u00f1eceu o actor de nacionalidade espa\u00f1ola Pierre Alcover e a s\u00faa dona, Colonna Romano, membro da Com\u00e9die-Fran\u00e7aise. Isto axudou a familia Casares e impulsou a Mar\u00eda a facer teatro. Por\u00e9n, o seu primeiro intento de entrar no Conservatorio de Par\u00eds fracasou a causa do seu marcado acento.\nTras acabar a guerra civil espa\u00f1ola, o seu pai reuniuse con elas en Par\u00eds, mais durante a segunda guerra mundial o seu pai marchou a Londres mentres ela e a s\u00faa nai part\u00edan \u00e1s Landas, antes de volver a Par\u00eds, onde viviron nun piso na esquina das r\u00faas Enfant-J\u00e9sus e Vaugirard. Con traballo, conseguiu entrar no Conservatorio de Par\u00eds en 1941. O primeiro papel profesional foi en \"A Celestina\". En outubro do 1943 representou con grande \u00e9xito a obra de Georges Neveux \"A viaxe de Teseo\". O 19 de marzo do ano seguinte co\u00f1eceu a Albert Camus na casa de Michel Leiris, e comezou unha relaci\u00f3n sentimental con el durante os ensaios de \"O malentendido\", onde interpretaba a Martha. O escritor, que puxo a Mar\u00eda en contacto coa Resistencia e os exiliados espa\u00f1ois, foi para a actriz \"pai, irm\u00e1n, amigo, amante e \u00e1s veces fillo\". A guerra e Francine Faure, esposa de Camus, separounos e romperon a relaci\u00f3n ao final da guerra. Por\u00e9n, atop\u00e1ronse por casualidade en 1948 e mantiveron unha apaixonada relaci\u00f3n en segredo que rematou coa morte accidental do escritor en 1960. En novembro de 2017, a filla de Albert Camus publicou 865 cartas in\u00e9ditas entre o seu pai e a artista galega, que certifican a paix\u00f3n amorosa que mantiveron durante anos.\nEn 1946 faleceu a s\u00faa nai e en 1950 o seu pai. Ademais, non puido ver a s\u00faa irm\u00e1 Esther ata que en 1955 esta logrou sa\u00edr de Espa\u00f1a e exiliarse en M\u00e9xico.\nMar\u00eda Casares protagonizou ademais \"Estado de sitio\" e \"Os xustos\", de Camus, e representou obras de Sartre, Jean Anouilh, Jean Cocteau, Genet e Claudel, convert\u00e9ndoa en musa do existencialismo franc\u00e9s. En 1949 entra na Com\u00e9die Fran\u00e7aise e cinco anos m\u00e1is tarde no Teatro Nacional Popular (TNP), compa\u00f1\u00eda p\u00fablica cunha forte preocupaci\u00f3n social. Participou na creaci\u00f3n e potenciamento do festival de teatro de Avignon. Mar\u00eda Casares interpretou a Lady Macbeth, Mar\u00eda Tudor, Ana Petrova etc. en obras de Shakespeare, Victor Hugo, Chekhov, Ibsen e Eur\u00edpides, entre moitos outros.\n\u00c9xito.\nIniciouse no cinema cun papel secundario nunha pel\u00edcula de Marcel Carn\u00e9, \"Les enfants du paradis\" e pouco despois, en 1944, protagonizou \"Les dames du Bois de Boulogne\" de Robert Bresson. Jean Cocteau dirixiuna en \"O testamento de Orfeo\" (1950) e f\u00edxose moi popular, se ben en Espa\u00f1a foi silenciada.\nA partir de 1952, a pesar de que continuou aparecendo ocasionalmente en filmes, dedicouse especialmente ao teatro. Uniuse ao Festival de Avi\u00f1\u00f3n e entrou na Com\u00e9die-Fran\u00e7aise. Antes que ela, ning\u00fan actor ou actriz estranxeiro actuara na Com\u00e9die-Fran\u00e7aise, a\u00ednda que a abandonou en 1954 por desacordos coa direcci\u00f3n. Pasou ent\u00f3n ao Th\u00e9\u00e2tre National Populaire baixo a direcci\u00f3n de Jean Vilar.\nParticipou en xiras por todo o mundo, aparecendo en grandes cl\u00e1sicos do teatro franc\u00e9s. En 1957 realizou unha xira co TNP por Suram\u00e9rica, durante a que foi homenaxeada polos exiliados galegos (Eduardo Blanco Amor, Rafael Dieste, Luis Seoane, Laxeiro...) e se produciu o reencontro coa s\u00faa lingua. En 1958 interpretou as obras \"Le Cid\", de Corneille, \"Marie Tudor\", de Victor Hugo e \"Le Triomphe de l'Amour\" (\"The Triumph of Love\"), de Marivaux en Broadway.\nTrala morte de Albert Camus, nun intento de afastala da s\u00faa profunda tristeza, os amigos \u00edntimos de Mar\u00eda Casares, inclu\u00edndo a Andr\u00e9 Schlesser, suxer\u00edronlle que mercase unha casa. O 5 de agosto de 1961, ela e Schlesser compraron a mansi\u00f3n, as dependencias e as terras de la Vergne, situada no municipio de Alloue. En 1963 volveu a Buenos Aires para estrear a obra \"Yerma\", de Federico Garc\u00eda Lorca, que foi o seu debut en castel\u00e1n.\n\u00daltimos anos.\nTrala morte do ditador Francisco Franco, no ano 1976 Mar\u00eda Casares volveu a Espa\u00f1a para representar \"El adefesio\" de Rafael Alberti en Madrid e Barcelona. Por\u00e9n, por mor dunha doenza e dos malos resultados econ\u00f3micos da compa\u00f1\u00eda tivo que cancelar o resto da xira, inclu\u00edndo a actuaci\u00f3n prevista na Coru\u00f1a. Nunca regresou a Galicia. \nO 27 de xu\u00f1o de 1978 casou co seu amigo Andr\u00e9 Schlesser, co que viviu no n\u00famero 6 da r\u00faa Asseline, no distrito XIV de Par\u00eds, e que morreu en Saint-Paul-de-Vence o 15 de febreiro de 1985. Por raz\u00f3n de matrimonio, adquiriu a nacionalidade francesa en 1980. Trala morte de Schlesser, os seus fillos Anne e Gilles Schlesser legaron a Mar\u00eda Casares a parte da \u00e1rea de La Vergne, que pertenc\u00eda ao seu pai. En 1980 publicou un libro de memorias, \"Residente privilexiada\", t\u00edtulo que alude ao status na s\u00faa tarxeta de residencia orixinal emitida por Francia. En 1989 acadou o premio Moli\u00e9re \u00e1 mellor actriz de teatro e foi nomeada ao C\u00e9sar (1989). Recibiu do goberno franc\u00e9s o Premio Nacional de Teatro e en Espa\u00f1a a Medalla de Ouro ao M\u00e9rito nas Belas Artes. Obtivo o premio Segismundo da Asociaci\u00f3n de Directores de Espa\u00f1a, conced\u00e9uselle o t\u00edtulo de filla predilecta da Coru\u00f1a e a medalla Castelao da Xunta, que non acudiu a recoller.\nOs premios que concede cada ano a Asociaci\u00f3n de Actores e Actrices de Galicia \u00e1s artes esc\u00e9nicas, dende 1997, denom\u00ednanse Premios Mar\u00eda Casares. Ela aceptou esta honra.\nA actriz faleceu na s\u00faa casa de campo, Ch\u00e2teau de La Vergne, en Alloue en Poitou-Charentes, que deixou en herdanza \u00e1 vila. Na actualidade o Domaine de la Vergne \u00e9 unha residencia para artistas e lugar de representaci\u00f3ns.\nPremios e reco\u00f1ecementos.\nO concello da Coru\u00f1a dedicoulle unha r\u00faa no Pol\u00edgono de Elvi\u00f1a e con motivo do seu centenario programou unha serie de actividades en 2022 dentro do Ano Internacional de Mar\u00eda Casares. Tam\u00e9n hai r\u00faas dedicadas a Mar\u00eda Casares en Santiago de Compostela e Oleiros.\nRecibiron o nome de Mar\u00eda Casares centros educativos de Avi\u00f1\u00f3n, Rillieux-la-Pape, Saint-Denis e Oleiros, ademais dunha sala do th\u00e9\u00e2tre national de la Colline e outra do novo teatro de Montreuil.\nTam\u00e9n se bautizou co seu nome a divisi\u00f3n europea da Oficina Francesa de Protecci\u00f3n aos Refuxiados e Ap\u00e1tridas.\nPremios Mar\u00eda Casares.\nNo 1996, a petici\u00f3n da Asociaci\u00f3n de Actores, Directores e T\u00e9cnicos de Escena, Mar\u00eda Casares aceptou que os premios de teatro de Galiza levasen o seu nome (Premios Mar\u00eda Casares), pero a morte impediulle asistir \u00e1 s\u00faa primeira edici\u00f3n.\nObras sobre Mar\u00eda Casares.\nParte da s\u00faa vida \u00e9 novelada por Manuel Rivas en \"Os libros arden mal\" (2006) e en \"Memorias de cidades sen luz\" (2008) de Inma L\u00f3pez Silva. O proxecto audiovisual Proyecto C3 homenaxeouna na curtametraxe \"Crea: Mar\u00eda Casares\" (2013), con Noelia Toledano como actriz principal, xunto a Maruxa Mallo e Carolina Otero. En 2019 representouse o espect\u00e1culo \"Despois das ondas\" sobre a s\u00faa vida cun texto de Ernesto Is, ga\u00f1ador do Premio Rafael Dieste de Teatro. En 2022 a obra de teatro \"Continente Mar\u00eda\" pretende divulgar a figura da actriz no centenario do seu nacemento."}
{"id": "8961", "revid": "1131", "url": "https://gl.wikipedia.org/wiki?curid=8961", "title": "Sergei Rachmaninov", "text": "Sergei Vasilievich Rachmaninoff, tam\u00e9n co\u00f1ecido como Sergey Rachmaninov ou Serge Rakhmaninov (\"\u0421\u0435\u0440\u0433\u0435\u0301\u0439 \u0412\u0430\u0441\u0438\u0301\u043b\u044c\u0435\u0432\u0438\u0447 \u0420\u0430\u0445\u043c\u0430\u0301\u043d\u0438\u043d\u043e\u0432\"), nado o 1 de abril de 1873 en Semi\u00f3nov e finado o 28 de marzo de 1943 en Beverly Hills (California), foi un compositor, pianista e director de orquestra ruso. \nTraxectoria.\nFoi o derradeiro representante do movemento rom\u00e1ntico na m\u00fasica, e tam\u00e9n acadou gran sona como pianista."}
{"id": "8962", "revid": "6311285", "url": "https://gl.wikipedia.org/wiki?curid=8962", "title": "1873", "text": "Outros.\nHistoria ano a ano"}
{"id": "8965", "revid": "23204", "url": "https://gl.wikipedia.org/wiki?curid=8965", "title": "Ancara", "text": "Ancara () \u00e9 a capital de Turqu\u00eda. Tam\u00e9n \u00e9 a capital da provincia de Ancara, na rexi\u00f3n da Anatolia Central. A cidade ti\u00f1a 3.582.000 habitantes no 2003 e cunha poboaci\u00f3n de 4.140.890 habitantes no 2007, o que a converte na segunda cidade m\u00e1is populosa de Turqu\u00eda tras Istambul. \u00c9 sede do parlamento turco, dos ministerios e das demais instituci\u00f3ns gobernamentais, como tam\u00e9n das embaixadas estranxeiras.\nAncara foi co\u00f1ecida por varios nomes a trav\u00e9s dos s\u00e9culos: os hititas cham\u00e1bana Ankuwash antes do 1200 a. C., os g\u00e1latas e os romanos cham\u00e1rona Ancyra e nos per\u00edodos cl\u00e1sico, helen\u00edstico e bizantino era co\u00f1ecida como \u1f0c\u03b3\u03ba\u03c5\u03c1\u03b1 \u00c1nkyra. Tam\u00e9n recibiu o nome de Angora ou Eng\u00fcr\u00fc despois da s\u00faa conquista polos selx\u00facidas en 1073, e as\u00ed foi co\u00f1ecida at\u00e9 1930.\nLocalizada en Anatolia central, Ancara \u00e9 un importante centro comercial e industrial, a 938 metros de altura situado nun outeiro na beira esquerda r\u00edo Enguri Su, afluente do r\u00edo Sakaria. No cumio do outeiro est\u00e1n as ru\u00ednas da antiga cidadela, ademais na cidade quedan alg\u00fans monumentos greco-romanos e bizantinos, os m\u00e1is co\u00f1ecidos son o teatro romano e o templo de Roma e de Augusto. A cidade era famosa pola la das cabras de pelo longo das que se obti\u00f1a a la de angora.\nHistoria.\nTempos prerromanos.\nOs vestixios m\u00e1is antigos da cidade e a contorna pertencen \u00e1 civilizaci\u00f3n hattiana, que existiu durante a idade de bronce. Artefactos descubertos na cidade demostran que os hititas cham\u00e1ronlle Ankuwash \u00e1 cidade antes de 1200 a. C. A cidade creceu significativamente en tama\u00f1o e importancia baixo o control dos frixios, arredor do 1000 a. C., experimentando unha grande expansi\u00f3n trala migraci\u00f3n dende Gordi\u00f3n, a capital de Frixia, tras un terremoto que danara gravemente \u00e1 cidade. Segundo a tradici\u00f3n frixia, o rei Midas era venerado como o fundador de Ancyra, mais Pausanias menciona que a cidade era en realidade m\u00e1is antiga. Cabe a posibilidade de que cando Midas chegou \u00e1 cidade esta se encontrase practicamente despoboada e de a\u00ed a orixe da lenda frixia. Ao control frixio sucedeuno o lidio e posteriormente o persa. O control destes \u00faltimos permaneceu at\u00e9 que foron derrotados polas tropas macedonias de Alexandre Magno.\nO rei macedonio, que conquistou a cidade no ano 333 a. C., chegou dende Gordion e ficou na cidade durante un curto per\u00edodo de tempo. Despois do seu pasamento en Babilonia no 323 a. C. e a subsecuente divisi\u00f3n do imperio entre os seus xenerais, Ancara quedou baixo o control de Ant\u00edgono o Torto. A cidade tivo outro momento importante de expansi\u00f3n baixo o control dos gregos de Ponto, que a converteron nun centro comercial entre os portos do mar Negro e Crimea polo norte; Asiria, Chipre e L\u00edbano polo sur; e Xeorxia, Armenia e Persia polo leste. Nesa \u00e9poca a cidade tomou o nome de \u00c1\u03b3\u03ba\u03c5\u03c1\u03b1-\u00c0nkyra (\u00e1ncora en grego).\nNo ano 278 a. C., a cidade que daquela era co\u00f1ecida como Ancyra, as\u00ed como o resto da Anatolia central, foi ocupada polos celtas dos G\u00e1latas. A finais do s\u00e9culo IV, San Xer\u00f3nimo, un nativo de Galacia, observou que a linguaxe falada en Ancara era moi similar \u00e1 que era falada en Tr\u00e9veris, no noroeste do Imperio Romano.\nPer\u00edodo romano.\nA cidade foi conquistada por Augusto no 25 a. C., pasando as\u00ed ao control do Imperio Romano. Logo decidiu facer de Ancyra un dos tres principais centros administrativos de Anatolia central. Nese momento, a cidade era o centro dunha tribo co\u00f1ecida como os \"tectosages\", e Augusto elevou a s\u00faa categor\u00eda a capital da provincia romana de Galatia. Outros centros tribais g\u00e1latas, como Tavium, cerca de Yozgat, e Pessinus ao oeste, cerca de Sivrihisar, continuaron sendo relativamente importantes durante o per\u00edodo romano, pero foi Ancyra quen se converteu nunha gran cidade. En Ancara \u00e1chanse os restos do Templo de Augusto e Roma (\"Monumentum Ancyranum\"), que cont\u00e9n o rexistro oficial das Leis de Augusto, co\u00f1ecido como o \"Res Gestae Divi Augusti\", unha inscrici\u00f3n en m\u00e1rmore nas paredes deste templo.\nUnha poboaci\u00f3n estimada de 200.000 persoas viv\u00edan en Ancyra durante a \u00e9poca do Imperio Romano, un n\u00famero moito m\u00e1is elevado que o que existiu trala ca\u00edda do imperio at\u00e9 o s\u00e9culo XX. Un pequeno r\u00edo, o Ankara (Ankara \u00c7ay\u0131, en turco), transcorr\u00eda polo centro da poboaci\u00f3n romana. Actualmente enc\u00f3ntrase cuberto e desviado en parte do seu curso a trav\u00e9s da cidade, pero no seu tempo era a fronteira norte da cidade vella, durante as \u00e9pocas romana, bizantina e otom\u00e1. \u00c7ankaya, o bordo do outeiro situada ao sur do actual centro urbano, encontr\u00e1base f\u00f3ra da cidade romana, pero pode ter sido un lugar de veraneo. No s\u00e9culo XIX, os restos de polo menos unha vila romana ou un gran casar\u00edo a\u00ednda se manti\u00f1a en p\u00e9, non moi lonxe de onde se atopa actualmente a residencia presidencial de \u00c7ankaya. Trat\u00e1base dunha cidade grande para a \u00e9poca, m\u00e1is grande que as cidades romanas da Galia ou Britania. Ao oeste, a cidade romana estend\u00edase at\u00e9 a \u00e1rea do parque Gen\u00e7lik e da estaci\u00f3n de ferrocarril, mentres que cara o lado sur do alto pode terse esparexido at\u00e9 a zona ocupada hoxe en d\u00eda pola Universidade Hacettepe.\nA importancia de Ancyra radicaba en que se encontraba no punto onde se un\u00edan os cami\u00f1os romanos que cruzaban Anatolia de norte a sur e de leste a oeste. A rede imperial de cami\u00f1os cara o leste foi utilizada por varios emperadores e os seus ex\u00e9rcitos, a\u00ednda que tam\u00e9n lle serviron de utilidade a ex\u00e9rcitos invasores. Na segunda metade do s\u00e9culo III, Ancyra foi invadida polos godos que chegaron dende o oeste, situ\u00e1ndose no coraz\u00f3n de Capadocia, tomando escravos e realizando saqueos; e despois polos \u00e1rabes. Durante case unha d\u00e9cada, a cidade foi un dos postos avanzados m\u00e1is occidentais da emperatriz \u00e1rabe Zenobia de Palmira, quen se aproveitou dun per\u00edodo de debilidade e desorde no imperio romano para estabelecer o seu propio estado de curta duraci\u00f3n. A localidade foi reincorporada ao imperio romano baixo o emperador Aureliano no ano 272. Durante a tetrarqu\u00eda, introducida por Diocleciano no ano 284, realizouse un programa de reconstruci\u00f3n e constru\u00eduse a calzada de Ancara ao oeste, cara Germe e Dorylaeum, pr\u00f3ximas da actual Eski\u015fehir. Previamente, o emperador Caracalla reconstru\u00edra as murallas da cidadela e constru\u00edu ba\u00f1os p\u00fablicos.\nNo seu apoxeo, a Ancara romana era un gran mercado e centro de comercio, a\u00ednda que tam\u00e9n funcionou como unha gran capital administrativa, onde un alto funcionario gobernaba dende o \"Praetorium\" da cidade, un gran palacio administrativo ou oficina. Durante o s\u00e9culo III, a vida na cidade, as\u00ed como noutras poboaci\u00f3ns da Anatolia, parece que foi militarizada por mor das invasi\u00f3ns que sufr\u00edan. As\u00ed mesmo, a poboaci\u00f3n local foi obxecto de cristianizaci\u00f3n neste tempos.\nPer\u00edodo bizantino.\nA finais do s\u00e9culo IV, Ancyra converteuse nunha zona de vacaci\u00f3ns do imperio. Despois de que Constantinopla se convertera na capital do Imperio Romano de Oriente, os emperadores dos s\u00e9culo IV e V retir\u00e1banse dos ver\u00e1ns h\u00famidos do B\u00f3sforo cara ambiente seco das monta\u00f1as de Ancyra. Teodosio II levaba a s\u00faa corte a Ancyra nos ver\u00e1ns, incluso emitindo leis al\u00ed.\nA importancia militar e lox\u00edstica da cidade durou at\u00e9 ben entrado o reinado bizantino. A pesar de que a cidade caeu nas mans de varios ex\u00e9rcitos \u00e1rabes numerosas veces a partir do s\u00e9culo VI, permaneceu como un importante punto no Imperio Bizantino at\u00e9 finais do s\u00e9culo XI.\nPer\u00edodo otom\u00e1n.\nEn 1071, o sult\u00e1n selx\u00facida Alp Arslan abriu as portas de Anatolia para os turcos coa s\u00faa vitoria na batalla de Manzikert, cerca de Malazgirt. Dous anos despois anexionou a cidade ao seu territorio, un lugar importante para o transporte militar. Orhan I, o segundo bey do Imperio Otom\u00e1n, capturou Ancara no 1356. Outro gobernante turco, Tamerl\u00e1n, derrotou aos otom\u00e1ns na batalla de Ancara en 1402 e capturou a cidade, mais ao ano seguinte Ancara volv\u00eda estar baixo dominio otom\u00e1n.\nTrala derrota otom\u00e1 na primeira guerra mundial, a capital otom\u00e1, Istambul, e gran parte da pen\u00ednsula da Anatolia estaba ocupada polos aliados. Segundo o tratado de S\u00e8vres de 1920 asinado polo Reino Unido, Francia, Italia e Grecia, os territorios do imperio otom\u00e1n repartir\u00edanse entre eles, deixando para os turcos Istambul e parte de Asia Menor. En resposta a isto, o l\u00edder do movemento nacionalista turco, Kemal Atat\u00fcrk, estableceu o cuartel xeral do seu movemento de resistencia en Ancara. Trala Guerra de Independencia, os nacionalistas substitu\u00edron o imperio otom\u00e1n coa Rep\u00fablica de Turqu\u00eda o 29 de outubro de 1923.\nPer\u00edodo da Rep\u00fablica de Turqu\u00eda.\nNo momento de fundaci\u00f3n da Rep\u00fablica de Turqu\u00eda, Ancara non era m\u00e1is que unha pequena poboaci\u00f3n que apenas superaba os 15.000 habitantes. A pesar diso, o 13 de outubro de 1923 converteuse na nova capital do pa\u00eds, substitu\u00edndo a Istambul (a antiga Constantinopla), dez d\u00edas antes da fin da guerra de independencia; foi unha decisi\u00f3n persoal de Mustafa Kemal Atat\u00fcrk, que evitaba deste xeito a vulnerabilidade estrat\u00e9xica da antiga capital.\nO novo desenvolvemento subsecuente de ser a capital dividiu a cidade na zona vella, chamada Ulus, e a nova, denominada Yeni\u015fehir. Os antigos edificios, que reflicten a historia romana, bizantina e otom\u00e1, e as r\u00faas estreitas e sinuosas caracterizan a zona antiga. Pola s\u00faa banda, a zona nova, centrada en torno a K\u0131z\u0131lay, ten o aspecto dunha cidade moderna: r\u00faas anchas, hoteis, teatros, centros comerciais e ra\u00f1aceos. As oficinas gobernamentais e as embaixadas estranxeiras tam\u00e9n se encontran na parte nova.\nXeograf\u00eda.\nAncara local\u00edzase nas coordenadas xeogr\u00e1ficas 39\u00ba 52 \u201830\u201d Norte e 32\u00ba 50\u2019 Leste. Enc\u00f3ntrase situada sobre un outeiro escarpado e rochoso, que pos\u00fae 176 m de altitude sobre a ribeira esquerda do r\u00edo Enguri Su, afluente do r\u00edo Sakarya.\nClimatolox\u00eda.\nA cidade at\u00f3pase nun dos lugares m\u00e1is secos de Turqu\u00eda, rodeado por unha vexetaci\u00f3n de estepa, debido ao duro e en ocasi\u00f3ns extremo clima continental seco con invernos moi fr\u00edos nos que abundan as precipitaci\u00f3ns en forma de neve e ver\u00e1ns moi secos e calorosos, o per\u00edodo de choivas acontece sobre todo durante a primavera e o outono.\nDemograf\u00eda.\nO censo de poboaci\u00f3n de 2007 deu que a cidade ti\u00f1a unha poboaci\u00f3n de 4.466.756 habitantes, dos que 2.225.033 son homes e 2.241.723 mulleres.\nTransportes.\nAncara at\u00f3pase no centro da pen\u00ednsula de Anatolia, (Asia Menor), nunha posici\u00f3n privilexiada a medio cami\u00f1o entre oriente e occidente. \u00c9 un punto importante nas comunicaci\u00f3ns turcas, enc\u00f3ntrase no centro da rede estatal de estradas e ferrocarr\u00eds, que a unen co resto do estado. Existen comunicaci\u00f3ns frecuentes con Istambul: cada quince minutos sae un autob\u00fas e cada hora parte un avi\u00f3n.\nO metro de Ancara (\"Ankara Metrosu\" en turco) foi aberto en 1987. Ten doce estaci\u00f3ns repartidas en d\u00faas li\u00f1as de metro, unha de 8,7\u00a0km (\"Ankaray\") e outra de 14,6\u00a0km (\"Ankara Metro\"), ademais dunha li\u00f1a de proximidades. Tres li\u00f1as est\u00e1 en construci\u00f3n e varias li\u00f1as m\u00e1is est\u00e1n planeadas para elevar a lonxitude total a 66,4\u00a0km no 2015.\nEn 1955 inaugurouse o aeroporto de Ancara, que se encontra a 28\u00a0km ao noroeste do centro da cidade. No 2007 era o cuarto aeroporto do estado por n\u00famero de pasaxeiros, o terceiro en voos estatais e o s\u00e9timo en canto a voos internacionais.\nDeportes.\nAo igual que en todas as outras cidades de Turqu\u00eda, o f\u00fatbol \u00e9 o deporte m\u00e1is popular en Ancara. A cidade ten catro clubs de f\u00fatbol que actualmente compiten na Turkcell Super League: Gen\u00e7lerbirli\u011fi (5\u00aa posici\u00f3n na tempada 2006-07), B\u00fcy\u00fck\u015fehir Belediye Ankaraspor (7\u00aa posici\u00f3n na tempada 2006-07), Ankarag\u00fcc\u00fc (13\u00aa na temporada 2006-07) e Gen\u00e7lerbirli\u011fi OFTA\u015e (ascendido para participar na Superliga de Turqu\u00eda durante a tempada 2007-08). O Ankara 19 May\u0131s Stadium \u00e9 o lugar onde se levan a cabo os partidos de f\u00fatbol, que ten unha capacidade de 21.250 persoas.\nNa Liga de Baloncesto de Turqu\u00eda, Ancara, est\u00e1 representada polo T\u00fcrk Telekom e polo CASA TED Ankara Kolejliler.\nAs competici\u00f3ns de patinaxe sobre xeo e h\u00f3ckey sobre xeo real\u00edzanse no Ankara Buz Pateni Saray\u0131."}
{"id": "8967", "revid": "10599", "url": "https://gl.wikipedia.org/wiki?curid=8967", "title": "Ankara", "text": ""}
{"id": "8969", "revid": "23204", "url": "https://gl.wikipedia.org/wiki?curid=8969", "title": "Anklam", "text": "Anklam \u00e9 unha cidade de Mecklemburgo-Antepomerania, situada nas beiras do r\u00edo Peene. \u00c9 a capital do distrito de Ostvorpommern. Conta con 15.826 habitantes (2003).\nHistoria.\nFundada no s\u00e9culo XIII, a primeira menci\u00f3n da cidade data de 1243. En 1283 \u00fanese \u00e1 Liga Hanse\u00e1tica. A cidade comeza o seu devalo coa Guerra dos Trinta Anos, durante vinte anos os suecos e os imperiais loitaron por se facer co control da cidade, despois da guerra a cidade pasou a formar parte de Suecia. En 1720 as tropas prusianas ocuparon o sur da cidade, mentres a cidade situada ao norte do Peene permanec\u00eda baixo o dominio sueco ata 1815."}
{"id": "8970", "revid": "98629", "url": "https://gl.wikipedia.org/wiki?curid=8970", "title": "Annaba", "text": "Annaba (\u0650\u0633\u064a\u0627\u062d\u0629, en \u00e1rabe) \u00e9 unha cidade no nordeste de Alxeria, preto do r\u00edo Wadi Seybouse e da fronteira de Tunisia. \u00c9 a capital da provincia de Annaba. Conta con 235.100 habitantes (2004).\nFundada coma unha colonia fenicia no s\u00e9culo XII a.C. Durante a \u00e9poca romana a cidade cham\u00e1base Hippo Regius. Foi un centro de difusi\u00f3n do primeiro cristianismo, e Agosti\u00f1o de Hipona foi bispo da cidade entre o 396 e o 430.\nA cidade ten unha universidade, con 40.000 estudantes. O porto de Annaba \u00e9 o primeiro porto industrial alxeriano."}
{"id": "8975", "revid": "55340", "url": "https://gl.wikipedia.org/wiki?curid=8975", "title": "Amarelo", "text": "O amarelo ou marelo \u00e9 unha cor cunha lonxitude de onda comprendida entre as faixas 565\u00a0nm e 590\u00a0nm do espectro de cores visibles. P\u00f3dese considerar unha mestura entre as cores vermella e verde. O amarelo \u00e9 a cor complementaria do azul; o pigmento amarelo absorbe a luz azul.\nO amarelo \u00e9 unha das cores primarias.\nV\u00e9xase tam\u00e9n.\nOutros artigos.\nLista de cores"}
{"id": "8976", "revid": "181", "url": "https://gl.wikipedia.org/wiki?curid=8976", "title": "Marelo", "text": ""}
{"id": "8978", "revid": "89787", "url": "https://gl.wikipedia.org/wiki?curid=8978", "title": "Ameixeira", "text": "A ameixeira ou ciroleira (Prunus domestica) \u00e9 unha \u00e1rbore froiteira da familia das ros\u00e1ceas, cultivada polos seus froitos, as ameixas. \u00c9 unha das froiteiras m\u00e1is cultivadas nos pomares de Galiza dende a antig\u00fcidade.\nAgroma en primavera (marzo-abril). As flores son brancas ou rosadas e ovais e o froito \u00e9 unha drupa. A vida dunha ameixeira var\u00eda entre 30 e 50 anos.\nDescrici\u00f3n.\n\u00c9 unha arbori\u00f1a de altura media, entre 3 e 8 metros at\u00e9 7(10) m, de folla caediza e inerme con franzas glabrescentes, polo xeral avermelladas e brillantes. As follas, de 4-8(10) por 1,7-3,5(4) cm, son obovadas, el\u00edpticas ou ovado-lanceoladas, acuminadas, crenadas ou aserradas, de face glabra, e env\u00e9s m\u00e1is ou menos pubescente nos nervios; o pec\u00edolo de 1-2,5\u00a0cm, \u00e9 glabrescente; as est\u00edpulas, caedizas, son linear-lanceoladas con dentes glandul\u00edferos. As flores son solitarias ou xeminadas, raramente en fasc\u00edculos de 3-5 con pedicelos de 8\u201315\u00a0mm, glabros ou pubescentes. O recept\u00e1culo ten 4\u20135\u00a0mm e \u00e9 acopado, glabro ou pubescente. O c\u00e1liz ten s\u00e9palos de 4\u20135\u00a0mm, reflexos, ovado-oblongos, denticulados, obtusos, glabros ou pubescentes, e os p\u00e9talos da corola miden de 8-13(15) mm e son obovados, emarxinados, brancos ou branco-averdados. O ovario \u00e9 glabro e o froito (a ameixa) \u00e9 unha drupa monocarpelar de (3)4-5(6) cm, elipsoidal ou algo globosa, glabra, de cor negra azulada, p\u00farpura escura, avermellada, amarela, averdada etc., con pru\u00edna; o mesocarpo \u00e9 comest\u00edbel e de sabor doce; o endocarpo, esclerificado, \u00e9 ovoide ou elipsoidal, lixeiramente engurrado ou punteado, aquillado e adherido ao mesocarpo.\nCultivo.\n\u00c9 unha especie froiteira cultivada dende a antig\u00fcidade. Hai dous grandes grupos de variedades cultivadas de ameixeiras. As denominadas europeas (\"Prunus domestica\") e as asi\u00e1ticas (\"Prunus salicina\"). Na actualidade son as variedades asi\u00e1ticas as que m\u00e1is se cultivan, un dos motivos \u00e9 a menor necesidade de fr\u00edo invernal destas variedades polo que se pode cultivar en zonas menos fr\u00edas e son m\u00e1is precoces.\nAlgunhas das variedades europeas son : Claudia, Agen, Fellemberg, Stanley, President etc.\nEntre as xaponesas : Red Beaut, Santa Rosa, Angeleno, Laroda etc.\nPropiedades e usos.\nA polpa \u00e9 laxante. O \u00f3leo da s\u00faa semente util\u00edzase coma alimento. Coas ameixas faise un licor semellante ao kirsch moi popular en Hungr\u00eda. A ameixa \u00e9 un dos froitos m\u00e1is apreciados no ver\u00e1n, con eles p\u00f3dese elaborar confeituras e marmeladas; tam\u00e9n se poden secar para facer ameixas pasas, moi consumidas nos meses de inverno.\nDenominaci\u00f3ns galegas.\nA \u00e1rbore denom\u00ednase normalmente ameixeira ou ciroleira, dependendo da zona. Existen algunhas variedades tradicionais:\nTaxonom\u00eda.\n\"Prunus domestica\" foi descrita por Carl von Linn\u00e9 e publicado en \"Species Plantarum\" 1: 475, no ano 1753.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Prunus]]\n[[Categor\u00eda:Plantas medicinais]]\n[[Categor\u00eda:Plantas descritas en 1753]]"}
{"id": "8979", "revid": "1822", "url": "https://gl.wikipedia.org/wiki?curid=8979", "title": "Ameixa (froito)", "text": "A ameixa ou cirola \u00e9 o froito da ameixeira (\"Prunus domestica\" var. \"domestica\"). \u00c9 unha froita de pela lisa e polpa consistente apegada \u00e1 carabu\u00f1a, que cont\u00e9n zume doce. P\u00f3dese comer en crua, pero tam\u00e9n serve para preparar marmeladas ou zumes, ou fermentar para facer vi\u00f1o de ameixa, do que se obt\u00e9n un brandy, co\u00f1ecido na Europa do Leste como Slivovitz. \u00c9 un froito popular en Galiza.\nBotanicamente \u00e9 unha drupa, \u00e9 dicir, un froito carnoso cunha \u00fanica semente arrodeada dun endocarpo l\u00edgneo (o croio ou carabu\u00f1a).\nTipolox\u00eda de ameixas.\nDenominaci\u00f3ns galegas.\nO froito da ameixeira denom\u00ednase normalmente ameixa ou cirola, dependendo da zona. Existen algunhas variedades tradicionais:\nDenominaci\u00f3n cient\u00edfica.\nExisten ameixas de moitas variedades, tanto de cor como de tama\u00f1os. Unhas te\u00f1en a polpa (parte comest\u00edbel) m\u00e1is firme ca outras. A pela pode ser verde, amarela, avermellada, p\u00farpura ou negro-azulada. Alg\u00fans tipos te\u00f1en a polpa de cor amarela, branca, verde, avermellada ou p\u00farpura.\nEntre as especies e variedades at\u00f3panse:\nOutras especies relacionadas:\nAlgunhas das variedades de ameixas m\u00e1is com\u00fans incl\u00faen:\nPropiedades.\nPolo seu contido en sorbitol ten efecto laxante. \u00c9 por iso, que nalgunhas ocasi\u00f3ns non \u00e9 recomendado comeras en exceso. Alg\u00fans m\u00e9dicos recom\u00e9ndanas para \"limpar\" o est\u00f3mago.\nTam\u00e9n \u00e9 un bo remedio para enfermidades.\nValor nutricional.\nAmeixas cr\u00faas:\nkJ=192\nprote\u00ednas=0.7 g\ngraxas=0.28 g\ncarbohidratos=11.42 g\nfibra=1.4 g\nazucres=9.92 g\ncalcio_mg=6\nferro_mg=0.17\nmagnesio_mg=7\nf\u00f3sforo_mg=16\npotasio_mg=157\nsodio_mg=0\ncinc_mg=0.1\nmanganeso_mg=0.052\nvitC_mg=9.5\nvitB1_mg=0.028\nvitB2_mg=0.026\nvitB3_mg=0.417\nvitB5_mg=0.135\nvitB6_mg=0.029\nvitB9_ug=5\nvitA_ug=17\nbetacaroteno_ug=190\nlutein_ug=73\nvitE_mg=0.26\nvitK_ug=6.4\n\"fonte_usda=09279\""}
{"id": "8980", "revid": "181", "url": "https://gl.wikipedia.org/wiki?curid=8980", "title": "Ciroleira", "text": ""}
{"id": "8981", "revid": "2074", "url": "https://gl.wikipedia.org/wiki?curid=8981", "title": "Cirola", "text": ""}
{"id": "8982", "revid": "67049", "url": "https://gl.wikipedia.org/wiki?curid=8982", "title": "Amendoeira", "text": "A amendoeira (Prunus dulcis) \u00e9 unha \u00e1rbore da familia das ros\u00e1ceas. O seu froito \u00e9 a am\u00e9ndoa.\nA amendoeira \u00e9 unha \u00e1rbore de entre 6 e 12 metros de altura, de talo liso verde e casta\u00f1o de novo, pasa a grisallo e la\u00f1ado de adulto. As follas son simples, lanceoladas, estreitas e remate en punta, de cor verde luminosa e beiras dentadas. A flor, pent\u00e1mera, pres\u00e9ntase solitaria ou en grupos de 2 a 4, \u00e9 de cor branca ou rosada. Os froitos en forma de drupa oblonga. A \u00e1rbore pode vivir de 50 a 80 anos. A s\u00faa madeira \u00e9 de boa calidade, empr\u00e9gase en ebastinar\u00eda, t\u00edpica de climas c\u00e1lidos, tolera mal o fr\u00edo\nA \u00e1rbore menci\u00f3nase na Biblia como orixinaria de Palestina, a\u00ednda que semella ser Persia o primeiro lugar onde se cultivou, os xudeus lev\u00e1rona a Exipto e os gregos introduc\u00edrona en Europa, os \u00e1rabes espall\u00e1rona por todo o Mediterr\u00e1neo. A mediados do s\u00e9culo XIX chegou aos Estados Unidos, hoxe o primeiro produtor mundial de am\u00e9ndoas.\nDoenzas.\nVer folla engurrada do pexegueiro."}
{"id": "8983", "revid": "69139", "url": "https://gl.wikipedia.org/wiki?curid=8983", "title": "Am\u00e9ndoa", "text": "A am\u00e9ndoa (do lat\u00edn vulgar\u00a0\"amyndula\", no lat\u00edn cl\u00e1sico\u00a0\"amygdalum, -i\", de orixe grega, que denominaba tanto a \u00e1rbore coma o froito) \u00e9 o froito da amendoeira, \u00e9 unha drupa oblonga, engurrada e de cor verde, dentro cont\u00e9n a semente, branca, oblonga e apatelada, recuberta por unha pel\u00edcula de cor canela.\nA am\u00e9ndoa verde designa o froito tenro, recollido en xu\u00f1o e xullo, e de sabor delicado. A am\u00e9ndoa amarga designa \u00e1 velenosa e a am\u00e9ndoa doce \u00e1 comestible.\nP\u00f3dese comer en cru, en turr\u00f3ns, en confeitar\u00eda. A esencia de am\u00e9ndoa tam\u00e9n se utiliza en perfumar\u00eda.\nCalifornia \u00e9 a principal \u00e1rea produtora de am\u00e9ndoa, s\u00e9guelle Espa\u00f1a."}
{"id": "8984", "revid": "5863", "url": "https://gl.wikipedia.org/wiki?curid=8984", "title": "R\u00edo Noceda, r\u00edo Lexoso", "text": "O r\u00edo Noceda ou rego de Noceda \u00e9 un r\u00edo da provincia de Lugo. \u00c9 un afluente do r\u00edo Lexoso (despois, r\u00edo Grande), que discorre polo interior da parroquia da Devesa, no concello de Ribadeo.\nTen o seu nacemento no lugar de Noceda (na parroquia da Devesa), nun val entre o monte Mondigo e o monte Comado."}
{"id": "8986", "revid": "89787", "url": "https://gl.wikipedia.org/wiki?curid=8986", "title": "Amid\u00f3n", "text": "O amid\u00f3n \u00e9 un polisac\u00e1rido formado por unidades de glicosa coa f\u00f3rmula xeral (C6 H10 O5)n producido por todas as plantas e polas algas. Consta de dous pol\u00edmeros chamados amilosa e amilopectina, cuxa proporci\u00f3n nos gr\u00e1nulos de amid\u00f3n var\u00eda coa especie, pero xeralmente predomina a amilopectina (75-80%). Os animais non producen amid\u00f3n, pero si glic\u00f3xeno, que \u00e9 parecido \u00e1 amilopectina. O amid\u00f3n \u00e9 o carbohidrato m\u00e1is abundante na dieta humana, xa que forma parte de cereais, tub\u00e9rculos, fari\u00f1as etc. \u00c9 un alimento de alto valor nutritivo e unha das principais fontes de enerx\u00eda. Conv\u00e9rtese en azucres polo proceso dixestivo (rotura da cadea por hidr\u00f3lise).\nO amid\u00f3n comercial obtense dos cerais (trigo, arroz, millo) e dos tub\u00e9rculos (pataca, mandioca). O amid\u00f3n util\u00edzase na industria alimentaria e noutras industrias, especialmente na industria do papel.\nO amid\u00f3n puro \u00e9 branco, non ten sabor nin olor, e non se disolve en auga fr\u00eda, pero tratado con auga quente a m\u00e1is de 70\u00a0\u00b0C os seus gr\u00e1nulos desint\u00e9granse, formando unha soluci\u00f3n mesta, homox\u00e9nea e pega\u00f1enta chamada engrudo.\nA palabra deriva do lat\u00edn \"amilum\" (amid\u00f3n), e esta do grego \u03b1\u03bc\u03c5\u03bb\u03bf\u03bd, \"amylon\", que significa \"non mo\u00eddo nun mu\u00ed\u00f1o\". A ra\u00edz \"amil\" \u00fasase en bioqu\u00edmica aplicada a diveros compostos relacionados co amid\u00f3n.\nBios\u00edntese e almacenamento do amid\u00f3n.\nNa fotos\u00edntese as plantas utilizan a enerx\u00eda da luz para producir glicosa utilizando o di\u00f3xido de carbono como fonte de carbono. A glicosa almac\u00e9nase principalmente en forma de gr\u00e1nulos de amid\u00f3n, nos plastos das c\u00e9lulas, como os cloroplastos fotosint\u00e9ticos e, m\u00e1is especialmente, nos amiloplastos. Cara ao final da estaci\u00f3n de crecemento, o amid\u00f3n acum\u00falase nas poli\u00f1as das \u00e1rbores preto dos gromos. Os froitos, sementes, rizomas, e tub\u00e9rculos almacenan amid\u00f3n para prepararse para a seguinte estaci\u00f3n de crecemento.\nO uso de amid\u00f3n como almac\u00e9n de glicosa ten varias vantaxes. A glicosa \u00e9 hidrosoluble, hidrof\u00edlica, \u00fanese a unha gran cantidade de auga e ocupa moito volume; pero a glicosa almacenada como amid\u00f3n non \u00e9 soluble e pode almacenarse dun xeito moito m\u00e1is compacto. As mol\u00e9culas de glicosa est\u00e1n unidas entre si no amid\u00f3n por enlaces O-glicos\u00eddicos alfa doadamente hidrolizables, polo que esas reservas almacenadas de glicosa poden po\u00f1erse a disposici\u00f3n da planta facilmente.\nAs plantas comezan a bios\u00edntese do amid\u00f3n unindo a glicosa-1-fosfato ao ADP, formando ADP-glicosa nunha reacci\u00f3n catalizada polo encima glicosa-1-fosfato adenililtransferase. Esta reacci\u00f3n require enerx\u00eda en forma de ATP. O encima amid\u00f3n sintase engade despois a glicosa do ADP-glicosa a unha cadea en crecemento de residuos de glicosa (amilosa en formaci\u00f3n) establecendo un enlace glicos\u00eddico alfa 1,4, e liberando o ADP. O encima ramificador do amid\u00f3n crea os enlaces glicos\u00eddicos alfa 1,6 na cadea, formando ramificaci\u00f3ns e orixinando a amilopectina. O encima desramificador isoamilase elimina algunhas das cadeas. Existen varias isoformas destes encimas.\nA amilopectina \u00e9 similar ao glic\u00f3xeno dos animais, pero ten menos ramificaci\u00f3ns e m\u00e1is longas (unha por cada 30 enlaces glicos\u00eddicos) mentres que o glic\u00f3xeno ten m\u00e1is (unha cada 10 enlaces glicos\u00eddicos). Ademais, o glic\u00f3xeno sintet\u00edzase utilizando UDP-glicosa en vez de ADP-glicosa.\nPropiedades.\nEstrutura.\nAs mol\u00e9culas de amid\u00f3n at\u00f3panse na planta formando gr\u00e1nulos semicristalinos. Cada especie de planta ten unha morfolox\u00eda caracter\u00edstica dos seus gr\u00e1nulos de amid\u00f3n en tama\u00f1o, forma e patr\u00f3n de cristalizaci\u00f3n. Vistos ao microscopio, os gr\u00e1nulos de amid\u00f3n tinguidos con soluci\u00f3n de iodo e iluminados por detr\u00e1s con luz polarizada mostran unha caracter\u00edstica figura en cruz de Malta debida ao fen\u00f3meno da birrefrinxencia. O centro da cruz corresponde co \"hilum\" ou centro de crecemento do gr\u00e1nulo. As mol\u00e9culas de amid\u00f3n sit\u00faanse no gr\u00e1nulo de forma radial e ordenada. Os gr\u00e1nulos conte\u00f1en rexi\u00f3ns cristalinas e non cristalinas en capas alternadas conc\u00e9ntricas.\nA forma do gr\u00e1nulo pode ser esf\u00e9rica, lenticular ou ovoide, segundo a especie. Algunhas especies, como o trigo, centeo e cebada poden ter gr\u00e1nulos de dous tipos: lenticulares e pequenos esf\u00e9ricos. O tama\u00f1o do gr\u00e1nulo \u00e9 variable segundo a especie: o gr\u00e1nulo de amid\u00f3n do arroz \u00e9 relativamente pequeno (uns 2 \u03bcm de di\u00e1metro) mais o de pataca \u00e9 meirande (ata 100\u03bcm). No trigo os gr\u00e1nulos do endospermo prism\u00e1tico e central son maioritariamente grandes, de 30-40 \u03bcm, pero tam\u00e9n os hai pequenos, de 1-5 \u03bcm, e os das c\u00e9lulas do endospermo subaleurona son intermedios, de 6-15 \u03bcm.\nA\u00ednda que en masa absoluta s\u00f3 unha cuarta parte dos gr\u00e1nulos de amid\u00f3n son de amilosa, hai unhas 150 veces m\u00e1is mol\u00e9culas de amilosa que de amilopectina, xa que a amilosa \u00e9 unha mol\u00e9cula moito menor que a amilopectina.\nAlgunhas variedades de plantas cultivadas te\u00f1en un amid\u00f3n formado por amilopectina pura (sen amilosa), co\u00f1ecido como \"amid\u00f3n c\u00e9reo\". A m\u00e1is utilizada \u00e9 o millo c\u00e9reo, e outros son o arroz glutinoso e o amid\u00f3n c\u00e9reo de pataca. Os amid\u00f3ns c\u00e9reos te\u00f1en menos retrogradaci\u00f3n, e orixinan unha pasta m\u00e1is estable. Tam\u00e9n hai amid\u00f3n rico en amilosa, como o amilomillo, que se cultiva pola forza que ten o seu xel.\nOs gr\u00e1nulos de amid\u00f3n son bastante densos, e en auga fr\u00eda son insolubles e hidr\u00e1tanse moi mal. Poden ser dispersados en auga e dan lugar a dispersi\u00f3ns de baixa viscosidade en auga fr\u00eda, que poden ser facilmente mesturadas e bombeadas mesmo a concentraci\u00f3ns relativamente altas (35%).\nXelatinizaci\u00f3n.\nOs gr\u00e1nulos de amid\u00f3n son insolubles en auga fr\u00eda, pero poden conter auga ao aumentar a temperatura, \u00e9 dicir os gr\u00e1nulos de amid\u00f3n sofren o proceso denominado xelatinizaci\u00f3n ou xelificaci\u00f3n. Durante a xelatinizaci\u00f3n prod\u00facese a lixiviaci\u00f3n da amilosa (parte das mol\u00e9culas saen do gr\u00e1nulo); a xelatinizaci\u00f3n total prod\u00facese normalmente dentro dun intervalo m\u00e1is ou menos amplo de temperatura, e son os gr\u00e1nulos m\u00e1is grandes os que primeiro xelatinizan. As mol\u00e9culas que escapan do gr\u00e1nulo, forman unha rede que ret\u00e9n auga e incrementa a viscosidade da mestura.\nPoden determinarse os diversos estados de xelatinizaci\u00f3n. Estes estados son: a temperatura de iniciaci\u00f3n (primeira observaci\u00f3n da perda de birrefrinxencia), a temperatura media, a temperatura final da perda de birrefrinxencia (TFPB, \u00e9 a temperatura \u00e1 cal o \u00faltimo gr\u00e1nulo no campo de observaci\u00f3n perde a s\u00faa birrefrinxencia), e o intervalo de temperatura de xelatinizaci\u00f3n.\nAo final deste fen\u00f3meno x\u00e9rase unha pasta na que existen cadeas de amilosa de baixo peso molecular altamente hidratadas que rodean os agregados, tam\u00e9n hidratados, dos restos dos gr\u00e1nulos.\nRetrogradaci\u00f3n.\nDef\u00ednese como a insolubilizaci\u00f3n e a precipitaci\u00f3n espont\u00e1nea, principalmente das mol\u00e9culas de amilosa, debido a que as s\u00faas cadeas li\u00f1ais se orientan paralelamente e reaccionan entre si establecendo pontes de hidr\u00f3xeno entre os seus m\u00faltiples grupos hidroxilo; p\u00f3dese realizar por diversas v\u00edas que dependen da concentraci\u00f3n e da temperatura do sistema. Se se quenta unha soluci\u00f3n concentrada de amilosa e arrefr\u00eda rapidamente ata atinguir a temperatura ambiente f\u00f3rmase un xel r\u00edxido e reversible, pero se as soluci\u00f3ns son dilu\u00eddas, t\u00f3rnanse opacas e precipitan cando se deixan repousar e arrefriar devagar.\nA retrogradaci\u00f3n est\u00e1 directamente relacionada co resesamento do pan, as fracci\u00f3ns de amilosa ou as secci\u00f3ns li\u00f1ais de amilopectina que retrogradan, forman zonas cunha organizaci\u00f3n cristalina moi r\u00edxida, que require dunha alta enerx\u00eda para que rompan e o amid\u00f3n xelatinice.\nUnha explicaci\u00f3n m\u00e1is detallada do proceso \u00e9 a seguinte: As mol\u00e9culas de amilosa e amilopectina est\u00e1n espalladas na soluci\u00f3n acuosa (xelatinizada) de amid\u00f3n. Despois de arrefriar, as porci\u00f3ns li\u00f1ais de varias mol\u00e9culas col\u00f3canse paralelamente debido \u00e1 formaci\u00f3n de pontes de hidr\u00f3xeno. Isto obriga \u00e1s mol\u00e9culas de auga a afastarse e deixar que as mol\u00e9culas cristalicen xuntas.\nCando se disolve o amid\u00f3n en auga, a estrutura cristalina das mol\u00e9culas de amilosa e amilopectina p\u00e9rdese e estas hidr\u00e1tanse, formando un xel, \u00e9 dicir, o amid\u00f3n xelatin\u00edzase. Se arrefriamos este xel, e mesmo se o deixamos a temperatura ambiente tempo dabondo, as mol\u00e9culas reord\u00e9nanse, coloc\u00e1ndose as cadenas li\u00f1ais de forma paralela e formando pontes de hidr\u00f3xeno. Cando ocorre este reordenamento, a auga retida \u00e9 expulsada f\u00f3ra da rede (proceso co\u00f1ecido como sin\u00e9rese), \u00e9 dicir, sep\u00e1ranse a fase s\u00f3lida (cristais de amilosa e de amilopectina) e a fase acuosa (auga l\u00edquida).\nO fen\u00f3meno da sin\u00e9rese pode observarse na vida coti\u00e1 nas cremas de pastelar\u00eda, iogures, prebes e pur\u00e9s. Pode verse unha imaxe aqu\u00ed: imaxe.\nHidr\u00f3lise.\nOs encimas que degradan por hidr\u00f3lise o amid\u00f3n nos azucres que o constit\u00faen denom\u00ednanse amilases.\nAs alfa-amilases enc\u00f3ntranse en plantas e animais. A saliva humana \u00e9 rica en amilase, e o p\u00e1ncreas tam\u00e9n secreta o encima. Individuos de poboaci\u00f3ns con dietas ricas en amid\u00f3n tenden a ter m\u00e1is xenes de amilase c\u00e1s que consomen dietas baixas en amid\u00f3n; os chimpanc\u00e9s te\u00f1en moi poucos xenes de amilases. \u00c9 posible que o paso a unha dieta rica en amid\u00f3n fose un feito importante na evoluci\u00f3n humana.. As alfa-amilases cortan os enlaces glicos\u00eddicos alfa 1,4 do amid\u00f3n xerando glicosa principalmente, e dextrina l\u00edmite. A dextrina l\u00edmite \u00e9 o n\u00facleo que queda ao chegar aos puntos de ramificaci\u00f3n da amilopectina, que non poden ser atacados polas alfa-amilases. O encima desramificador alfa 1,6 glicosidase rompe os puntos de ramificaci\u00f3n para que as alfa-amilases poidan degradar tam\u00e9n as dextrinas l\u00edmite .\nOutras amilases son as beta-amilases, que cortan os enlaces alfa do amid\u00f3n de dous en dous xerando maltosa. Este proceso \u00e9 importante na dixesti\u00f3n do amid\u00f3n e util\u00edzase na elaboraci\u00f3n de cervexa, na cal as amilases da pel das sementes converten o amid\u00f3n en maltosa (malteado, maceraci\u00f3n). Debe terse en conta que a denominaci\u00f3n \"beta-amilase\" non indica que hidrolice enlaces glicos\u00eddicos beta (ataca s\u00f3 aos alfa), sen\u00f3n que \u00e9 unha denominaci\u00f3n que se lle foi dando \u00e1s distintas amilases que se foron descubrindo .\nDextrinizaci\u00f3n.\nSe o amid\u00f3n se somete a condici\u00f3ns de calor seca, degr\u00e1dase orixinando dextrinas, tam\u00e9n chamadas \"pirodextrinas\" neste contexto. Este proceso de degradaci\u00f3n ch\u00e1mase dextrinizaci\u00f3n. As (piro)dextrinas son de cor predominantemente amarela casta\u00f1a, e a dextrinizaci\u00f3n \u00e9 parcialmente responsable da cor parda do pan torrado.\nProbas qu\u00edmicas.\nAs soluci\u00f3ns de iodo (lugol) util\u00edzanse como test para a detecci\u00f3n do amid\u00f3n; unha cor azul escura neste test indica a presenza de amid\u00f3n. Os detalles desta reacci\u00f3n non se comprenden totalmente, pero pensase que o iodo (os i\u00f3ns I3\u2212 e I5\u2212) se introduce entre as espiras da amilosa, a carga transf\u00edrese entre os i\u00f3ns iodo e o amid\u00f3n, e o espectro de absorci\u00f3n do complexo resultante corresponde \u00e1 luz visible. A intensidade da cor azul orixinada depende da cantidade de amilosa presente. Os amid\u00f3ns c\u00e9reos con pouca ou ningunha amilosa color\u00e9anse de vermello.\nA soluci\u00f3n indicadora de amid\u00f3n consta de auga, amid\u00f3n e iodo \u00fasase a mi\u00fado en titraci\u00f3ns redox: en presenza dun axente oxidante a soluci\u00f3n ponse azul, en presenza dun axente redutor a cor azul desaparece porque os i\u00f3ns triioduro (I3\u2212) orixinan i\u00f3ns ioduro, desensamblando o complexo amid\u00f3n-iodo.\nUnha soluci\u00f3n ao 0,3% \u00e9 a concentraci\u00f3n est\u00e1ndar para un indicador de amid\u00f3n. Faise engadindo 3 g de amid\u00f3n soluble a 1 litro de auga quente; a soluci\u00f3n d\u00e9ixase arrefriar antes do seu uso (o complexo amid\u00f3n-iodo v\u00f3lvese inestable a temperaturas por riba dos 35\u00a0\u00b0C).\nNa observaci\u00f3n microsc\u00f3pica dos gr\u00e1nulos de amid\u00f3n, estes t\u00ednguense con soluci\u00f3n de iodo.\nO amid\u00f3n en alimentaci\u00f3n.\nO amid\u00f3n \u00e9 o carbohidrato m\u00e1is com\u00fan na dieta humana e est\u00e1 presente en moitos alimentos. As principais fontes de amid\u00f3n da dieta en todo o mundo son os cereais arroz, trigo e millo, e tub\u00e9rculos e ra\u00edces como as patacas e a mandioca. Outros alimentos cultivados ricos en amid\u00f3n, alg\u00fans espec\u00edficos de determinados climas, son: landras, \"Maranta\", \"Arracacia\", bananas, cebada, \u00e1rbore do pan, \"Fagopyrum\", rizomas de \"Canna\", tub\u00e9rculos de \"Colacasia\", katakuri, kudzu, malanga (\"Xanthosoma\"), millo mi\u00fado, avea, oca (\"Oxalis tuberosa\"), \"Tacca\", sag\u00fa, sorgo, batatas (\"Ipomoea\"), centeo, taro, casta\u00f1as, \"Trapa\" e i\u00f1ame, e moitos tipos de leguminosas, como feix\u00f3ns, lentellas, \"Vigna radiata\", ch\u00edcharos, e garavanzos.\nAlimentos preparados en todo o mundo que conte\u00f1en amid\u00f3n son: pan, crepes, cereais, fideos, pasta, papas e tortas.\nOs encimas dixestivos te\u00f1en bastantes problemas para dixerir estruturas cristlinas, polo que o amid\u00f3n cru se dixire mal no duodeno e no resto do intestino delgado, e a degradaci\u00f3n realizada polas bacterias ten lugar principalmente no colon. O amid\u00f3n resistente \u00e9 un tipo de amid\u00f3n que non se pode dixerir no intestino delgado. Para incrementar a dixestibilidade hai que cocer o amid\u00f3n. Xa que logo, antes de que os seres humanos empezasen a utilizar o lume, o consumo de cereais non era un xeito \u00fatil de obter enerx\u00eda.\nA xelatinizaci\u00f3n do amid\u00f3n durante a cocci\u00f3n de masas de pasteis pode verse afectada polo azucre que compite pola auga, impedindo a xelatinizaci\u00f3n e mellorando a textura.\nIndustria do amid\u00f3n alimentario.\nA industria do amid\u00f3n extrae e refina amid\u00f3n a partir de sementes, ra\u00edces e tub\u00e9rculos, mo\u00e9ndoas en medio h\u00famido, e realizando despois un lavado, filtrado e secado. Hoxe, os principais amid\u00f3ns de uso comercial son os obtidos do millo, tapioca, trigo e pataca. En menores cantidades, prod\u00facese amid\u00f3n procedente de batata e sag\u00fa. En total extr\u00e1ese de m\u00e1is de 50 tipos de plantas.\nO amid\u00f3n sen tratar require calor para espesar e xelatinizar. Cando o amid\u00f3n foi precoci\u00f1ado, pode espesar instantaneamente en auga fr\u00eda, e denom\u00ednase amid\u00f3n prexelatinizado.\nAzucres derivados do amid\u00f3n.\nO amid\u00f3n pode hidrolizarse con \u00e1cidos, encimas ou ambos orixinando carbohidratos m\u00e1is simples. Os fragmentos resultantes co\u00f1\u00e9cense como dextrinas. O grao desta conversi\u00f3n cuantif\u00edcase normalmente mediante o chamado equivalente de dextrosa (DE), que mide \"grosso modo\" a proporci\u00f3n de enlaces glicos\u00eddicos do amid\u00f3n que foron hidrolizados.\nEstes azucres orixinados do amid\u00f3n son con diferenza os ingredientes dos alimentos baseados no amid\u00f3n m\u00e1is com\u00fans e util\u00edzanse como adozantes en moitas bebeidas e comidas. Entre eles est\u00e1n:\nAmid\u00f3ns modificados.\nUn amid\u00f3n modificado alimentario \u00e9 un amid\u00f3n que foi modificado quimicamente para permitir ao amid\u00f3n funcionar adecuadamente nas condici\u00f3ns que normalmente se dan durante o seu procesado ou almacenamento, tales como moita calor, cizallamento, pH baixos, conxelaci\u00f3n/desconxelaci\u00f3n e refrixeraci\u00f3n.\nOs amid\u00f3ns modificados te\u00f1en un n\u00famero E segundo o C\u00f3digo Alimentario internacional para os aditivos alimentarios:\nNa Uni\u00f3n Europea os produtos cos n\u00fameros 1401, 1402, 1403 e 1405 consid\u00e9ranse ingredientes alimentarios aos que non se asigna un n\u00famero E. Amid\u00f3ns modificados utilizados para aplicaci\u00f3ns t\u00e9cnicas son os amid\u00f3ns cati\u00f3nicos (industria do papel), hidroxietil amid\u00f3n e amid\u00f3ns carboximetilados.\nUso como aditivo alimentario.\nComo aditivos usados no procesamentode alimentos, os amid\u00f3ns alimentarios util\u00edzanse tipicamente como espesantes e estabilizantes en pudins, flans, sopas, prebes, recheos de pasteis, e aderezos para ensaladas, e para facer fideos e pastas.\nDoces de goma como os caramelos de goma e as gominolas non se manufacturan utilizando un molde no sentido convencional. O que se fai \u00e9 encher unha prata con amid\u00f3n nativo e nivelala. Despois pr\u00e9mese un molde positivo contra o amid\u00f3n, que deixa unha impresi\u00f3n duns 1.000 caramelos de goma. A mestura do caramelo de goma v\u00e9rtese ent\u00f3n nas impresi\u00f3ns formadas e ponse nun forno a quentar. Este m\u00e9todo reduce moito o n\u00famero de moldes que se deben manufacturar.\nNa industria farmac\u00e9utica, o amid\u00f3n util\u00edzase como excipiente, disgregante de comprimidos ou como aglutinante.\nAplicaci\u00f3ns industriais.\nIndustria papeleira.\nA produci\u00f3n de papel \u00e9 o uso m\u00e1is estendido do amid\u00f3n non alimentario, cun consumo de mill\u00f3ns de toneladas de amid\u00f3n ao ano. Nunha folla de papel t\u00edpica por exemplo, o contido de amid\u00f3n pode chegar ao 8%. Util\u00edzanse para este mester tanto amid\u00f3ns quimicamente modificados coma naturais. Na fase h\u00famida do proceso de produci\u00f3n de papel, os amid\u00f3ns usados son cati\u00f3nicos polo que te\u00f1en cargas positivas unidas ao pol\u00edmero. Estes derivados do amid\u00f3n as\u00f3cianse coas fibras ani\u00f3nicas (cargadas negativamente) do papel feitas de celulosa e recheos inorg\u00e1nicos. Os amid\u00f3ns cati\u00f3nicos, xunto con outros axentes de retenci\u00f3n e encolado ou apresto interno, axudan a darlle as propiedades requiridas de forza \u00e1 folla de papel durante o proceso de fabricaci\u00f3n (resistencia \u00e1 rotura h\u00famida), e proporcionar resistencia ao papel xa terminado (resistencia \u00e1 rotura en seco).\nNa fase seca do proceso de produci\u00f3n, a folla de papel volve a humedecerse cunha soluci\u00f3n rica en amid\u00f3n. O proceso denom\u00ednase encolado ou apresto de superficie. Os amid\u00f3ns utilizados foron despolimerizados por medios qu\u00edmicos ou encim\u00e1ticos na propia f\u00e1brica de papel ou pola industria do amid\u00f3n (amid\u00f3ns oxidados). As soluci\u00f3ns de encolado apl\u00edcanse \u00e1 folla de papel por medio de varias prensas mec\u00e1nicas. Xunto co axente de encolado de superficie os amid\u00f3ns superficiais danlle unha forza adicional \u00e1 folla de papel e ademais proporcionan resistencia \u00e1 auga necesaria para a impresi\u00f3n con tinta sobre o papel (non se corre a tinta). O amid\u00f3n tam\u00e9n se usa na fabricaci\u00f3n de papel \"couch\u00e9\" como un dos aglutinantes para a formulaci\u00f3n de revestimento, que \u00e9 unha mestura de pigmentos, aglutinantes e espesantes. Grazas a este tratamento o papel couch\u00e9 mellora a s\u00faa suavidade, dureza, brancura e brillo e deste modo mellora as s\u00faas propiedades para a impresi\u00f3n.\nAdhesivos para a produci\u00f3n de cart\u00f3n.\nUnha das maiores aplicaci\u00f3ns dos amid\u00f3ns non alimentarios en todo o mundo \u00e9 o seu uso como adhesivo para fabricar cart\u00f3n. As colas fanse con amid\u00f3ns nativos aos que se engaden alg\u00fans aditivos como b\u00f3rax e sosa c\u00e1ustica. Parte do amid\u00f3n xelatin\u00edzase para que transporte a mestura de amid\u00f3ns sen cocer e impida a sedimentaci\u00f3n. A cola opaca que se forma denom\u00ednase adhesivo SteinHall. A cola apl\u00edcase aos extremos das estr\u00edas ou acanaladuras do cart\u00f3n. A cada lado da l\u00e1mina ondulada col\u00f3case unha capa lisa. Este cart\u00f3n \u00e9 despois secado a temperatura elevada, o que causa que os restos de amid\u00f3n sen cocer da cola inchen e xelatinicen. Esta xelatinizaci\u00f3n fai que a cola sexa un adhesivo r\u00e1pido e forte ideal para a produci\u00f3n de cart\u00f3n corrugado (con ondulaci\u00f3ns na capa interna).\nAmidonado da roupa.\nO amid\u00f3n para o amidonado da roupa \u00e9 un l\u00edquido que se prepara mesturando amid\u00f3n en auga (as primeiras preparaci\u00f3ns ti\u00f1an tam\u00e9n que ferverse). O amid\u00f3n foi amplamente usado en Europa nos s\u00e9culos XVI e XVII para darlle rixidez aos amplos colares da roupa e golas de li\u00f1o fino que usaba a xente rica. Durante o s\u00e9culo XIX e principios do XX, estaba de moda amidonar os colos e mangas das camisas masculinas e os volantes das enaguas femininas aplic\u00e1ndolles amid\u00f3n cando se lles pasaba o ferro. Ademais de darlle \u00e1 roupa suavidade e beiras n\u00edtidas, o amidonado ti\u00f1a tam\u00e9n prop\u00f3sitos pr\u00e1cticos. O po e a suor do pescozo e os pulsos peg\u00e1base ao amid\u00f3n antes que \u00e1s fibras do tecido da roupa, e pod\u00eda lavarse m\u00e1is facilmente. Despois de cada lavado hab\u00eda que volver a aplicar o amid\u00f3n. Hoxe, o produto v\u00e9ndese en latas de aerosol.\nOutras aplicaci\u00f3ns.\nOutra importante aplicaci\u00f3n industrial do amid\u00f3n \u00e9 a s\u00faa utilizaci\u00f3n na industria da construci\u00f3n para fabricar paneis de xeso. Eng\u00e1dense amid\u00f3ns tanto quimicamente modificados coma non ao estuco que cont\u00e9n inicialmente o xeso. Apl\u00edcanse por encima e por debaixo pesadas l\u00e1minas de papel, que envolven a mestura de xeso, e d\u00e9ixase quentar e endurecer para que se forme a placa r\u00edxida final de xeso. Os amid\u00f3ns act\u00faan como unha cola que pega o xeso coas l\u00e1minas de papel e proporcionan rixidez ao panel de xeso.\nO amid\u00f3n util\u00edzase na produci\u00f3n de varios adhesivos ou colas usadas na fabricaci\u00f3n de libros, adhesivos para papel pintado de parede, bolsas de papel, tubos de bobinado, papel engomado, sobres adhesivos, colas escolares e etiquetas de botellas. Os derivados do amid\u00f3n, como as dextrinas amarelas, poden ser modificados engad\u00edndolles algunhas substancias qu\u00edmicas para formar unha cola dura para traballos con papel; como b\u00f3rax ou carbonato s\u00f3dico, que se mesturan coa soluci\u00f3n de amid\u00f3n a 50-70\u00a0\u00b0C para crear as\u00ed unha cola moi boa. Pode engadirse tam\u00e9n silicato de sodio para reforzar esta f\u00f3rmula.\nAmid\u00f3n e evoluci\u00f3n humana.\nInvestigaci\u00f3ns conclu\u00eddas en setembro de 2007 realizadas polo equipo dirixido por Nathaniel Domihy demostraron que o \"Homo sapiens\" pos\u00fae copias adicionais dun xene denominado AMY1, o cal \u00e9 b\u00e1sico para sintetizar o encima amilase nas gl\u00e1ndulas salivares e, no p\u00e1ncreas. Concretamente, o ser humano pos\u00fae m\u00e1is AMY1 c\u00f3s demais primates (triplica a cantidade dos seus parentes vivos m\u00e1is pr\u00f3ximos: os chimpanc\u00e9s e os bonobos).Esta abundacia de copias de AMY1 no ser humano facilitoulle a supervivencia en \u00e9pocas de escaseza de carnes ou froitas grazas a poder recorrer a dietas ricas en amid\u00f3n consumindo cereais, tub\u00e9rculos e bulbos. Consid\u00e9rase que a capacidade de asimilar o amid\u00f3n por parte dos antepasados do ser humano apareceu hai uns dous mill\u00f3ns de anos e est\u00e1 asociada ao r\u00e1pido desenvolvemento do cerebro debido \u00e1 r\u00e1pido subministraci\u00f3n de carbohidratos, os cales son unha excelente fonte de enerx\u00eda para a actividade cerebral. Os animais que se alimentan de bulbos e de tub\u00e9rculos producen masa corporal a partir do amid\u00f3n con patr\u00f3ns coincidentes cos dos devanceiros humanos.\nNas poboaci\u00f3ns humanas actuais existen pequenas diferenzas na cantidade de xenes AMY1 segundo predomine ou non nesa poboaci\u00f3n unha dieta rica en amid\u00f3n: a maior\u00eda dos xaponeses actuais, cunha dieta na cal abunda o amid\u00f3n procedente do arroz pos\u00faen m\u00e1is xenes AMY1 ca poboaci\u00f3ns con dietas m\u00e1is carn\u00edvoras como os turcos iakutas de Siberia ou os biaka de \u00c1frica.\nPero, non todas parecen ser vantaxes na capacidade humana de consumir e metabolizar o amid\u00f3n, porque os seus carbohidratos de combusti\u00f3n r\u00e1pida parecen provocar a afecci\u00f3n chamada s\u00edndrome do f\u00edgado graxo, tal doenza ver\u00edase particularmente potenciada cando a unha dieta moi abundante en amid\u00f3n (con elevado \u00edndice glic\u00e9mico) se lle engade un modo de vida sedentario como o que \u00e9 frecuente nas sociedades urbanas contempor\u00e1neas.\nHistoria.\nEn Europa foron identificados gr\u00e1nulos de amid\u00f3n procedentes de fari\u00f1a de rizomas de \"Typha\" en pedras de moer que datan de hai 30.000 anos. En arqueolox\u00eda util\u00edzase bastante a identificaci\u00f3n das especies consumidas polos pobos antigos a partir dos gr\u00e1nulos de amid\u00f3n. Os gr\u00e1nulos de amid\u00f3n, ao seren estruturas perdurables nas ferramentas arqueol\u00f3xicas relacionadas coa produci\u00f3n de alimentos, poden ser recuperados e identificados. O proceso de extracci\u00f3n de amid\u00f3ns destas ferramentas comenza coa recollida de mostras de sedimentos nos poros, gretas e fendas de ditas ferramentas para logo sometelas a un proceso de separaci\u00f3n qu\u00edmica por medio de centrifugaci\u00f3n con cloruro de cesio. Isto foi moi \u00fatil en estudos das civilizaci\u00f3ns pasadas do Neotr\u00f3pico americano.\nA pasta de amid\u00f3n de trigo puro us\u00e1base xa no antigo Exipto posiblemente para colar os papiros. A extracci\u00f3n do amid\u00f3n foi descrita por primeira vez na Historia Natural de Plinio o Vello arredor dos anos 77-79 d.C. Os romanos us\u00e1bano tam\u00e9n en cremas cosm\u00e9ticas, para fortalecer os cabelos e espesar os prebes. En Persia e a India us\u00e1base para preparar pratos culinarios. O uso de amid\u00f3n de arroz para tratar a superficie do papel na China data do 700 d.C.\nAdemais das plantas con amid\u00f3n que se consomen directamente, prod\u00facense no mundo (ano 2008) 66 mill\u00f3ns de toneladas de amid\u00f3n anuais para diversos usos ."}
{"id": "8990", "revid": "23204", "url": "https://gl.wikipedia.org/wiki?curid=8990", "title": "Fresco", "text": "En pintura, fresco apl\u00edcase \u00e1 pintura realizada sobre un muro con revoque de cal h\u00famida e coas cores disoltas en auga de cal.\nO termo prov\u00e9n do italiano \"buon fresco\" (\"moi fresco\"), en contraposici\u00f3n a \"in secco\" (\"sobre seco\"). Para crear un fresco aut\u00e9ntico, ou \"buon fresco\", prep\u00e1rase o muro cun revoque de cal h\u00famida ou escaiola e p\u00edntase inmediatamente. Como a intensidade das cores dimin\u00fae rapidamente a medida que se absorbe a cal, \u00e9 preciso aplicar novas capas para obter tons vivos. Ao secar, f\u00f3rmase unha pel\u00edcula de carbonato de calcio que une indisolubelmente as cores \u00e1 parede. Isto fai que a obra sexa moi duradeira; se se destr\u00fae a parede non resulta dif\u00edcil reconstru\u00edla debido \u00e1s dimensi\u00f3ns dos anacos.\nA pintura \"in secco\" \u00e9 a que usa a t\u00e9mpera. Con frecuencia resulta necesario retocar os frescos desta maneira. Algunhas veces tam\u00e9n se lle chama \"buon fresco\" \u00e1 pintura que non foi retocada despois e \"fresco seco\" \u00e1 que si foi retocada.\nA pintura ao fresco require unha planificaci\u00f3n coidadosa, xa que esta t\u00e9cnica non permite experimentaci\u00f3ns ou modificaci\u00f3ns sobre a marcha. Ten a dificultade engadida de que se traballa en circunstancias de luz que non son as do estudio, co que as cores non se perciben igual; por outra parte, a iluminaci\u00f3n que recibir\u00e1 a obra ser\u00e1 a mesma sempre, ao contrario doutras t\u00e9cnicas en que a obra pintada non se exp\u00f3n coa mesma luz coa que foi creada.\nO tempo que tarda en secar unha secci\u00f3n var\u00eda entre d\u00faas e doce horas e co\u00f1\u00e9cese como \"giornata\", durante a que o artista aplica os pigmentos en po que vai disolvendo na auga de cal. Esta faise con cal (\u00f3xido de calcio) e un agregado de m\u00e1rmore ou area (para dar textura e forza, e homoxeneizar o secado). Apl\u00edcanse varias camadas durante varios d\u00edas, cada vez con menos agregado.\nO dese\u00f1o traz\u00e1base antigamente sobre a parede fresca; na Italia renacentista introduc\u00edronse os cart\u00f3ns, desde os que o dese\u00f1o se transfer\u00eda \u00e1 parede mediante punz\u00f3ns ou, estando o cart\u00f3n perforado, usando carb\u00f3n; actualmente \u00fasanse tam\u00e9n proxectores de diapositivas.\nA t\u00e9cnica do fresco co\u00f1\u00e9cese desde a primeira metade do II Milenio a.C., durante a Idade de Bronce, en que se usou nos palacios da civilizaci\u00f3n minoica. Os etruscos e romanos utiliz\u00e1rono tam\u00e9n, como na Vila dos Misterios, en Pompeia. Tam\u00e9n se co\u00f1ecen frescos na India a mediados do I Milenio a.C. e na China da dinast\u00eda Han (s\u00e9culo I). O fresco foi moi popular durante a Idade Media e rexurdiu con forza no Renacemento italiano, con artistas como Cimabue, Giotto, Fra Angelico..."}
{"id": "8991", "revid": "55340", "url": "https://gl.wikipedia.org/wiki?curid=8991", "title": "Amorodo", "text": "O amorodo, morodo, morogo ou morote \u00e9 o recept\u00e1culo da flor da amorodeira, considerada popularmente o seu froito. O amorodo \u00e9 unha fonte de Vitamina C, Vitamina A e Vitamina B9.\nA \"Fragaria vesca\", a amorodeira brava, d\u00e1 o amorodo ventureiro ou careix\u00f3n, mentres a \"Fragaria virginiana\" e a \"Fragaria chiloensis\" producen a maior\u00eda dos amorodos cultivados.\nEtimolox\u00eda.\nA palabra galega \"amorodo\" prov\u00e9n do termo prerromano \"morotonu\"\".\""}
{"id": "8992", "revid": "2074", "url": "https://gl.wikipedia.org/wiki?curid=8992", "title": "Morodo", "text": "Cos termos morodo ou Morodo p\u00f3dese facer referencia a:"}
{"id": "8993", "revid": "181", "url": "https://gl.wikipedia.org/wiki?curid=8993", "title": "Morogo", "text": ""}
{"id": "8994", "revid": "181", "url": "https://gl.wikipedia.org/wiki?curid=8994", "title": "Morote", "text": ""}
{"id": "8996", "revid": "5312", "url": "https://gl.wikipedia.org/wiki?curid=8996", "title": "Anacardio", "text": "O anacardio (Anacardium occidentale) \u00e9 unha \u00e1rbore tropical da familia Anacardiaceae. Nativa do norte e nord\u00e9s do Brasil, cult\u00edvase agora en moitas zonas de clima tropical, polo seu froito, tam\u00e9n chamado anacardio.\nA \u00e1rbore mide entre 5 e 10 metros de altura, chegando os exemplares m\u00e1is altos a 20 metros, coa s\u00faa copa ben poboada. O seu froito ten forma de ril, e seco ou torrado son as formas m\u00e1is habituais do seu consumo. Xunto as s\u00faas flores, ben pequenas, f\u00f3rmase un ped\u00fanculo maior e m\u00e1is brando que o froito, tam\u00e9n comestible, de cor laranxa ou vermella.\nOs portugueses levaron a \u00e1rbore \u00e1s s\u00faas colonias de Asia e \u00c1frica, pero foi na India onde mellor se adaptou a \u00e1rbore. Hoxe a India, Mozambique e o Brasil son os maiores exportadores do anacardio. Do anacardio tam\u00e9n se procesa un licor; o de Goa, chamado fenny \u00e9 o m\u00e1is co\u00f1ecido. En portugu\u00e9s a \u00e1rbore co\u00f1\u00e9cese co nome de \"cajueiro\", e o froito como \"castanha de caj\u00fa\"."}
{"id": "8998", "revid": "23204", "url": "https://gl.wikipedia.org/wiki?curid=8998", "title": "Anan\u00e1s", "text": "O anan\u00e1s () ou pi\u00f1a (Ananas comosus), \u00e9 unha planta tropical da familia bromoliaceae orixinaria do Brasil, Bolivia e Paraguai. Cult\u00edvase polo seu saboroso froito: o anan\u00e1s ou pi\u00f1a. A palabra \"anan\u00e1s\" procede do tup\u00ed e significa froito excelente, mentres que se denomina tam\u00e9n pi\u00f1a por recordar o seu froito \u00f3 do pi\u00f1eiro.\nA planta ten 30 ou m\u00e1is follas espi\u00f1entas e acabadas en punta arrodeando un talo groso. Os seus polinizadores naturais son os colibr\u00eds.\nOs holandeses foron os primeiros en cultivalos en Europa no s\u00e9culo XVII e os portugueses levaron o seu cultivo \u00e1 India e Xava, propag\u00e1ndose por toda Asia Oriental. En Hawai introd\u00facese en 1790, e hoxe \u00e9 o principal produtor do mundo."}
{"id": "8999", "revid": "1131", "url": "https://gl.wikipedia.org/wiki?curid=8999", "title": "Pi\u00f1a", "text": "O termo pi\u00f1a pode referirse a:"}
{"id": "9002", "revid": "98629", "url": "https://gl.wikipedia.org/wiki?curid=9002", "title": "Urbanismo", "text": "O termo urbanismo procede da palabra latina \"urbis\" (cidade), que na antig\u00fcidade se refer\u00eda \u00e1 capital do mundo romano, Roma. \u00c9 un concepto moderno que xurdiu na comunidade cient\u00edfica logo dos traballos do enxe\u00f1eiro catal\u00e1n Ildefons Cerd\u00e0 i Sunyer que empregou a palabra \"urbs\" para expresar a problem\u00e1tica do desenvolvemento das cidades. Por unha banda o urbanismo ref\u00edrese aos co\u00f1ecementos que temos da urbanizaci\u00f3n dende os primeiros asentamentos humanos estables con perfeccionamentos tecnol\u00f3xicos que permiten a repartici\u00f3n das actividades dun poboamento, ata as cidades contempor\u00e1neas, e por outra banda ref\u00edrese \u00e1 ciencia e t\u00e9cnicas modernas de ordenaci\u00f3n do territorio dunha cidade.\nO urbanismo, forma de organizaci\u00f3n humana.\n\ufeffA cidade non \u00e9 s\u00f3 un obxecto de estudo importante das ciencias sociais, sen\u00f3n, sobre todo, un problema que ocupou e preocupou os homes dende que estes decidiron asentarse formando agrupamentos estables. \u00c9 obvio que os asentamentos humanos, a\u00ednda nas s\u00faas formas m\u00e1is sinxelas, requiren dun m\u00ednimo de acordos sociais para asegurar o equilibrio do grupo, e que da fraxilidade ou solidez dos devanditos acordos depende a estabilidade necesaria para a convivencia axeitada. Por iso, a cidade debe entenderse como un fen\u00f3meno vivo e permanente, intimamente ligado \u00e1 cultura coa que comparte a caracter\u00edstica da complexidade, o que invita a acometer o seu estudo dende m\u00faltiples puntos de vista. Ocup\u00e1ronse dela, entre outras disciplinas, a historia, a filosof\u00eda, a xeograf\u00eda, a psicolox\u00eda, a arte, a arquitectura, a sociolox\u00eda, a pol\u00edtica, a literatura, a antropolox\u00eda e, por suposto, o dereito.\nO urbanismo, ciencia e t\u00e9cnicas modernas.\nO urbanismo, fen\u00f3meno multidisciplinar relativamente novo, cont\u00e9n unha ampla cantidade de conceptos e unha \u00e1rea de pr\u00e1ctica e estudo moi complexa. \u00c9, polo tanto, unha ciencia que ten a misi\u00f3n de fornecer as bases fundamentais para resolver os problemas do territorio, tanto na s\u00faa configuraci\u00f3n f\u00edsica, como na s\u00faa din\u00e1mica das actividades econ\u00f3micas e sociais.\nO urbanismo naceu na era industrial grazas \u00e1 transformaci\u00f3n e construci\u00f3n da cidade naquel tempo, mais a s\u00faa madureza te\u00f3rica acadouna no s\u00e9culo XX. O urbanismo desenvolveuse na pr\u00e1ctica, como na teor\u00eda, despois da segunda guerra mundial, na cal se produciu un cambio pol\u00edtico, econ\u00f3mico e social en todos os pa\u00edses do mundo. Cre\u00e1ronse novas cidades e comez\u00e1ronse a modificar as cidades que xa exist\u00edan.\nPosteriormente pasouse dunha concepci\u00f3n do urbanismo como ordenaci\u00f3n da cidade \u00e1 unha concepci\u00f3n global, como ordenaci\u00f3n do territorio, para recoller as inneg\u00e1beis interrelaci\u00f3ns sociais, econ\u00f3micas e de infraestruturas entre a cidade e o territorio non urbano.\nO urbanismo est\u00fadase en varias disciplinas:"}
{"id": "9004", "revid": "23204", "url": "https://gl.wikipedia.org/wiki?curid=9004", "title": "Adolf Hitler", "text": "Adolf Hitler (), nado en Braunau am Inn (Austria) o 20 de abril de 1889 e finado en Berl\u00edn o 30 de abril de 1945, foi o l\u00edder do Partido Nacionalsocialista Alem\u00e1n dos Traballadores (en alem\u00e1n \"Nationalsozialistische Deutsche Arbeiterpartei\", NSDAP), tam\u00e9n co\u00f1ecido por Nazi, unha abreviatura do nome en alem\u00e1n (Nationalsozialistische), sendo a\u00ednda oposici\u00f3n aos socialdem\u00f3cratas, os \"Sozi\". Hitler converteuse en chanceler e, posteriormente, ditador alem\u00e1n. Era fillo dun funcionario de alf\u00e1ndega dunha cidade fronteiriza de Austria con Alema\u00f1a. Foi o xefe do goberno de Alema\u00f1a dende xaneiro de 1933 e xefe do goberno e de Estado (\"Reichsf\u00fchrer\") dende agosto de 1934. Desenvolveu unha pol\u00edtica baseada na necesidade de expansi\u00f3n territorial para obter o chamado \"espazo vital\" (\"Lebensraum\"), o anticomunismo e o antisemitismo, que ter\u00eda a s\u00faa maior expresi\u00f3n no Holocausto.\nTraxectoria.\nPrimeiros anos.\nAdolf Hitler naceu no ser\u00e1n do 20 de abril de 1889 na vila de Braunau am Inn, a 55\u00a0km de Linz, pr\u00f3xima \u00e1 fronteira alem\u00e1. Era o cuarto fillo dos seis que tiveron Alois Hitler, un oficial de alf\u00e1ndegas, e Klara P\u00f6lzl. Adolf foi o primeiro fillo que sobreviviu \u00e1 infancia; do resto dos fillos s\u00f3 Paula sobreviviu. En 1892 a familia trasladouse a Passau, Baviera ao ascender seu pai. Xa xubilado o pai, en 1895 a familia trasladouse a Fischlham, unha pequena comunidade rural a 45\u00a0km de Linz, e al\u00ed Hitler comezou os seus estudos na escola local con boas notas. En 1896, cando Alois, un fillo que o pai de Adolf tivera doutro matrimonio, marchou da casa, a irritabilidade do pai aumentou. En 1897 a familia moveuse a Lambach e Adolf asistiu a clases de canto no seu mosteiro. En 1898 a familia asentouse definitivamente en Leonding, unha aldea nas proximidades de Linz. Nesa \u00e9poca afeccionouse \u00e1s novelas de Karl May e seguiu obtendo boas notas no colexio.\nEn 1900 comezou en Linz as clases no Realschule, instituto de secundaria que daba preferencia \u00e1s materias t\u00e9cnicas e cient\u00edficas. Al\u00ed sentiuse atra\u00eddo polo nacionalismo panxermanista de Georg Ritter von Sch\u00f6nerer, pero escolarmente o ano foi un fracaso e tivo que repetir curso. En 1903 morreu seu pai. No curso 1904 por causa das s\u00faas malas notas tivo que proseguir o instituto en Steyr e en 1905 deixou os estudos e durante dous anos dedicouse a unha vida despreocupada na compa\u00f1a da s\u00faa familia, asistindo a representaci\u00f3ns de teatro ou \u00f3pera. Nesa \u00e9poca adquire a s\u00faa paix\u00f3n por Richard Wagner.\nAnos en Viena e M\u00fanic.\nEn 1907 tentou ingresar na Academia de Belas Artes de Viena, onde, debido a s\u00faa inclinaci\u00f3n cara \u00f3 debuxo arquitect\u00f3nico non foi aceptado. O 21 de decembro morr\u00eda a s\u00faa nai dun c\u00e1ncer de peito. Hitler falar\u00e1 dos anos que pasou en Viena entre 1908 e 1913 como a \u00e9poca m\u00e1is dura da s\u00faa vida. Neses anos comeza a s\u00faa teima contra dos xudeus. O di\u00f1eiro \u00edaselle esgotando, pero neg\u00e1base a ingresar no funcionariado ou aceptar un traballo en Leonding. En outubro de 1908 suspendeu por segunda vez o exame de ingreso na Academia de Viena. Dende setembro de 1909 viuse obrigado a vivir na r\u00faa ou en cuartos baratos e en decembro de 1909 buscou refuxio no Asyl f\u00fcr Obdachlose, un albergue nocturno para pobres. En febreiro de 1910 trasladouse a outro albergue con mellores condici\u00f3ns e comezou a pintar cadros que o seu socio, xudeu, vend\u00eda nos bares, facendo alg\u00fan di\u00f1eiro.\nEn maio de 1913, logo de cumprir os 24 anos, recibiu a parte da herdanza do seu pai que lle correspond\u00eda e marchou a M\u00fanic, quizais para eludir o servizo militar. Al\u00ed segue vendendo as s\u00faas pinturas nos bares e caf\u00e9s. O 18 de xaneiro de 1914 a polic\u00eda de M\u00fanic det\u00edvoo a petici\u00f3n das autoridades austr\u00edacas por non se rexistrar para o servizo militar pero, considerado in\u00fatil para o servizo, regresou a M\u00fanic.\nPrimeira guerra mundial.\nCando estoupou a primeira guerra mundial, Hitler presentouse voluntario no ex\u00e9rcito b\u00e1varo, d\u00e1ndoselle destino no 16\u00ba Rexemento de Infanter\u00eda da Reserva. Tras un per\u00edodo de adestramento en M\u00fanic, o 29 de outubro o rexemento chegou a Lille e ao pouco entrou en combate en B\u00e9lxica. Hitler ascendeu a cabo o 3 de novembro e o 9 de novembro quedou asignado como ordenanza ao estado maior do rexemento coa misi\u00f3n de servir de correo, recibiu a Cruz de Ferro de segunda clase en decembro de 1915 por salvar a vida do seu comandante. En outubro de 1916 resultou ferido nunha perna e estivo hospitalizado dous meses preto de Berl\u00edn. O 4 de agosto de 1918 recibiu a Cruz de Ferro de primeira clase. O 14 de outubro a consecuencia dun ataque de gas mostaza quedou cego temporalmente e recibiu a nova da derrota alem\u00e1 nun hospital militar.\nEntrada en pol\u00edtica.\nDespois da guerra, Hitler mant\u00edvose no ex\u00e9rcito ata o 31 de marzo de 1920. Nunha \u00e9poca de revoluci\u00f3ns en toda Alema\u00f1a, a Hitler deixoulle unha fonda impresi\u00f3n negativa a Revoluci\u00f3n de Baviera, e o feito de que parte dos seus dirixentes foran xudeus afondou o seu antisemitismo, pero o certo \u00e9 que Hitler foi elixido en representaci\u00f3n do seu batall\u00f3n nas elecci\u00f3ns que o goberno da Rep\u00fablica Sovi\u00e9tica de Baviera organizou nos cuarteis.\nLogo da desaparaci\u00f3n da RSB, entre maio e xullo de 1919 foi recrutado polo servizo de intelixencia do ex\u00e9rcito como V-Mann (informador) e en xu\u00f1o asistiu a un curso de adoutrinamento pol\u00edtico que daba na Universidade de M\u00fanic Karl Mayr, este elixiu a Hitler como un dos instrutores destinados a adoutrinar politicamente os soldados destinados en Lechfeld.\nO 12 de setembro de 1919 asistiu como informador a unha xuntanza do Partido dos Traballadores Alem\u00e1ns (DAP), un pequeno partido que contaba con 50 militantes, pero diante a intervenci\u00f3n dun separatista b\u00e1varo, Hitler tomou a palabra e o xefe do partido, Ant\u00f3n Drexler invitouno a afiliarse, cousa que fixo aos poucos d\u00edas, a\u00ednda que \u00e9 posible que tivese ordes de infiltrarse no DAP. En pouco tempo converteuse no principal orador do partido, que actuaba principalmente nas cervexar\u00edas. O 24 de febreiro de 1920 o DAP, baixo o impulso de Hitler, realizou o primeiro grande acto de masas, ao que asistiron 2000 persoas e no que se repartiu o programa do partido (feito por Drexler e Hitler), dividido en 25 puntos, e dende marzo o DAP utiliza o nome de Partido Nacionalsocialista Alem\u00e1n dos Traballadores (NSDAP), o 1 de agosto de 1921 o NSDAP adoptou o principo de xefatura como base organizativa e Hitler como o seu l\u00edder, a militancia chega a 3.200 fronte a s\u00f3 190 a comezos de 1920. Ernst R\u00f6hm converteuse no contacto de Hitler co ex\u00e9rcito e as asociaci\u00f3ns patri\u00f3ticas, substitu\u00edndo a Meyr, e convert\u00e9ndose no organizador do que a partir de outubro de 1921 adoptar\u00eda o nome de SA (Secci\u00f3ns de Asalto). Tam\u00e9n foi fundamental \u00e1 hora de buscar financiamento para o partido, ao que tam\u00e9n contribu\u00edu Dietrich Eckart, o que resultou decisivo para mercar o xornal \"V\u00f6lkischer Beobachter\" e convertelo no \u00f3rgano do partido en decembro de 1921. En setembro de 1921 dirixiu persoalmente o ataque contra un mitin organizado pola Bayernbund, a organizaci\u00f3n independentista dos mon\u00e1rquicos b\u00e1varos. Otto Ballerstedt o seu l\u00edder acudiu aos tribunais e Hitler ingresou en prisi\u00f3n durante un mes, entre o 24 de xu\u00f1o e o 27 de xullo de 1922. A organizaci\u00f3n de Hitler por esa \u00e9poca segu\u00eda sendo basicamente local, pero o 20 de outubro de 1922 incorpor\u00f3uselle a secci\u00f3n de Nuremberg do Deutsche Werkgemeinschaft, o que supuxo a incorporaci\u00f3n de 14.000 militantes a un partido que contaba con s\u00f3 6.000.\nF\u00fchrer.\nA partir da toma do poder en Italia por Benito Mussolini, o 28 de outubro de 1922, foise desenvolvendo dentro do NSDAP o culto ao F\u00fchrer, que Hitler fomentaba. A ocupaci\u00f3n francesa do R\u00fchr o 11 de xaneiro de 1923 supuxo un aumento do ambiente nacionalista en Alema\u00f1a e aumentou a afiliaci\u00f3n ao NSDAP, que en novembro chegaba aos 55.000 membros. No I congreso do partido, que se celebrou o 27 de xaneiro, Hitler saudou pola primeira vez co brazo en alto a semellanza dos fascistas italianos. Por esa \u00e9poca estableceuse a colaboraci\u00f3n co xeneral Erich Ludendorff, personaxe clave da dereita nacional, que Hitler tentou utilizar no seu proveito no intento de golpe de estado do 8 de novembro de 1923, que en principio contaba co apoio de Gustav von Kahr, o home forte de Baviera, pero a \u00faltima hora retiroulle o apoio. Hitler e 600 membros da SA ocuparon o local no que estaba falando Kahr diante 3000 persoas e detiv\u00e9rono cos outros dous membros do triunvirato que gobernaba Baviera. Ernst R\u00f6hm co resto dos membros das SA ti\u00f1an ordes de ocupar os cuarteis de M\u00fanic. Kahr aparentemente aceptou apoiar o golpe. Cando Hitler marchou para apoiar a ocupaci\u00f3n do cuartel de enxe\u00f1eiros Ludendorff puxo aos membros do triunvirato en liberdade e estes aproveitaron para organizaren a resistencia e garantir a lealdade da polic\u00eda e o ex\u00e9rcito \u00e1s autoridades legais.\nTras o fracaso do golpe, a polic\u00eda detivo a Hitler o 11 de novembro e acusouno de alta traiz\u00f3n. Hitler converteu o seu xu\u00edzo, que se celebrou en marzo de 1924, nun escenario propagand\u00edstico. O 1 de abril o tribunal condenou a Hitler a cinco anos de c\u00e1rcere, que deb\u00eda cumprir na prisi\u00f3n de Landsberg, onde recibiu un trato de favor. Durante a s\u00faa estad\u00eda no c\u00e1rcere dedicouse a ler (Nietzsche, Chamberlain, Karl Marx, Otto von Bismarck...), escribir cartas e ditar o texto da primeira parte de \"Mein Kampf\" (\"A mi\u00f1a loita\") a Emil Maurice e Rudolf Hess. A primeira parte do libro apareceu en xullo de 1925 e a segunda parte, escrita xa cando Hitler estaba en liberdade, apareceu en decembro de 1926. Os textos antes de se publicaren sufriron m\u00faltiples correcci\u00f3ns por, entre outros, Stolzing-Cerny e Bernard Stempfle. Mentres estivo no c\u00e1rcere dirixiu o NSDAP, oficialmente ilegalizado, Alfred Rosenberg. Durante a s\u00faa estad\u00eda na prisi\u00f3n Hitler comezou a adquirir a noci\u00f3n de ser o home predestinado a salvar Alema\u00f1a. O 20 de decembro de 1924 Hitler foi amnistiado e comezou a reconstru\u00edr o partido, que se resentira da perda do liderado de Hitler, divid\u00edndose en m\u00faltiples facci\u00f3ns rivais. O 30 de abril de 1925 renunciou \u00e1 nacionalidade austr\u00edaca, para evitar unha posible deportaci\u00f3n. Durante sete anos permanecer\u00e1 como ap\u00e1trida.\nOs anos posteriores \u00e1 sa\u00edda da cadea de Hitler foron anos de recuperaci\u00f3n econ\u00f3mica, do Tratado de Locarno, do plan Dawes e do ingreso de Alema\u00f1a na Liga de Naci\u00f3ns. A rep\u00fablica de Weimar viv\u00eda o seu mellor momento, e a\u00ednda que o 27 de febreiro de 1925 o NSDAP volveu ser legal, Hitler tivo prohibido falar en p\u00fablico en boa parte de Alema\u00f1a ata 1927 e nesa \u00e9poca a s\u00faa influencia na sociedade alem\u00e1 era escasa, a\u00ednda que o n\u00famero de militantes aumentou ata chegar aos 100.000 en 1929.\nRefundaci\u00f3n do Partido Nazi.\nLogo de sa\u00edr da cadea, Hitler distanciouse de Ludendorff, en parte polo seu anticlericalismo, e prometeu \u00e1s autoridades b\u00e1varas actuar dentro da legalidade. A resposta das autoridades foi permitir a volta \u00e1 legalidade do NSDAP. Pero desta volta o refundado Partido Nazi non \u00eda quedar restrinxido a Baviera, Hitler rompeu co resto dos partidos v\u00f6lkisch (nacionalistas de dereitas) e estendeu o partido polo centro e norte de Alema\u00f1a, traballo que encargou a Gregor Strasser, a\u00ednda que mantivo M\u00fanic como a sede central.\nHitler propuxo a Ludendorff como candidato \u00e1 presidencia do Reich polo NSDAP, pero o resto do movemento v\u00f6lkish apoiou a Karl Jarres, o candidato conservador. Nas elecci\u00f3ns o xeneral s\u00f3 obtivo o 1,1% dos votos, o que supuxo a s\u00faa desaparici\u00f3n da vida p\u00fablica, que era o que pretend\u00eda Hitler.\nTras algunhas resistencias internas, que proced\u00edan sobre todo de dirixentes do partido nacionalsocialista do norte de Alema\u00f1a, entre eles o primeiro Joseph Goebbels, na Asemblea Xeral do NSDAP do 22 de maio de 1926 o liderado de Hitler sa\u00edu reforzado no seo do partido. Na Concentraci\u00f3n do partido do 3 e 4 de xullo en Weimar (onde Hitler non ti\u00f1a prohibici\u00f3n de falar en p\u00fablico) apareceron pola primeira vez as SS, e o partido converteuse nun partido centrado no seu \"f\u00fchrer\". A\u00ednda que m\u00e1is pequeno que antes do golpe, internamente mostr\u00e1base moi cohesionado. O sa\u00fado de \"Heil Hitler\", que se vi\u00f1a utilizando dende 1923, f\u00edxose obrigatorio dentro do partido en 1926, e dende ese ano Hitler escolleu o Obersalzberg, unha zona illada monta\u00f1osa, como lugar para descansar da vida pol\u00edtica (posteriormente construir\u00eda al\u00ed o complexo de Berhof).\nNas elecci\u00f3ns ao Reichstag de 1928 o NDSAP tan s\u00f3 obtivo o 2,6% dos votos e 12 escanos. Diante o fracaso electoral Hitler cambiou de estratexia e comezou a mirar para as zonas rurais e \u00e1 clase media do norte de Alema\u00f1a.\nDepresi\u00f3n de 1929.\nCoa depresi\u00f3n econ\u00f3mica de 1929, que trouxo tam\u00e9n o aumento das tensi\u00f3ns pol\u00edticas, Hitler e o seu partido aumentaron a s\u00faa proxecci\u00f3n no seo da sociedade. Nas elecci\u00f3ns ao parlamento de Saxonia de maio de 1929 tras unha intensa campa\u00f1a, na que Hitler deu catro mitins, o NSDAP conseguiu o 5% dos votos. A Rep\u00fablica de Weimar entraba nunha nova fase pol\u00edtica co aumento da popularidade de Hitler entre a poboaci\u00f3n alem\u00e1. En xu\u00f1o, Coburgo converteuse na primeira cidade con alcalde nazi. Co afundimento da bolsa de Nova York en outubro de 1929, a crise econ\u00f3mica converteuse en depresi\u00f3n, e Hitler e o seu partido conseguiron atraerse a boa parte da poboaci\u00f3n alem\u00e1, desesperada pola situaci\u00f3n econ\u00f3mica. Nese ano Hitler trasladou a s\u00faa residencia a un dos mellores barrios de M\u00fanic.\nAntes da celebraci\u00f3n das elecci\u00f3ns anticipadas ao Reichstag, a facci\u00f3n de esquerdas do NSDAP dirixida por Otto Strasser deixou o partido logo das presi\u00f3ns de Joseph Goebbles, que foi o encargado por Hitler para dirixir a campa\u00f1a electoral nazi. Hitler participou en 20 grandes mitins durante a campa\u00f1a con discursos baseados na procura da unidade de Alema\u00f1a para superar a crise e en ataques \u00e1 democracia. Nas elecci\u00f3ns de setembro os nazis conseguiron o 18,3% dos votos e 107 escanos, pasando a ser o segundo partido de Alema\u00f1a, e Hitler unha figura co\u00f1ecida internacionalmente.\nEn 1930 estoupou unha crise no seo das SA. Hitler encargoulle a direcci\u00f3n de novo a Ernst R\u00f6hm a comezos de 1931 para reestruturalo. O 18 de setembro de 1931 a sobri\u00f1a de Hitler, Geli Raubal, apareceu morta dun tiro na casa de Hitler, onde viv\u00eda dende 1929. Hab\u00eda rumores de que manti\u00f1an unha relaci\u00f3n, a\u00ednda que nunca se demostrou, e logo da morte de Geli apareceron nos xornais especulaci\u00f3ns de que el ordenara asasinala, a\u00ednda que o m\u00e1is probable \u00e9 que se suicidara.\nCara ao poder.\nHeinrich Br\u00fcning, o chanceler, estaba convencido de que Hitler apoiar\u00eda a reelecci\u00f3n de Paul von Hindenburg, pero non foi as\u00ed e houbo convocatoria de elecci\u00f3ns presidenciais en 1932, nas que Hitler presentou a s\u00faa candidatura, xa que adquiriu cunha argucia legal a nacionalidade alem\u00e1. Na primeira volta obtivo o 30% dos votos, pasando \u00e1 segunda, na que obtivo o 36,8%, reforzando a s\u00faa posici\u00f3n nas elecci\u00f3ns estatais do 24 de abril, convert\u00e9ndose o seu partido no primeiro de Prusia co 36,3% dos votos, e en Anhalt fix\u00e9ronse coa presidencia. O 29 de maio Hindenburg nomeou como chanceler a Franz von Papen, que convocou novas elecci\u00f3ns para o Reichstag a celebrar o 31 de xullo de 1932, e uns d\u00edas antes von Papen destitu\u00edu o goberno socialdem\u00f3crata prusiano, favorecendo as aspiraci\u00f3ns electorais do partido de Hitler, que conseguiu o 37,4% dos votos e 230 escanos, convert\u00e9ndose no primeiro partido de Alema\u00f1a. O 6 de agosto Hitler celebrou conversaci\u00f3ns secretas co ministro de defensa, Kurt von Schleicher, nas que esixiu a chanceler\u00eda para el, pero Hindenburg rexeitou ese acordo. Von Papen pensou en disolver o Reichstag e pospo\u00f1er indefinidamente as elecci\u00f3ns ou en inclu\u00edr o NSDAP no goberno con Hitler como vicechanceler, ao que Hitler se opuxo. Convoc\u00e1ronse novas elecci\u00f3ns para o 6 de novembro. Hitler suspendeu temporalmente a s\u00faa campa\u00f1a o 1 de novembro ao saber que Eva Braun, a s\u00faa amante, tentara suicidarse.\nNas elecci\u00f3ns o NSDAP conseguiu o 33,1% dos votos e 196 escanos, unha baixada en relaci\u00f3n aos comicios anteriores. Hindenburg nomeou novo chanceler a Schleicher, que principiou negociaci\u00f3ns co SPD e Gregor Stasser, dirixente nazi enfrontado coa pol\u00edtica que segu\u00eda Hitler. Pero estas negociaci\u00f3ns fracasaron e Hitler foi nomeado chanceler o 30 de xaneiro de 1933 nun goberno de coalici\u00f3n co DNVP no que hab\u00eda outros dous nazis (Hermann G\u00f6ring e Wilhelm Frick). Convoc\u00e1ronse novas elecci\u00f3ns para o 5 de marzo de 1933, que se caracterizaron pola violencia das organizaci\u00f3ns paramilitares pr\u00f3ximas aos nazis (SA, SS e Stahlhelm) nos estados controlados polos nazis, e en especial en Prusia, onde se prohibiron os mitins dos comunistas e mesmo se chegou ao asasinato de militantes comunistas, ademais de prohibir a prensa comunista e do SPD. Hitler fixo o papel de moderado, condenando os ataques de radicais contra os partidos de centro e fomentando o temor a un posible levantamento comunista. Dende o goberno, Hitler co Decreto de emerxencia para a protecci\u00f3n do Pobo e o Estado suspendeu indefinidamente as liberdades individuais e limitou a autonom\u00eda dos l\u00e4nder tras a queima do Reichstag, na noite do 27 de febreiro en plena campa\u00f1a electoral, que atribu\u00edu aos comunistas do KPD, o que supuxo a detenci\u00f3n ou o exilio dos seus m\u00e1is importantes adversarios, coa detenci\u00f3n masiva de comunistas e socialdem\u00f3cratas. Nas elecci\u00f3ns o NSDAP conseguiu o 43,9% dos votos e 288 escanos, co que a coalici\u00f3n de goberno obtivo a maior\u00eda absoluta. Hitler mandou deter os deputados comunistas, co que quedaron exclu\u00eddos, ilegalmente, do parlamento e f\u00edxose co control dos l\u00e4nder que ata ent\u00f3n non ti\u00f1an goberno nazi. O 22 de marzo abriuse o primeiro campo de concentraci\u00f3n nas proximidades de Dachau e o 23 de marzo o Reichstag aprobou a Lei de autorizaci\u00f3n (Erm\u00e4chtigungsgesetz) que lle transfer\u00eda ao chanceler a capacidade lexislativa. Para a aprobar foi preciso o apoio do Zentrum que a votou despois de que Hitler lle dese garant\u00edas ao seu xefe, Ludwig Kaas de respectar a liberdade e autonom\u00eda da Igrexa cat\u00f3lica e non destitu\u00edr os funcionarios que militaban no Zentrum. Posteriormente prohib\u00edronse as centrais sindicais e o SPD e o resto dos partidos autodisolv\u00e9ronse; tan s\u00f3 o NSDAP permaneceu como partido legal. Mentres \u00eda desenvolv\u00e9ndose en todo o pa\u00eds o culto ao F\u00fchrer, xa non do partido, sen\u00f3n do Estado, como un dos fundamentos do novo r\u00e9xime, o sa\u00fado Heil Hitler! declarouse sa\u00fado alem\u00e1n e f\u00edxose obrigatorio para os funcionarios en xullo de 1933.\nO 10 de setembro Hitler asinou un concordato co Vaticano que lle garant\u00eda unha certa autonom\u00eda \u00e1 Igrexa cat\u00f3lica, pero fracasou no intento de crear unha organizaci\u00f3n eclesi\u00e1stica luterana centralizada controlada polo r\u00e9xime. O 14 de outubro Hitler retirou a Alema\u00f1a das conversas sobre o desarmamento da Conferencia de Xenebra e da Liga de Naci\u00f3ns e convocou novas elecci\u00f3ns ao Reichstag, das que sa\u00edu un novo goberno enteiramente controlado polo NSDAP. En xaneiro de 1934 aboliuse a soberan\u00eda dos l\u00e4nder. Hitler utilizou as SA para illar politicamente ao vicechanceler von Papen, pero as SA aumentaban progresivamente a s\u00faa independencia respecto ao partido e dentro delas xurdiu o culto a R\u00f6hm en detrimento de Hitler. Ademais, o ex\u00e9rcito v\u00eda con preocupaci\u00f3n as s\u00faas pretensi\u00f3ns de facerse co ministerio de defensa e de atribu\u00edrlles \u00e1s SA a defensa nacional. Hitler aproveitou algunhas informaci\u00f3ns dun posible complot do seu l\u00edder Ernst R\u00f6hm e o temor a que o ex\u00e9rcito recollese as cr\u00edticas que Von Papen fixera \u00e1s SA e ao propio Hitler nun discurso pronunciado o 17 de xu\u00f1o, na Universidade de Maguncia, para eliminar os seus xefes na co\u00f1ecida como a Noite dos coitelos longos do 30 de xu\u00f1o de 1934, e tam\u00e9n outros l\u00edderes non relacionados coa SA morreron ese d\u00eda como Gregor Strasser e o antigo chanceler Kurt von Schleicher. R\u00f6hm, que fora detido persoalmente polo propio Hitler, foi executado o 1 de xullo e as SA quedaron reducidas a un \u00f3rgano de instruci\u00f3n e de pr\u00e1ctica de deportes militares.\nTerceiro Reich.\nO 2 de agosto de 1934 morreu o presidente Hindenburg e Hitler unificou a presidencia e a chanceler\u00eda do Reich nun novo posto, F\u00fchrer und Reichskanzler, que asumiu el. O xuramento de lealdade que prestou o ex\u00e9rcito \u00e1 s\u00faa persoa tras a morte do presidente confirmou a ditadura persoal de Hitler e deu inicio a un xeito de goberno arbitrario e desordenado, baseado na persoa, que se reflectiu nas cada vez m\u00e1is escasas reuni\u00f3ns do gabinete, que deixaron de celebrarse en 1938.\nO 13 de xaneiro de 1935 no plebiscito que se celebrou no Sarre o 91% decidiu o ingreso en Alema\u00f1a. Hitler promoveu a promulgaci\u00f3n das co\u00f1ecidas como leis de Nuremberg a fins de 1935 polos que os xudeus perd\u00edan a cidadan\u00eda alem\u00e1, prohib\u00edanse os matrimonios mixtos e o acceso a empregos p\u00fablicos aos xudeus.\nEn marzo de 1935 o goberno de Hitler volveu introducir o servizo militar obrigatorio, e o 7 de marzo de 1936 30.000 soldados entraron en Renania, rexi\u00f3n ata ent\u00f3n desmilitarizada, coa pasividade de Francia e Gran Breta\u00f1a, nun proceso que levou \u00e1 reconstruci\u00f3n da potencia militar alem\u00e1 e que pu\u00f1a fin \u00e1s limitaci\u00f3ns que o Tratado de Versalles impu\u00f1a a Alema\u00f1a, o que levou a popularidade de Hitler aos niveis m\u00e1is altos do seu goberno.\nNas elecci\u00f3ns lexislativas que se celebraron o 29 de marzo de 1936, a lista nacionalsocialista, a \u00fanica que se pod\u00eda presentar, obtivo o 98,9% dos votos. O 1 de abril Hitler enviou a Joachim von Ribbentrop a Londres para ofrecerlle ao goberno brit\u00e1nico un acordo que eliminase as tensi\u00f3ns que provocara a remilitarizaci\u00f3n de Renania. A resposta foi negativa, pero os brit\u00e1nicos manifest\u00e1ronse a favor dun novo acordo internacional que substitu\u00edse ao de Locarno de 1925. A mellora de relaci\u00f3ns con Italia posibilitou que Austria pasase \u00e1 \u00f3rbita alem\u00e1 tras a sinatura dun tratado o 11 de xullo de 1936.\nO 1 de agosto comezaron os Xogos Ol\u00edmpicos de Berl\u00edn, que se converteron nun \u00e9xito propagand\u00edstico da nova Alema\u00f1a nazi. Hitler asistiu case todos os d\u00edas ao Estadio Ol\u00edmpico de Berl\u00edn para ver os triunfos dos atletas alem\u00e1ns.\nNa guerra civil espa\u00f1ola Hitler enviou homes para axudar aos sublevados dirixidos polo xeneral Francisco Franco Bahamonde e esa guerra serviulle para testar a capacidade operativa das novas forzas armadas alem\u00e1s. Contra o parecer dos diplom\u00e1ticos do ministerio de exteriores alem\u00e1n, que prefer\u00edan reforzar as relaci\u00f3ns con China, o 27 de novembro aprobou o Pacto Anti-Comintern entre Alema\u00f1a e o Xap\u00f3n.\nO 12 de febreiro de 1938 Hitler forzou o chanceler austr\u00edaco Kurt Schuschnigg, baixo ameaza de invasi\u00f3n militar, a permitir a entrada do l\u00edder dos nazis austr\u00edacos, Arthur Seyss-Inquart, no seu goberno. O 9 de marzo o chanceler austr\u00edaco anunciaba a convocatoria dun referendo sobre a uni\u00f3n con Alema\u00f1a, o que precipitou os acontecementos. Hitler envioulle un ultimato no que ped\u00eda a dimisi\u00f3n do chanceler, Schuschnigg consultou cos brit\u00e1nicos, e diante a negativa destes a darlle seguridade sobre o apoio brit\u00e1nico \u00e1 independencia austr\u00edaca, dimitiu. Diante da negativa do presidente austr\u00edaco a nomear o l\u00edder dos nacionalsocialistas austr\u00edacos chanceler, Hitler ameazou coa invasi\u00f3n militar, e a\u00ednda que o presidente acabou cedendo, realizou a invasi\u00f3n do ex\u00e9rcito alem\u00e1n, sen ningunha resistencia austr\u00edaca. A Anschluss (unificaci\u00f3n con Alema\u00f1a) materializouse o 12 de marzo coa entrada de Hitler en Viena e finalmente, o 13 de marzo, Austria converteuse nunha provincia do Reich. Tras a incorporaci\u00f3n de Austria intensificou a presi\u00f3n sobre o goberno de Checoslovaquia coa escusa de defender os dereitos da minor\u00eda alem\u00e1 dos Sudetes, o que conduciu ao acordo de M\u00fanic entre Alema\u00f1a, Gran Breta\u00f1a, Francia e Italia no que se acordou a incorporaci\u00f3n dos Sudetes \u00e1 Alema\u00f1a. A\u00ednda as\u00ed Hitler ordenou entrar en Praga o 10 de marzo de 1939 e proclamou o Protectorado de Bohemia e Moravia.\nSegunda guerra mundial.\nHitler comezou a reclamar os territorios que Alema\u00f1a cedera a Polonia como consecuencia do Tratado de Versalles e o 23 de agosto de 1939 Alema\u00f1a e a URSS asinaban un pacto secreto de non agresi\u00f3n, no que acordaban a repartici\u00f3n de Polonia. O 1 de setembro de 1939 o ex\u00e9rcito alem\u00e1n entrou en Polonia. O Reino Unido e Francia, que ti\u00f1an tratados de asistencia mutua con Polonia, declararon a guerra a Alema\u00f1a, comezando a segunda guerra mundial. En abril de 1940 ordenou ao ex\u00e9rcito alem\u00e1n ocupar Dinamarca e Noruega, en maio ordenou o ataque sobre Francia, conquistando os Pa\u00edses Baixos, Luxemburgo e B\u00e9lxica no proceso. Francia rendeuse finalmente o 22 de xu\u00f1o de 1940. Esta serie de vitorias convenceu ao seu principal aliado, Benito Mussolini de Italia, a entrar na guerra do lado de Hitler en maio de 1940.\nO Reino Unido, que evacuara as s\u00faas forzas dende Dunquerque, continuou a loitar en solitario na Batalla do Atl\u00e1ntico e Hitler ordenou atacar por aire \u00e1s illas Brit\u00e1nicas na que se co\u00f1eceu como batalla de Inglaterra, un preludio da planeada invasi\u00f3n alem\u00e1.\nO 22 de xu\u00f1o de 1941 Hitler deu a orde de atacar a Uni\u00f3n Sovi\u00e9tica, o que supu\u00f1a a ruptura do pacto de non agresi\u00f3n que asinara con Stalin, o que supuxo a conquista dos estados b\u00e1lticos Belar\u00fas e Ucra\u00edna. O ex\u00e9rcito alem\u00e1n det\u00edvose \u00e1s portas de Moscova, en parte pola dureza do inverno e a falta de equipamentos para soportalo e pola resistencia do ex\u00e9rcito sovi\u00e9tico. Xunto coa derrota en Stalingrado supuxo o maior rev\u00e9s do ex\u00e9rcito alem\u00e1n e un punto de inflexi\u00f3n cara \u00e1 vitoria dos aliados que culminar\u00eda en maio de 1945 coa toma conxunta de Berl\u00edn polos ex\u00e9rcitos dos EEUU, Francia e a URSS."}
{"id": "9006", "revid": "1131", "url": "https://gl.wikipedia.org/wiki?curid=9006", "title": "Benito Mussolini", "text": "Benito Mussolini, nado en Predappio o 29 de xullo de 1883 e fusilado en Dongo o 28 de abril de 1945, foi o primeiro ditador fascista de Europa. Acadou o poder en outubro de 1922, trala Marcha sobre Roma, e ocupou o cargo de primeiro ministro do Reino de Italia ata 1943, cando foi obrigado a entrega-lo poder. Fuxiu \u00f3 norte onde proclamou a Rep\u00fablica Social Italiana de Sal\u00f3. Detido pola resistencia, morreu fusilado xunto coa s\u00faa amante, Clara Petacci.\nTraxectoria.\nPrimeiros anos.\nMussolini naceu en Dovia di Predappio, na provincia de Forl\u00ed, rexi\u00f3n de Emilia-Roma\u00f1a (Italia). O seu pai, Alessandro, era ferreiro; a s\u00faa nai, Rosa Maltoni, era unha mestra que cr\u00eda firmemente na importancia da educaci\u00f3n. O nome Benito foille dado en honor \u00f3 presidente reformista mexicano Benito Ju\u00e1rez. Como o seu pai, Benito adheriuse \u00f3 socialismo.\nAos oito anos foi expulsado da igrexa da s\u00faa nai, e alg\u00fans anos m\u00e1is tarde tam\u00e9n foi expulsado da escola, logo de apu\u00f1alar a un compa\u00f1eiro na man e lanzar un frasco de tinta a un mestre. Por\u00e9n, recibiu boas cualificaci\u00f3ns e graduouse como mestre de escola en 1901.\nEn 1902 emigrou a Su\u00edza para escapar do servizo militar. Durante a s\u00faa estancia, \u00f3 non poder atopar un traballo permanente, foi arrestado por vagancia e pasou unha noite en prisi\u00f3n. M\u00e1is adiante, logo de involucrarse no movemento socialista, foi deportado a Italia, onde foi obrigado a facer o servizo militar. Volveu a Su\u00edza inmediatamente e al\u00ed foi repetidamente expulsado dun cant\u00f3n a outro polo seu activismo socialista. En Su\u00edza trabara contacto con destacados revolucionarios e foi formando a s\u00faa cultura pol\u00edtica baixo a influencia -\u00e1s veces contraditoria, de Karl Marx, Pierre Joseph Proudhon, Friedrich Nietzsche e Vilfredo Pareto.\nRegresou a Italia en 1904, aproveitando unha amnist\u00eda que beneficiaba a quen desertara do servizo militar, e cumpriu co mesmo nun rexemento de Verona.\nDespois de ensinar durante un tempo en Tolezzo e en Oneglia (en 1908), onde colaborou activamente co xornal socialista \"A Lima\", regresou \u00f3 seu pobo natal, Dovia di Preddamento, hoxe \"Predappio bassa\" (baixa Predappio).\nPol\u00edtica.\nEn 1910 foi nomeado secretario da federaci\u00f3n provincial de Forli e pouco despois converteuse en editor do semanario \"La Lotta di Classe\" (A Loita de Clases). A vitoria do ala radical no Congreso de Reggio Emilia, celebrado en 1912, lle proporcionou maior protagonismo no seo da formaci\u00f3n pol\u00edtica, que aproveitou para facerse cargo do peri\u00f3dico milan\u00e9s \"Avanti\", \u00f3rgano oficial do partido. A\u00ednda as\u00ed, as s\u00faas opini\u00f3ns acerca dos enfrontamentos armados da semana vermella de 1914 motivaron certa inquietude entre os seus compa\u00f1eiros de filas, atemorizados polo seu radicalismo. A divisi\u00f3n entre Mussolini e o partido acrecentouse coa proclama de neutralidade do primeiro trala entrada de Italia na primeira guerra mundial en maio de 1915.\nEn novembro do mesmo ano fundou o peri\u00f3dico \"Il Popolo d\u2019Italia\", de tendencia ultranacionalista, o que lle valeu a expulsi\u00f3n do Partido Socialista. Posteriormente, quixo capitalizar o sentimento de insatisfacci\u00f3n que se apoderou da sociedade italiana tralo fin da contenda facendo un chamamento \u00e1 loita contra os partidos de esquerdas, aos que sinalou como culpables da desfeita, e para iso creou en Mil\u00e1n en 1919 os \"Fasci italiani di combattimento\", grupos armados de axitaci\u00f3n que constitu\u00edron o xerme inicial do futuro partido fascista en 1920. Conseguiu ga\u00f1arse o favor dos grandes propietarios e sa\u00edr elixido deputado nas elecci\u00f3ns de maio de 1921.\nToma do poder.\nA impotencia do goberno para facer fronte \u00e1 situaci\u00f3n en que se atopaba o pa\u00eds e \u00e1 disoluci\u00f3n do Parlamento alisaron o cami\u00f1o para a denominada Marcha sobre Roma, o 28 de outubro de 1922. A s\u00faa entrada triunfal na capital italiana, na que non atopou ningunha oposici\u00f3n, pois contou co benepl\u00e1cito do ex\u00e9rcito e do goberno, motivou o seu nomeamento de primeiro ministro por parte do rei V\u00edtor Manuel III o 30 de outubro de 1922.\nItalia fascista.\nNaceu en parte coma reacci\u00f3n \u00e1 Revoluci\u00f3n Bolxevique do 1917 e \u00e1s fortes pelexas sindicais de traballadores e braceiros que rematou no \"bienio vermello\", en parte como pol\u00e9mica respecto \u00e1 sociedade liberal-democr\u00e1tica que sa\u00edu malpocada da experiencia da primeira guerra mundial."}
{"id": "9007", "revid": "72012", "url": "https://gl.wikipedia.org/wiki?curid=9007", "title": "Neville Chamberlain", "text": "Arthur Neville Chamberlain, nado en Birmingham o 8 de marzo de 1869 e finado en Heckfield o 9 de novembro de 1940, foi un pol\u00edtico ingl\u00e9s.\nTraxectoria.\nPrimeiro ministro brit\u00e1nico dende 1937, defendeu unha pol\u00edtica de aquiescencia fronte a Hitler. Aceptou no Pacto de M\u00fanic a divisi\u00f3n de Checoslovaquia e polo tanto a anexi\u00f3n de Bohemia \u00f3 Terceiro Reich. Entregou o poder a Churchill en maio de 1940, trala invasi\u00f3n alem\u00e1 dos Pa\u00edses Baixos, B\u00e9lxica, Luxemburgo e Francia."}
{"id": "9008", "revid": "89787", "url": "https://gl.wikipedia.org/wiki?curid=9008", "title": "Andori\u00f1a", "text": "A andori\u00f1a ou anduri\u00f1a (\"Hirundo rustica\") \u00e9 unha pequena ave insect\u00edvora migratoria que se atopa en \u00c1frica, Europa, Asia e Am\u00e9rica. As andori\u00f1as europeas pasan a primavera viaxando cara ao norte, chegando mesmo ata o c\u00edrculo polar \u00e1rtico, mentres pasan o inverno en \u00c1frica.\nA plumaxe da andori\u00f1a \u00e9 negra azulada no dorso e branca no peito. O peteiro \u00e9 curto, a cola acuminada e dividida en d\u00faas gallas, as \u00e1s fortes e longas e as patas curtas. Miden arredor de 19\u00a0cm e o seu corpo, fusiforme, est\u00e1 adaptado para os voos r\u00e1pidos e longos. A andori\u00f1a voa baixo en espazos abertos ou semiabertos e atrapa os insectos lanz\u00e1ndose enriba deles desde o aire.\nAdoita encontrarse en aldeas e vilas, pero tam\u00e9n vive no campo aberto. Constr\u00fae os ni\u00f1os de barro e no interior coloca herbas e plumas cun pequeno burato de entrada baixo os beirados dos edificios, pontes, e nas paredes das rochas e cant\u00eds. A femia pon catro ou cinco ovos e os dous proxenitores alimentan as cr\u00edas. As andori\u00f1as te\u00f1en un gran sentido da orientaci\u00f3n, sendo capaces de atoparen o seu ni\u00f1o do ano anterior."}
{"id": "9010", "revid": "1131", "url": "https://gl.wikipedia.org/wiki?curid=9010", "title": "\u00c9douard Daladier", "text": "\u00c9douard Daladier, nado en Carpentras o 18 de xu\u00f1o de 1884 e finado en Par\u00eds o 10 de outubro de 1970, foi un pol\u00edtico franc\u00e9s, deputado polo Partido radical socialista de Vaucluse, ministro e xefe do goberno franc\u00e9s.\nTraxectoria.\nConvencido o primeiro ministro ingl\u00e9s Neville Chamberlain, logo das conferencias con Adolf Hitler en Berchtesgaden, en Godesberg e finalmente en M\u00fanic os d\u00edas 15, 22 e 29 de setembro de 1938, respectivamente, de que s\u00f3 a transferencia dos Sudetes de Checoslovaquia ao Terceiro Reich alem\u00e1n pod\u00eda evitar a guerra, aconsella a Daladier, nesa data xefe do goberno franc\u00e9s, que admita a anexi\u00f3n. Pouco despois, os Gobernos brit\u00e1nico e franc\u00e9s, \u00e1 s\u00faa vez, premen ao goberno checo para que da s\u00faa conformidade \u00e1s esixencias de Hitler. Unha vez conseguido polo ditador alem\u00e1n o que quere e tras o seu compromiso por escrito de respectar a soberan\u00eda do resto de Checoslovaquia, Chamberlain e Daladier son recibidos ao seu regreso de M\u00fanic por multitudes delirantes de alegr\u00eda que cren que salvaron a paz mundial. Con todo, os acordos de M\u00fanic ser\u00e1n un fracaso xa que a segunda guerra mundial empezar\u00e1 o 1 de setembro de 1939 coa invasi\u00f3n alem\u00e1 de Polonia e entrando Francia, nela, dous d\u00edas despois.\nEn marzo de 1940 foi substitu\u00eddo por Paul Reynaud \u00e1 fronte do goberno franc\u00e9s nun intento de dar maior firmeza \u00e1 direcci\u00f3n da guerra francesa. Cando finalizou a segunda guerra mundial, Daladier volveu ao Parlamento a liderar o Partido Radical Socialista. En 1958 retirouse cando se opuxo \u00e1 Constituci\u00f3n dese ano."}
{"id": "9018", "revid": "839", "url": "https://gl.wikipedia.org/wiki?curid=9018", "title": "Aguia peixeira", "text": "A aguia peixeira (\"Pandion haliaetus\") \u00e9 unha ave rapaz bastante grande e especializada en capturar peixes.\nAnatom\u00eda.\nA aguia peixeira ten a plumaxe do peito branca, \u00e1s longas e estreitas que presentan nas extremidades pulseiras negras, o que lle d\u00e1 unha aparencia distintiva. Est\u00e1 moi ben adaptada para o seu r\u00e9xime alimentario: pode pechar o nariz para evitar a entrada da auga e as dedas est\u00e1n provistas dunha especie de escamas puntiagudas que lle facilitan ao agarre das presas. O seu voo \u00e9 lento, alternando o planeo e o bater de \u00e1s. Ani\u00f1a nos lagos e lagoas de auga doce, \u00e1s veces nas costas.\nHabitualmente as femias son menos filop\u00e1tricas c\u00f3s machos, \u00e9 dicir te\u00f1en menos apego c\u00f3s machos \u00f3 territorio de nacemento, polo que adoitan ser estas as que se incorporan \u00f3 territorio controlado por un macho. Empar\u00e9llanse de por vida; en marzo comezan un per\u00edodo de cinco meses de colaboraci\u00f3n para constru\u00edr o ni\u00f1o e coidaren aos aguiachos. As femias po\u00f1en 3 ou 4 ovos a fins de abril, ch\u00f3canos durante cinco semanas, e os aguiachos comezan a voar oito semanas despois da eclosi\u00f3n. As aguias peixeiras que ani\u00f1an en Europa pasan o inverno en \u00c1frica. As do Canad\u00e1 e os Estados Unidos invernan en Am\u00e9rica do Sur; os de Australia non migran.\nDende o s\u00e9culo XIX sufriron unha forte persecuci\u00f3n, que se prolongou ata os anos 70 do s\u00e9culo XX. Por aquel ent\u00f3n as aguias peixeiras estiveron a piques de se extinguir, pero dende a prohibici\u00f3n do DDT e pol\u00edticas proteccionistas en moitos pa\u00edses dende 1970 a s\u00faa poboaci\u00f3n est\u00e1 a se recuperar.\nEn Europa hai arredor de 8.000 parellas, sobre todo en Escandinavia, Escocia e Rusia. Na Pen\u00ednsula Ib\u00e9rica s\u00f3 se reproduce nas Baleares, Canarias e Chafarinas, con arredor de 30 parellas. En Galicia \u00e9 unha especie moi rara, tan s\u00f3 se pode ver nas \u00e9pocas de migraci\u00f3ns, sobre todo no esteiro do Mi\u00f1o.\nEn Am\u00e9rica hai de 20.000 a 30.000 parellas."}
{"id": "9020", "revid": "23204", "url": "https://gl.wikipedia.org/wiki?curid=9020", "title": "Mazarico rabipinto", "text": "O mazarico rabipinto ou mazarico rubio (\"Limosa lapponica\") \u00e9 unha ave lim\u00edcola.\nDescrici\u00f3n.\nOs adultos miden 38\u00a0cm, te\u00f1en as patas azul grisallas e un moi longo peteiro virado cara a arriba, a cola con bandas delgadas brancas e negras.\n\u00c9 un pouco m\u00e1is pequeno que o mazarico rabinegro ao que se asemella.\nBiolox\u00eda.\nFan o seu ni\u00f1o no chan, po\u00f1en de 2 a 4 ovos incub\u00e1ndoos 21 d\u00edas, \u00e9 o macho o que permanece m\u00e1is tempo choc\u00e1ndoos.\nDistribuci\u00f3n.\nO seu h\u00e1bitat habitual \u00e9 a tundra aberta, en zonas encharcadas e marismas pr\u00f3ximas a bosques do \u00c1rtico (inclu\u00edda Islandia) e Alasca. Migran no inverno cara Europa occidental, \u00c1frica, sur de Asia, Australia e Nova Zelandia, ocasionalmente tam\u00e9n aparecen nas costas occidentais de Am\u00e9rica do Norte.\nEn Galicia \u00e9 unha ave de paso entre os meses de agosto a outubro, algunhas quedan na Illa de Ons."}
{"id": "9021", "revid": "5312", "url": "https://gl.wikipedia.org/wiki?curid=9021", "title": "1898", "text": "1898 (MDCCCXCVIII) foi un ano com\u00fan comezado en s\u00e1bado segundo o calendario gregoriano.\nOutros.\nHistoria ano a ano"}
{"id": "9023", "revid": "23204", "url": "https://gl.wikipedia.org/wiki?curid=9023", "title": "Mazarico rabinegro", "text": "O mazarico rabinegro (\"Limosa limosa\") \u00e9 unha ave lim\u00edcola. Os adultos te\u00f1en as patas azul grisallas e un longo peteiro. As plumas do peito son casta\u00f1as, a cola negra cunha banda negra no remate; no ver\u00e1n as plumas do peito v\u00f3lvense grisallas. Miden 41\u00a0cm (un pouco m\u00e1is grande que o mazarico rubio, \u00f3 que se asemella). Ani\u00f1a no chan en pradeiras h\u00famidas e en ill\u00f3s de Europa e Asia. Pon de 3 a 6 ovos. Alim\u00e9ntase de insectos, crust\u00e1ceos e plantas acu\u00e1ticas.\nEmigra en bandadas a Europa, sur de Asia, \u00c1frica e Australia.\nEn Galicia p\u00f3dese ver a finais de agosto, permanecendo ata a primavera, abondosas na enseada do Vao, O Grove, e no esteiro do Mi\u00f1o."}
{"id": "9029", "revid": "5312", "url": "https://gl.wikipedia.org/wiki?curid=9029", "title": "1452", "text": "1452 (MCDLII) foi un ano bisesto comezado en s\u00e1bado segundo o calendario xuliano."}
{"id": "9030", "revid": "5312", "url": "https://gl.wikipedia.org/wiki?curid=9030", "title": "1519", "text": "1519 (MDXIX) foi un ano com\u00fan comezado en s\u00e1bado segundo o calendario xuliano."}
{"id": "9031", "revid": "1987", "url": "https://gl.wikipedia.org/wiki?curid=9031", "title": "Aneto", "text": "O aneto ou endro (Anethum graveolens) \u00e9 unha planta herb\u00e1cea de curta vida. Medra silvestre nos campos da Pen\u00ednsula Ib\u00e9rica, sobre todo no val do Ebro e en Andaluc\u00eda, resto da Europa meridional, Exipto, Asia Menor, \u00c1frica do Norte, cult\u00edvase en Alema\u00f1a, Hungr\u00eda, Italia, Gran Breta\u00f1a, Pa\u00edses Baixos, India, Paquist\u00e1n, Estados Unidos para a s\u00faa utilizaci\u00f3n nos sectores farmac\u00e9utico, cosm\u00e9tico, alimentario e para a produci\u00f3n de licores.\n\u00c9 unha planta anual de entre 60 e 150\u00a0cm, co talo feble e oco, as flores amarelas, os froitos de cor casta\u00f1a e arrodeados por unha pel\u00edcula clara, cun cheiro arom\u00e1tico. Moi utilizada, tradicionalmente, xa polos gregos e romanos, na condimentaci\u00f3n dos guisos de peixe, e posteriormente noutro tipo de comidas, en Francia util\u00edzase na reposter\u00eda e en Escandinavia ad\u00f3banse os cogombros co aneto. Tam\u00e9n se coce para expulsar os gases que se forman no aparato dixestivo."}
{"id": "9037", "revid": "25871", "url": "https://gl.wikipedia.org/wiki?curid=9037", "title": "Angu\u00eda", "text": "A angu\u00eda, tam\u00e9n co\u00f1ecida como airoa, eiroa ou angu\u00eda europea (\"Anguilla anguilla\") \u00e9 un peixe tele\u00f3steo da familia dos angu\u00edlidos.\nCaracter\u00edsticas.\nDe corpo alongado e cil\u00edndrico, a femia mide ata 150\u00a0cm e o macho ata 50\u00a0cm, con escamas rudimentarias cubertas dunha substancia viscosa, aletas pectorais moi pequenas e unha aleta dorsal que se prolonga ata a cola.\nCrese que se reproduce no mar dos Argazos. Os pais morren e as larvas, de menos de 1\u00a0cm de longo, soben \u00e1 superficie, onde as correntes as arrastran cara a terra, nunha migraci\u00f3n que dura tres anos ata que se transforman en meix\u00f3ns. Posteriormente, entran na auga doce, onde viven ata que lles chega a \u00e9poca da desova.\nAlim\u00e9ntase de larvas de insectos, crust\u00e1ceos e peixes mortos.\nPesca e acuicultura.\nDende os anos 70 o n\u00famero de angu\u00edas en Europa caeu arredor do 90 % debido \u00e1 contaminaci\u00f3n, a parasitos como a \"Anguillicola crassus\", \u00e1s barreiras que o ser humano pon nos r\u00edos (centrais hidroel\u00e9cricas) e aos cambios naturais na oscilaci\u00f3n do Atl\u00e1ntico Norte.\nEn Galicia, antigamente v\u00edase en todo o r\u00edo Mi\u00f1o, pero hoxe non pasa do encoro de Belesar.\nA pesar de ser unha especie en franca regresi\u00f3n en boa parte da s\u00faa \u00e1rea de distribuci\u00f3n, a angu\u00eda europea segue a ser unha especie de grande importancia comercial, tanto pescada nos r\u00edos cando os remontan como meix\u00f3ns, como cando se pescan cando te\u00f1en gran tama\u00f1o antes de que regresen ao mar. As\u00ed mesmo, cult\u00edvanse en piscifactor\u00edas con excelentes resultados, a\u00ednda que non se conseguiu pechar o ciclo e as granxas necesitan extraer da natureza unha subministraci\u00f3n regular de cr\u00edas salvaxes para a s\u00faa engorda.\nOs ensaios con angu\u00edas xaponesas na acuicultura europea crearon un problema importante, ao estender por toda Europa un nematodo asi\u00e1tico, \"Anguilicola crassus\", que ameaza a supervivencia da especie. O parasito interno \u00e9 ben tolerado pola angu\u00eda xaponesa (\"Anguilla japonica\"), pero destr\u00fae unha porcentaxe apreciable do tecido reprodutor da angu\u00eda europea, reducindo a s\u00faa fecundidade, e tam\u00e9n dana a s\u00faa vexiga natatoria. Para un animal que debe facer unha longa viaxe oce\u00e1nica para reproducirse a carencia da vexiga pode ser desastrosa. Implica un gasto enerx\u00e9tico adicional moi importante para manterse a flote e \u00e9 probable que as angu\u00edas parasitadas nunca cheguen ao seu destino por esgotar antes as s\u00faas reservas.\nOs pl\u00e1sticos no mar son probablemente outro enorme problema para a supervivencia das larvas que probablemente inxiren part\u00edculas pl\u00e1sticas en vez de plancto e morrer\u00edan de inanici\u00f3n oi por obstruci\u00f3n intestinal. Todo iso, unido \u00e1 sobreexplotaci\u00f3n pesqueira fai que o futuro da especie a medio prazo, polo menos como recurso econ\u00f3mico, sexa bastante preocupante. A UICN alertou de que nos \u00faltimos 60 anos a poboaci\u00f3n pode que se reducira ata nun 80 %.\nGastronom\u00eda.\nEn gastronom\u00eda pode consumirse fresca ou conservada afumada ou conxelada, existindo multitude de pratos na gastronom\u00eda europea coci\u00f1ados con ela. C\u00f3mpre recordar, por\u00e9n, que o sangue da angu\u00eda en cru e, por extensi\u00f3n, a pel ben irrigada, son t\u00f3xicas para os humanos. As toxinas deben ser eliminadas mediante varias formas de preparaci\u00f3n (como, por exemplo, a cocci\u00f3n).\nEn Galicia.\nEn varios lugares de Galicia cel\u00e9branse festas gastron\u00f3micas dedicadas \u00e1 angu\u00eda: Ponte Sampaio, Barral ou O Carballi\u00f1o."}
{"id": "9038", "revid": "6", "url": "https://gl.wikipedia.org/wiki?curid=9038", "title": "Monte Comado", "text": ""}
{"id": "9039", "revid": "85894", "url": "https://gl.wikipedia.org/wiki?curid=9039", "title": "Najaf", "text": "Najaf (en ) \u00e9 unha cidade de Iraq, capital da provincia de Najaf, e ademais unha das cidades m\u00e1is santas para o xi\u00edsmo. Ten unha poboaci\u00f3n de 585.600 habitantes (2003).\nSignificado relixioso.\nEn Najaf est\u00e1 a tumba de Ali ibn Abi Talib (co\u00f1ecido como Im\u00e1n Ali), que os xi\u00edtas consideran o primeiro im\u00e1n. A cidade \u00e9 agora un gran centro de peregrinaci\u00f3n para os musulm\u00e1ns xi\u00edtas. Tan s\u00f3 A Meca e Medina reciben m\u00e1is peregrinos isl\u00e1micos.\nSobre Meshed Ali (Mausoleo de Al\u00ed) constru\u00eduse unha gran mesquita. Preto da cidade est\u00e1 Wadi-us-Salaam (Val da Paz), o m\u00e1is grande cemiterio do mundo isl\u00e1mico (e posiblemente do mundo). Ao longo dos s\u00e9culos numerosos hospicios, escolas, bibliotecas e conventos suf\u00eds constru\u00edronse arredor do templo, o que converteu a cidade no centro teol\u00f3xico e acad\u00e9mico do xi\u00edsmo. Moitos deses edificios destru\u00edunos o goberno de Saddam Hussein, ao constru\u00edr unha autoestrada no medio do Wadi-us-Salaam.\nMoitos dos grandes eruditos e te\u00f3logos (como Allameh Tabatabaei, Aiatol\u00e1 Khomeini e Aiatol\u00e1 Sistani) estudaron en Najaf. A cidade, xunto a Qom en Ir\u00e1n, consid\u00e9rase o centro teol\u00f3xico do xi\u00edsmo.\nHistoria.\nA \u00e1rea de Najaf estaba preto da cidade sas\u00e1nida de Surist\u00e1n, tradicionalmente consid\u00e9rase o 791 o ano da s\u00faa fundaci\u00f3n polo califa ab\u00e1sida Harun al-Rashid.\nBaixo a soberan\u00eda do Imperio Otom\u00e1n, Najaf sufriu abondosas dificultades como resultado das expedici\u00f3ns de saqueo das tribos \u00e1rabes do deserto e pola diminuci\u00f3n da subministraci\u00f3n de auga. A comezos do s\u00e9culo XVI a cidade estaba case deshabitada. En 1803 resolv\u00e9ronse os problemas da auga coa construci\u00f3n da canle de Hindiyya, a poboaci\u00f3n rapidamente pasou de 30.000 a 60.000 habitantes. Mesmo as\u00ed, Najaf perdeu a s\u00faa primac\u00eda relixiosa en favor de Qom no s\u00e9culo XIX e non a volver\u00eda recuperar ata o s\u00e9culo XX.\nEn 1915 a cidade caeu baixo o goberno do Imperio Brit\u00e1nico, en 1918 unha rebeli\u00f3n matou o gobernador brit\u00e1nico da cidade, os brit\u00e1nicos sitiaron a cidade, cort\u00e1ndolle a subministraci\u00f3n de auga ata que a rebeli\u00f3n acabou."}
{"id": "9041", "revid": "25871", "url": "https://gl.wikipedia.org/wiki?curid=9041", "title": "Annapolis, Maryland", "text": "Annapolis \u00e9 a capital do estado de Maryland, Estados Unidos. Tam\u00e9n \u00e9 a capital do condado de Anne Arundel, ten 35.838 habitantes (2000).\nHistoria.\nFundada polos puritanos en 1649 co nome de Providence, posteriormente d\u00e9uselle o nome de Anne Arundel en honra da dona de Lord Baltimore. En 1708 sir Francis Nicholson moveu a capital da colonia aqu\u00ed e cambioulle o nome en honra da ra\u00edna Ana. En 1783 Annapolis converteuse temporalmente na capital dos Estados Unidos despois da sinatura do Tratado de Par\u00eds.\nLinguas.\n87,6% ingl\u00e9s, 7,1% castel\u00e1n, 1,2% franc\u00e9s, 0,8% grego, 0,6% tagalo, 0,6% alem\u00e1n."}
{"id": "9042", "revid": "98629", "url": "https://gl.wikipedia.org/wiki?curid=9042", "title": "Apolinarismo", "text": "O apolinarismo foi unha doutrina teol\u00f3xica proposta por Apolinario de Laodicea que afirmaba que a natureza humana de Xes\u00fas Cristo era incompleta, pois s\u00f3 posu\u00eda o corpo e a alma inferior ou sensible, pero a s\u00faa mente era divina. En orixe era unha reacci\u00f3n contra o arianismo e o gnosticismo.\nO Primeiro Concilio de Constantinopla (381) declarou a doutrina herex\u00eda, afirmando que as natureza divina e humana de Xes\u00fas Cristo eran completas.\nHoubo comunidades apolinarias en Constantinopla e Siria, alg\u00fans disc\u00edpulos tentaron perpetuar a doutrina despois da morte de Apolinar (392), pero arredor do 416 a maior\u00eda volveron \u00e1 doutrina oficial e o resto convert\u00e9ronse ao monofisismo."}
{"id": "9045", "revid": "85894", "url": "https://gl.wikipedia.org/wiki?curid=9045", "title": "Eusebio Lorenzo Baleir\u00f3n", "text": "Eusebio Lorenzo Baleir\u00f3n, nado en Tarr\u00edo (Dodro) o 25 de xaneiro de 1962 e finado no mesmo lugar o 14 de decembro de 1986, foi un escritor galego. Foi irm\u00e1n do tam\u00e9n escritor Manuel Lorenzo Baleir\u00f3n.\nTraxectoria.\nFoi fillo de Nieves e \u00c1ngel, que morreu cando Eusebio inda non cumprira tres anos de idade. Estudou en Santiago de Compostela, onde se licenciou en Filolox\u00eda Galego-Portuguesa en 1985. Colaborou como ensa\u00edsta na revista \"Grial\" con estudos sobre a poes\u00eda de Aquilino Iglesia Alvari\u00f1o, Nuno J\u00fadice e \u00c1lvaro Cunqueiro. Destacou na s\u00faa faceta po\u00e9tica, que se viu reco\u00f1ecida por varios premios obtidos en diferentes certames. En 1985 sacar\u00eda \u00e1 luz dous poemarios: \"Os d\u00edas olvidados\" e \"O corpo e as sombras\", a esa altura publica tam\u00e9n un libro de narrativa xuvenil: \"O libro das viaxes e dos so\u00f1os\".\nFaleceu como consecuencia dun cancro o 14 de decembro de 1986 aos 24 anos de idade. A morte prematura impediulle ver editado o que ser\u00eda o seu terceiro poemario, \"A morte presentida\", que foi publicado postumamente en 1988.\nNo d\u00e9cimo aniversario da morte do poeta editouse a s\u00faa obra po\u00e9tica completa: \"Gram\u00e1tica do silencio. Obra po\u00e9tica\". As\u00ed mesmo, en 2000 sa\u00edu \u00e1 luz \"Antolog\u00eda Po\u00e9tica\", unha antolox\u00eda biling\u00fce (galego-espa\u00f1ol) baixo o coidado de \u00c1nxeles Penas.\nEn 2017 foi candidato a ser a figura homenaxeada no D\u00eda das Letras Galegas correspondente ao ano 2018, canda Ricardo Carballo Calero, Pl\u00e1cido Castro, Ant\u00f3n Fraguas e Mar\u00eda Victoria Moreno, que \u00e9 a que foi finalmente escollida."}
{"id": "9050", "revid": "23204", "url": "https://gl.wikipedia.org/wiki?curid=9050", "title": "Aralia", "text": "A aralia (Aralia spinosa) \u00e9 un arbusto arali\u00e1ceo, nativo do leste de Am\u00e9rica do Norte, de Nova York a Florida, cult\u00edvase como ornamental no Canad\u00e1 e Europa Occidental. Ten entre 2 e 4 m de altura, co talo espi\u00f1ento, follas grosas de entre 70 e 120\u00a0cm de longo, flores pequenas (5\u00a0mm) en corimbo e froitos negros de entre 6 e 8\u00a0mm de di\u00e1metro que madurecen a comezos do ver\u00e1n."}
{"id": "9052", "revid": "89787", "url": "https://gl.wikipedia.org/wiki?curid=9052", "title": "Arandeira", "text": "A arandeira ou herba dos arandos (Vaccinium myrtillus) \u00e9 un arbusto da familia das eric\u00e1ceas de froito comest\u00edbel, o arando ou uva do monte.\nCaracter\u00edsticas.\nDe pequeno tama\u00f1o, entre 15 e 35\u00a0cm, medra en bosques, p\u00e1ramos e en zonas de monta\u00f1a. As p\u00f3las, verdes, son triangulares e as s\u00faas flores, pequenas e verdosas, te\u00f1en os p\u00e9talos xunguidos formando un globo. As follas son ovais, dentadas e puntiagudas. Raramente cultivadas, o seu froito, o arando, rec\u00f3llese das plantas bravas, sobre todo en Escandinavia e Polonia.\nO froito, chamado arando, \u00e9 unha baga de cor morada ou negroide, ten taninos, \u00e1cido c\u00edtrico, \u00e1cido m\u00e1lico e, o que \u00e9 infrecuente, \u00e1cido benzoico. Os arandos son comest\u00edbeis, te\u00f1en un sabor agridoce e son consumidos en Europa dende a antig\u00fcidade especialmente no norte.\nH\u00e1bitat e distribuci\u00f3n.\n\"Vaccinium myrtillus\" \u00e9 nativa de Europa, norte de Asia, Groenlandia, o oeste do Canad\u00e1, e mais do oeste dos Estado Unidos. Aparece en uceiras (terreos poboados de uces) e solos acedos.\nEn Galicia medra por riba dos 700 m especialmente nas provincias de Lugo e Ourense coma mato das fraga, carballeiras, bidueirais ou faiais, nos matos das beiras dos r\u00edos das zonas monta\u00f1osas e nos das abas das serras orientais. Aparece sempre sobre solos derivados de rochas acedas (sil\u00edceas), profundos, frescos e ricos en materia org\u00e1nica, nos ambientes h\u00famidos e hiperh\u00famidos.\nExiste en Galicia outra especie de arandeira, a \"Vaccinium uliginosum subsp microphyllum\", dif\u00edcil de diferenciar destoutra, especialmente nas monta\u00f1as.\nA arandeira na cultura popular galega.\nAs arandeiras abundan nas provincias de Lugo e Ourense. Os primeiros dicionarios etnogr\u00e1ficos de galegos falan delas, e do costume dos alde\u00e1ns de comer as bagas. Mart\u00edn Sarmiento escrib\u00eda: \"\u00c9 unha planta forti\u00f1a que medra un p\u00e9 e ten as follas recortadas e da figura da folla do buxo. No remate bota uns bagui\u00f1os negros que comen os rapaces pastores ,etc. Na mari\u00f1a non hai esa planta. A uva de oso (\"gayuba\"-\"Arctostaphylos uva-ursi\"); ou v\u00e9n ser unha planta rastreira, como especie de arando, mais que ten os bagos encarnados e as follas m\u00e1is grandes e semellantes \u00e1s do \u00e9rbedo. \u00c9 evidente que no Seixo hai arandos e para min \u00e9 certo que onde hai arandos hai uvas de oso, polo com\u00fan\"."}
{"id": "9056", "revid": "85894", "url": "https://gl.wikipedia.org/wiki?curid=9056", "title": "Arando", "text": "O arando ou uva de monte \u00e9 o froito das arandeiras, plantas do x\u00e9nero \"Vaccinium\". \u00c9 unha baga pequena negro azulada ou vermella nalgunhas especies (arando vermello). Tradicionalmente non foi un froito cultivado comercialmente a grande escala, adoitaba apa\u00f1arse das arandeiras bravas para ser consumido en fresco ou ben para confeitar\u00eda, para preparar zumes, marmeladas ou dar cor aos vi\u00f1os, sobre todo en Escandinavia e Polonia. Hoxe en d\u00eda o seu consumo est\u00e1 a medrar polo que van sendo com\u00fans as plantaci\u00f3ns profesionais de arandeiras.\n\u00c1s veces recibe o nome culto de \"mirtilo\".\nUtil\u00edzase tam\u00e9n como planta medicinal, de maneira que o arando conservado en augardente empr\u00e9gase para aliviar as dores de est\u00f3mago.\nEn Galiza consum\u00edase no pasado especialmente nas monta\u00f1as de Lugo e Ourense, onde medran as arandeiras da especie \"Vaccinium myrtillus\". Hoxe en d\u00eda comeza a se popularizar o seu consumo coma froito do bosque polo seu sabor e as s\u00faas propiedades saud\u00e1beis.\nO arando na cultura popular galega.\nAs arandeiras abundan nas provincias de Lugo e Ourense. Os primeiros dicionarios etnogr\u00e1ficos de galegos falan delas, e do costume dos alde\u00e1ns de comer as bagas. Mart\u00edn Sarmiento escrib\u00eda: \"\u00c9 unha planta forti\u00f1a que medra un p\u00e9 e ten as follas recortadas e da figura da folla do buxo. No remate bota uns bagui\u00f1os negros que comen os rapaces pastores etc. Na mari\u00f1a non hai esa planta. A uva de oso ('gayuba'- \"Arctostaphylos uva-ursi\"); ou v\u00e9n ser unha planta rastreira, como especie de arando, mais que ten os bagos encarnados e as follas m\u00e1is grandes e semellantes \u00e1s do \u00e9rbedo. \u00c9 evidente que no Seixo hai arandos e para min \u00e9 certo que onde hai arandos hai uvas de oso, polo com\u00fan\"."}
{"id": "9060", "revid": "23204", "url": "https://gl.wikipedia.org/wiki?curid=9060", "title": "Arao dos cons", "text": "O arao (do franc\u00e9s antigo \"hairon\") dos cons ou aro (\"Uria aalge\") \u00e9 unha ave costeira da familia Alcidae. Xunto co garrucho, domina as colonias mari\u00f1as dos cant\u00eds na tempada do ver\u00e1n. O arao nada fronte a costa en grandes masas baixo os cant\u00eds. Fronte aos farall\u00f3ns adoita verse voando baixo e r\u00e1pido.\nNo inverno, aparecen en terra s\u00f3 durante ou despois dos vendavais.\nDescrici\u00f3n.\nOs exemplares adultos acadan os 38\u201346\u00a0cm de altura e 61\u201373\u00a0cm de envergadura, de plumaxe negra co peito e ventre brancos, co peteiro en forma de pu\u00f1al, alg\u00fans exemplares presentan unha lixeira li\u00f1a ocular branca.\nDistribuci\u00f3n.\nO seu h\u00e1bitat son as illas, cons e cant\u00eds das costas do Atl\u00e1ntico norte (chegando polo sur ata Novo Brunswick e Portugal) e Pac\u00edfico norte (chegando polo sur ata California), cr\u00eda formando grandes colonias e deixan os seus ovos nas rochas espidas, te\u00f1en forma piriforme para que, de sufriren un golpe rolen en c\u00edrculo e non sobre o seu eixo. Alg\u00fans residen permanentemente, os situados m\u00e1is ao norte migran ao sur, alim\u00e9ntanse principalmente de peixe, complem\u00e9ntandoo con crust\u00e1ceos, vermes mari\u00f1os e luras.\nPoboaci\u00f3n en Galiza.\nA poboaci\u00f3n galega est\u00edmase entre 3 e 12 parellas reprodutoras: Sisargas, 3 parellas e Cabo Vil\u00e1n, de dif\u00edcil censo, 9 parellas en 1991. Como ave de paso \u00e9 moi escasa, con observaci\u00f3ns en xeral de individuos illados, algunhas veces en parellas ou en grupos de tres ou m\u00e1is.\nCalc\u00falase que nos anos 60 a poboaci\u00f3n galega ser\u00eda dunhas 1.500 ou 2.000 parellas, repartidas en nove colonias: Estaca de Bares, Aguill\u00f3ns, Punta do Limo (Cabo Ortegal), A Gabeira (Veigue), Illas Sisargas e Cabo Vil\u00e1n, todas elas na provincia da Coru\u00f1a, xunto \u00e1s de Ons, Costa da Vela e Illas C\u00edes na provincia de Pontevedra. Durante a d\u00e9cada dos 70 comezaron a minguar t\u00f3dalas colonias, desaparecendo algunha como a de Cabo Ortegal que chegou a ter unhas 1.000 parellas, quedando outras moi reducidas (Sisargas, 32 individuos, e C\u00edes, 6 parellas). A mesma tendencia produciuse na colonia portuguesa da Illa Berlenga.\nEn 1986 hab\u00eda 43 parellas e en 1998 s\u00f3 quedaban 7, as causas da situaci\u00f3n precaria do arao dos cons son a caza e colleita de ovos polos humanos, algunhas artes de pesca que fan que as aves queden enganchadas nas redes e a contaminaci\u00f3n por produtos petroleiros. Desde 2002, polo desastre do Prestige a situaci\u00f3n do arao dos cons foi a peor, o mesmo que do arao papagaio e arao romeiro."}
{"id": "9062", "revid": "89787", "url": "https://gl.wikipedia.org/wiki?curid=9062", "title": "August Kekul\u00e9", "text": "Friedrich August Kekul\u00e9 von Stradonitz, nado en Darmstadt o 7 de setembro de 1829 e morto en Bonn o 13 de xullo de 1896, foi un qu\u00edmico org\u00e1nico alem\u00e1n.\nTraxectoria.\nFormulou a hip\u00f3tese de que a mol\u00e9cula de benceno (C6H6, un hidrocarburo arom\u00e1tico) ti\u00f1a unha estrutura c\u00edclica, onde seis \u00e1tomos de carbono forman un hex\u00e1gono e no que en cada un dos v\u00e9rtices est\u00e1 unido un \u00e1tomo de hidr\u00f3xeno. A lenda di que chegou \u00e1 comprensi\u00f3n estrutural do benceno mentres durm\u00eda, so\u00f1ando cun ur\u00f3boros, unha serpe que se mord\u00eda a cola.\nPostulados.\nEn 1857 Kekul\u00e9 determinou as caracter\u00edsticas fundamentais do \u00e1tomo de carbono nos compostos mediante catro postulados:\nNos compostos org\u00e1nicos, o carbono \u00e9 sempre tetracovalente, exercendo 4 uni\u00f3ns, podendo esas uni\u00f3ns seren representadas por pares electr\u00f3nicos.\nEse postulado explica por que existe un s\u00f3 clorometano (H3CCl), pois, calquera que sexa a valencia que o carbono cambie co cloro, ou calquera que sexa a posici\u00f3n do cloro, obtense un s\u00f3 composto.\nCalquera desas estruturas, independentemente da posici\u00f3n do cloro, recibir\u00e1 o nome de clorometano.\nOs \u00e1tomos de carbono poden unirse entre si formando cadeas carb\u00f3nicas.\nOs \u00e1tomos de carbono p\u00f3dense ligar por unha, d\u00faas ou at\u00e9 tres valencias."}
{"id": "9064", "revid": "41568", "url": "https://gl.wikipedia.org/wiki?curid=9064", "title": "Arao pequeno", "text": "O arao pequeno (\"Alle alle\") \u00e9 unha ave palm\u00edpede. Vive nas Illas do \u00c1rtico, hai d\u00faas subespecies a \"A. a. alle\" viven en Groenlandia, Islandia, Nova Zemlbla e Spitzbergen, mentre a \"A. a. polaris\" vive na Terra de Francisco Xos\u00e9.\nMide 19\u201321\u00a0cm de lonxitude e ten unha envergadura de 34\u201338\u00a0cm. Ten a plumaxe negra, ag\u00e1s o ventre branco e o peteiro \u00e9 curto. Alim\u00e9ntanse de peixes, complement\u00e1ndoos con crust\u00e1ceos e pequenos invertebrados.\nCr\u00eda en cant\u00eds, nos buratos en medio das rochas po\u00f1en un \u00fanico ovo, no inverno migran cara o sur do Atl\u00e1ntico norte, os temporais fortes do outono poden desvialas m\u00e1is ao sur do seu territorio habitual, e \u00e9 nestes casos cando se pode ver nas costas galegas."}
{"id": "9065", "revid": "23204", "url": "https://gl.wikipedia.org/wiki?curid=9065", "title": "Arao romeiro", "text": "O arao romeiro (\"Alca torda\") \u00e9 unha ave palm\u00edpede, tam\u00e9n co\u00f1ecida como carolo ou aro \u00f1opo.\nCaracter\u00edsticas.\n\u00c9 unha ave grande, 38\u201343\u00a0cm de lonxitude e 60\u201369\u00a0cm de envergadura; o peteiro, ancho e escuro, ten manchas brancas. Os exemplares adultos te\u00f1en a plumaxe negra co peito e ventre branco. Alim\u00e9ntanse de peixes, e tam\u00e9n de crust\u00e1ceos e vermes mari\u00f1os. Habita nas illas e buratos protexidos dos cant\u00eds do Atl\u00e1ntico Norte ata Maine e o norte de Francia polo sur. Cr\u00eda en colonias, moitas veces asociado ao arao dos cons, e deixan os seus ovos nas rochas. Os norteamericanos migran de Terra Nova a Nova Inglaterra, mentres os eurasi\u00e1ticos pasan o inverno no mar; alg\u00fans mesmo chegan ao Mediterr\u00e1neo Occidental.\nEn Galicia \u00e9 bastante com\u00fan como ave invernante, procedente de Gales e Escocia."}
{"id": "9068", "revid": "72012", "url": "https://gl.wikipedia.org/wiki?curid=9068", "title": "Arao papagaio", "text": "O arao papagaio ou aro de altura (\"Fratercula arctica\") \u00e9 unha ave mari\u00f1a palm\u00edpede. Caracter\u00edzase polo seu peteiro triangular e moi largo e de cor vermella, amarela e azul no ver\u00e1n, pero que perde a cor no inverno.\nCaracter\u00edsticas.\n\u00c9 unha ave mari\u00f1a pequeneira dunha lonxitude de 28\u201334\u00a0cm e dunha envergadura de 50\u201360\u00a0cm, de plumaxe negra, co peito e ventre brancos e as patas laranxas e bastante curtas.\nO seu peteiro, forte e robusto, \u00e9 o m\u00e1is caracter\u00edstico. Ten unha base gris azulada co extremo vermello, e presenta irisaci\u00f3ns douradas. No inverno, por\u00e9n, faise m\u00e1is gris e menos rechamante.\nDistribuci\u00f3n.\nO seu h\u00e1bitat \u00e9 Europa do Norte, Islandia e o leste de Norteam\u00e9rica. \u00c1s veces ach\u00e9gase ata as costas de Galicia.\nEtolox\u00eda.\nCr\u00eda en colonias na costa, no fondo de buratos e covi\u00f1as de ata un metro, moitas veces aproveitados de tobos de coellos ou doutras aves mari\u00f1as. Nos ni\u00f1os deposita 1 ou 2 ovos; a femia enc\u00e1rgase da incubaci\u00f3n que dura 40 d\u00edas. Pasa o inverno no mar, chegando \u00e1s veces ata o Mediterr\u00e1neo occidental, nesa \u00e9poca \u00e9 cando se aproximan \u00e1s costas galegas.\nAlim\u00e9ntase de peixes, que complementa con crust\u00e1ceos e moluscos, que capturan mergull\u00e1ndose no oc\u00e9ano."}
{"id": "9069", "revid": "1987", "url": "https://gl.wikipedia.org/wiki?curid=9069", "title": "\u00c1rbore do amor", "text": "A \u00e1rbore do amor (Cercis siliquastrum) \u00e9 unha \u00e1rbore da familia das papilion\u00e1ceas.\nCaracter\u00edsticas.\nEsta pequena \u00e1rbore acada unha altura de 5 a 10 m. \u00c9 nativa do sur da Pen\u00ednsula Ib\u00e9rica, sur de Francia, Italia, Grecia e Asia Menor. Ao comezo da primavera c\u00f3brese cunha manchea de flores de cor carmes\u00ed e despois aparecen as follas; as flores son comestibles. A mitolox\u00eda de moitos pa\u00edses de Europa conta que Xudas Iscariote pendurouse desta \u00e1rbore.\nEn Galicia at\u00f3pase cultivada en parques e xard\u00edns."}
{"id": "9070", "revid": "98629", "url": "https://gl.wikipedia.org/wiki?curid=9070", "title": "\u00c1rbore do ceo", "text": "A \u00e1rbore do ceo (\"Ailanthus altissima\", ailanto) \u00e9 unha \u00e1rbore simurab\u00e1cea. Nativa do norte da China, introduciuse en Europa a partir de 1751 como ornamento en parques e xard\u00edns. \u00c9 unha \u00e1rbore de crecemento r\u00e1pido resistente \u00e1 contaminaci\u00f3n adapt\u00e1ndose a todo tipo de temperaturas; en zonas con temperaturas semellantes ao seu h\u00e1bitat natural (como en Galicia), conv\u00e9rtese nunha especie invasora que despraza \u00e1s especies nativas. \u00c9 unha planta t\u00f3xica, que mesmo pode causar alteraci\u00f3ns na pel, pero ao tempo hai investigaci\u00f3ns para a empregar contra certos tipos de cancro.\nDescrici\u00f3n.\n\u00c9 unha \u00e1rbore de talle medio.Pode acadar unha altura de 25\u201335 m, con p\u00f3las esparexidas bota moitos rebentos, \u00e1s veces a m\u00e1is de 100 m. Pode chegar a vivir de 40 a 50 anos.\nO toro ten unha casca cinsenta e lisa, con tons pardos e torn\u00e1ndose gretada en exemplares m\u00e1is vellos.\nOs rebentos son rexos, lisos e lixeiramente pubescentes e de cor parda avermellada. Te\u00f1en lenticelas. Os bot\u00f3ns ou xemas son algo pubescentes, en forma de c\u00fapula e parcialmente agochados tralos pec\u00edolos, polo que son completamente vis\u00edbeis no inverno. As p\u00f3las son de cor cinsenta, lisas e lustrosas con lenticelas que se tornan fendas cos anos. O extremo das p\u00f3las est\u00e1n algo penduradas. Todas as partes da planta botan un cheiro caracter\u00edstico que lembra ao dos cacahuetes, algo desagrad\u00e1bel.\nAs follas caen no outono despois de se virar amarelentas. Botan o mesmo cheiro desagrad\u00e1bel que \u00e9 moi caracter\u00edstico da especie. Son compostas, pinnadas e alternas, longas (40\u201380\u00a0cm) con 10-41 fol\u00edolos organizados en parellas e pecioladas. O ped\u00fanculo \u00e9 verde encarnado claro cunha base inchada. Os fol\u00edolos son ovados lanceolados co bordo enteiro, cada un de 5 a 18\u00a0cm de longo e 2.5 a 5 de largo. Te\u00f1en a punta afiada mentres as bases te\u00f1en de 2 a 4 dentes, contendo unha ou m\u00e1is gl\u00e1ndulas na punta. A face superior \u00e9 de cor verde escuro con veas verde claras, mentres a parte de abaixo \u00e9 dun verde m\u00e1is abrancazado. Os pec\u00edolos miden de 5 a 12\u00a0mm\nAs flores son mi\u00fadas e aparecen en pan\u00edculas grandes que chegan aos 50\u00a0cm de longo nos extremos dos rebentos novos. As flores individuais son amarelas verdosas tirando a avermelladas, cada unha con cinco p\u00e9talos e s\u00e9palos. Aparecen a mediados de abril no sur de Europa e en xullo nas zonas m\u00e1is ao norte. \"A. altissima\" \u00e9 unha planta unisexual, con flores masculinas e femininas en diferentes individuos. Os p\u00e9s masculinos producen de 3 a 4 m\u00e1is flores c\u00f3s femininos. Ademais os \"machos\" botan durante a floraci\u00f3n un fedor especial para atraer os insectos e favorecer a polinizaci\u00f3n. As flores femininas adoitan ter dez estames est\u00e9riles (estamenoides) con anteras \u00e1corazonadas. O pistilo componse de cinco carpelos non fusionados, contendo cadanseu \u00f3vulo independente. Os estilos fican unidos e te\u00f1en forma estrelada. As flores masculinas asem\u00e9llanse aparentemente, mais carecen obviamente de pistilo e estames, por\u00e9n rem\u00e1tanse cunha antera globular e un disco verde glandular. A semente das \"femias\" mide uns 5\u00a0mm de di\u00e1metro e fica encapsulada nunha s\u00e1mara de 2,5\u00a0cm de longo e 1\u00a0cm de largo, aparecendo entre xullo e agosto, por\u00e9n pode ficar na \u00e1rbore at\u00e9 a primavera seguinte. A s\u00e1mara \u00e9 grande e algo torta nas puntas o que facilita o espallamento das sementes polo vento e pola auga. As femias poden producir gran cantidade de sementes, normalmente arredor das 30.000 por p\u00e9.\nPropiedades.\nPrincipios activos: cont\u00e9n glic\u00f3sidos, resina, esencia acre, taninos, mucilaxes.\nIndicaci\u00f3ns: \u00e9 adstrinxente, antihelm\u00edntica, antidiarreica, rubefacente, em\u00e9tica. C\u00f3mpre actuar con prudencia no seu uso por v\u00eda interna, pois unha dose excesiva ten en primeiro lugar un efecto purgante e despois em\u00e9tico.\nOutros usos: as follas empr\u00e9ganse para a fabricaci\u00f3n de papel e como corante amarelo da l\u00e1.\nTaxonom\u00eda e historia.\nAs primeiras descrici\u00f3ns cient\u00edficas da \u00e1rbore do ceo fix\u00e9ronse pouco despois da s\u00faa introduci\u00f3n en Europa polo xesu\u00edta franc\u00e9s Pierre Nicholas d'Incarville. D' Incarville enviara sementes dende Pequ\u00edn a trav\u00e9s da Siberia a seu amigo o bot\u00e1nico Bernard de Jussieu na d\u00e9cada de 1740. Creuse que as sementes enviadas por d'Incarville eran dunha \u00e1rbore semellante e de grande importancia econ\u00f3mica, a \"Toxicodendron vernicifluum\", que ollara na rexi\u00f3n do baixo Yangtz\u00e9. D' Incarville engadiu unha nota que indicaba isto, o que causou gran confusi\u00f3n taxon\u00f3mica nos decenios a seguir. En 1751, Jussieu plantou algunhas sementes en Francia e enviou outras a Philip Miller, o superintendente do xard\u00edn: Chelsea Physic Garden, e a Philip C. Webb , o dono dun xard\u00edn de plantas ex\u00f3ticas en Busbridge, Inglaterra.\nA confusi\u00f3n no nome comezou cando a \u00e1rbore foi descrita polos tres homes con tres nomes diferentes. En Par\u00eds, Carl von Linn\u00e9 deulle \u00e1 planta o nome de \"Rhus succedanea\" (pensando que era un sumagre), mentres que popularmente era co\u00f1ecida coma \"grand vernis du Japon\". En Londres, as mostras foron chamadas por Miller \"Toxicodendron altissima\" e en Busbridge foi chamada no antigo sistema de clasificaci\u00f3n como \"Rhus Sinese foliis alatis\". Hai rexistros existentes da d\u00e9cada de 1750 de disputas sobre o nome axeitado entre Philip Miller e John Ellis, curador do xard\u00edn de Webb en Busbridge. M\u00e1is que arranxar a cuesti\u00f3n, logo apareceron m\u00e1is nomes para a planta: Jakob Friedrich Ehrhart ollou unha mostra en Utrecht en 1782 cham\u00e1ndoa \"Rhus cacodendron\".\nA cuesti\u00f3n aclarouse un chisco en 1788 cando Ren\u00e9 Louiche Desfontaines ollou as s\u00e1maras dos esp\u00e9cimes de Par\u00eds, que a\u00ednda foran etiquetados como \"Rhus succedanea\", e chegou \u00e1 conclusi\u00f3n que a planta non era un sumagre (x\u00e9nero \"Rhus\"). Publicou un artigo cunha descrici\u00f3n ilustrada e deulle o nome de \"Ailanthus glandulosa\", coloc\u00e1ndoo no mesmo x\u00e9nero das especies tropicais ent\u00f3n co\u00f1ecidas como \"A. integrifolia\" (hoxe, \"A. triphysa\"). O nome deriva da palabra ambonesa \"ailanto\", que significa precisamente \"\u00e1rbore do ceo\" ou \"\u00e1rbore que acada o ceo\". Deulle o nome espec\u00edfico de \"glandulosa\" en referencia \u00e1s gl\u00e1ndulas nas follas; ese nome perdurou at\u00e9 datas recentes, 1957, mais finalmente resultou inv\u00e1lido por un hom\u00f3nimo tard\u00edo a nivel de especie. O nome da especie actual prov\u00e9n de Walter T. Swingle que foi contratado polo Departamento dos Estados Unidos de Industria de Plantas. Decidiu transferir o nome espec\u00edfico m\u00e1is antigo de Miller ao x\u00e9nero de Desfontaines, dando como resultado o nome hoxe aceptado de \"Ailanthus altissima\". \"Altissima\" \u00e9 a expresi\u00f3n en lat\u00edn que quere dicir \"o m\u00e1is alto\", e se refire \u00e1s alturas que a \u00e1rbore pode acadar. \u00c1s veces a esta planta ch\u00e1maselle, incorrectamente, co ep\u00edteto espec\u00edfico na forma masculina (\"glandulosus\" ou \"altissimus\"), mais non \u00e9 correcto porque os bot\u00e1nicos, como no lat\u00edn cl\u00e1sico ou o galego, tratan \u00e1 maior\u00eda dos nomes das \u00e1rbores en feminino.\nVariedades.\nHai tres variedades de \"A. altissima\":\nDistribuci\u00f3n e ecolox\u00eda.\nEn moitas partes do mundo coma en Australia, nos Estados Unidos ou o sur de Europa asilvestrouse, convert\u00e9ndose en invasora polo seu r\u00e1pido crecemento e a s\u00faa capacidade para prosperar en calquera lugar, formando densos arboredos nos beirados das estradas. Medra en zonas non colonizadas por outras especies; non \u00e9 unha \u00e1rbore forestal. Por mor do seu potencial colonizador e constitu\u00edr unha ameaza grave para as especies aut\u00f3ctonas, os h\u00e1bitats ou os ecosistemas, foi catalogada no Cat\u00e1logo Espa\u00f1ol de Especies ex\u00f3ticas Invasoras, aprobado polo Real Decreto 1628/2011, do 14 de novembro, estando prohibida en Espa\u00f1a a s\u00faa introduci\u00f3n no medio natural, pertenza, transporte, tr\u00e1fico e comercio.\nIntroduciuse da China a mediados do s\u00e9culo XVIII, polo seu r\u00e1pido crecemento, e seguindo a moda chinesa da \u00e9poca, coa intenci\u00f3n de reforestar montes, por\u00e9n, a m\u00e1 calidade da madeira fixeron fracasar o proxecto.\nPor\u00e9n a \u00e1rbore do ceo \u00e9 unha boa colonizadora de espazos degradados.\nGalicia.\nA planta necesita certa humidade ed\u00e1fica polo que en Galicia xa ocupa grandes zonas do sur do pa\u00eds, especialmente na provincia de Ourense, pola s\u00faa apetencia polos climas m\u00e1is term\u00f3filos. En Galicia a primeira cita como naturalizada \u00e9 de 1986. Aparece puntualmente en diferentes zonas do pa\u00eds, ag\u00e1s nas proximidades da cidade de Ourense, onde \u00e9 abundante. A \u00e1rea potencialmente invas\u00edbel parece ser a dos vales term\u00f3filos de Ourense, a\u00ednda que existe unha zona de Ferrol onde a especie se desenvolve coma invasora. Tam\u00e9n est\u00e1 presente nalg\u00fans puntos de Santiago, Betanzos, Quiroga, Ponteareas, e na cidade de Lugo.\nOs mecanismos de control non son doados. O control mec\u00e1nico \u00e9 practicamente impos\u00edbel."}
{"id": "9071", "revid": "5863", "url": "https://gl.wikipedia.org/wiki?curid=9071", "title": "Umberto Eco", "text": "Umberto Eco, nado en Alessandria (Piemonte) o 5 de xaneiro de 1932 e finado en Roma o 19 de febreiro de 2016, foi un profesor universitario e autor italiano de numerosos ensaios sobre semi\u00f3tica, est\u00e9tica medieval, comunicaci\u00f3n de masas, ling\u00fc\u00edstica e filosof\u00eda, a\u00ednda que entre o grande p\u00fablico \u00e9 co\u00f1ecido especialmente polas s\u00faas novelas.\nTraxectoria.\nDoutorouse en 1954 pola Universidade de Tur\u00edn cunha tese sobre Santo Tom\u00e9 de Aquino e a escol\u00e1stica medieval. Traballou como profesor nas universidades de Tur\u00edn, Florencia e Mil\u00e1n. Foi titular da c\u00e1tedra de Semi\u00f3tica e director da Escola superior de Humanidades da Universidade de Bolo\u00f1a; \u00e9 secretario da Asociaci\u00f3n Internacional de Semi\u00f3tica, que cofundou en 1969. Interesouse polas vangardas (A\" obra aberta\"; \"Opera Apert\"a, 1962), a cultura popular contempor\u00e1nea (\"Apocal\u00edpticos e integrados\"; \"Apocalittici e integrati\", 1964), a semi\u00f3tica (\"A estrutura ausente\"; \"La struttura assente\", 1968, Tratado de semi\u00f3tica xeral; \"Trattato di semiotica generale\", 1975 - texto fundamental), a teor\u00eda de recepci\u00f3n (\"Lector in fabula\", 1979) ou \"Os limites da interpretaci\u00f3n\" (\"I limiti dell'interpretazione\", 1990). No \"Tratado\" presenta a s\u00faa famosa definici\u00f3n de que o signo \u00e9 \"todo aquilo que pode ser usado para mentir\".\nA s\u00faa primeira novela, \"O nome da rosa\" (1980), resultou un \u00e9xito de vendas e cr\u00edtica a nivel mundial a pesar do seu contido denso en referencias e discusi\u00f3ns eruditas. Nesta novela posmodernista, na que se mesturan o x\u00e9nero polic\u00edaco, o hist\u00f3rico e o filos\u00f3fico, un monxe investiga unha serie de asasinatos relacionados coa biblioteca dun mosteiro que se converte no centro de herex\u00edas e controversias relixiosas medievais. Foi levada ao cine en 1986 por Jean-Jacques Annaud. Na s\u00faa segunda novela, \"O P\u00e9ndulo de Foucault\" (\"Il pendolo di Foucault\", 1988), uns editores deciden inventar unha macro-conspiraci\u00f3n, constru\u00edda a partir de teor\u00edas conspirativas cl\u00e1sicas, co resultado imprevisto de que se ven atrapados polo que cr\u00edan que era s\u00f3 ficci\u00f3n. En \"Baudolino\" (2000) mestura todos os mitos pos\u00edbeis do medievo tard\u00edo nunha procura que vai m\u00e1is al\u00e1 do mundo co\u00f1ecido. \"A misteriosa chama da ra\u00ed\u00f1a Loana\" (\"La misteriosa fiamma della regina Loana\", 2005) \u00e9 o bildungsroman dun rapaz italiano durante o fascismo narrado cando, maior xa, tenta recuperar a memoria da s\u00faa identidade tras un accidente que s\u00f3 lle permite lembrarse do que leu."}
{"id": "9074", "revid": "23204", "url": "https://gl.wikipedia.org/wiki?curid=9074", "title": "\u00c1rbore do pan", "text": "A \u00e1rbore do pan (Artocarpus altilis) \u00e9 unha \u00e1rbore da familia das mor\u00e1ceas.\nOrixinaria da Polinesia e a Indonesia, espallouse a fins do s\u00e9culo XIX e comezos do XX por todas as rexi\u00f3ns tropicais h\u00famidas. Pode chegar ata os 20 m de altura. O seu froito, voluminoso e fari\u00f1ento, \u00e9 comestible e cada \u00e1rbore pode producir 800 por temporada. A s\u00faa madeira util\u00edzase para constru\u00edr casas e barcos."}
{"id": "9077", "revid": "15490", "url": "https://gl.wikipedia.org/wiki?curid=9077", "title": "Arcabuz", "text": "O arcabuz \u00e9 unha arma de fogo usada pola infantar\u00eda entre os s\u00e9culos XV ao XVII.\nHistoria.\nO arcabuz estaba formado por un can\u00f3n de ferro montado sobre un madeiro de arredor do metro de lonxitude, semellante ao fusil, e de calibres variados. Carg\u00e1base pola boca e para o disparar hab\u00eda que prender a p\u00f3lvora por medio dunha mecha ou coa chispa dun pedernal. O alcance do disparo non superaba os 25 m, chegando aos 50 m nas \u00faltimas versi\u00f3ns e ti\u00f1a unha cadencia de disparo de 2 ou 3 por minuto.&lt;br&gt;\nO arcabuz demostrou a s\u00faa grande eficacia durante a batalla de Pavia (1525), a desfeita da cabalar\u00eda francesa polos arcabuceiros levou a que moitos ex\u00e9rcitos ad\u00f3ptasen a arma en substituci\u00f3n da b\u00e9sta.&lt;br&gt;\nA fins do s\u00e9culo XVI o mosquete substit\u00fae ao arcabuz na maior\u00eda dos ex\u00e9rcitos, pero no Xap\u00f3n mant\u00edvose ata a fin do shogunato.\nA orixe do nome \u00e9 francesa (\"arquebuse\"), esta \u00e1 s\u00faa vez doutra neerlandesa \"hakebus\" e finalmente esta doutra alem\u00e1 \"Hakenb\u00fcchse\" (verba composta polas palabras \"Haken\", 'gancho' e \"B\u00fcchse\", 'arma de fogo')."}
{"id": "9078", "revid": "181", "url": "https://gl.wikipedia.org/wiki?curid=9078", "title": "Amp\u00e8re", "text": ""}
{"id": "9087", "revid": "1822", "url": "https://gl.wikipedia.org/wiki?curid=9087", "title": "\u00c9rebo", "text": "Segundo a teogon\u00eda, \u00c9rebo , Erebo ou Erebus era a personificaci\u00f3n da escuridade superior que se encontraba pouco m\u00e1is fonda que o manto da noite eterna de Nix. \u00c9 irm\u00e1n de Nix e fillo de Caos. Esposou \u00e1 irm\u00e1 e con ela xerou os dous xemelgos \u00c9ter e H\u00e9mera.\nC\u00f3ntase que os tit\u00e1ns pediran socorro a \u00c9rebo, mais Zeus deitouno con eles no inferno. Dese modo el tornouse a noite eterna do mundo dos mortos.\nNa medida en que o pensamento m\u00edtico dos gregos se foi desenvolvendo, \u00c9rebo deu o seu nome a unha rexi\u00f3n do Hades por onde os mortos ti\u00f1an de pasar inmediatamente despois da morte, para entrar. Ap\u00f3s Caronte facelos atravesar o r\u00edo Aqueronte, logo de pagaren un \u00f3bolo, entraban no T\u00e1rtaro, o submundo propiamente dito. \nDisque cando \u00c9rebo acordase do seu aprisionamento el ser\u00eda o primeiro dos Sete Primordiais que levar\u00eda ao espertar a todos os outros, podendo as\u00ed novamente erguer o seu reino que T\u00e1rtaro, Nix, Urano e Caos axudaran a erguer en tempos mitol\u00f3xicos. "}
{"id": "9088", "revid": "5863", "url": "https://gl.wikipedia.org/wiki?curid=9088", "title": "Erinias", "text": "Divindades gregas, correspondentes \u00e1s Furias romanas.\nNomes.\nAs Erinias, deusas encargadas de castigaren os crimes, especialmente os delitos de sangue, son tam\u00e9n chamadas Eum\u00e9nides \"(\u0395\u1f50\u03bc\u03b5\u03bd\u03af\u03b4\u03b5\u03c2)\", que en grego significa \u00ab as bondadosas \u00bb, eufemismo usado para evitar pronunciar o seu verdadeiro nome, por medo de atraeren sobre si a s\u00faa c\u00f3lera. En Atenas, us\u00e1base como eufemismo a expresi\u00f3n Semnai Deai (\"\u03c3\u03b5\u03bc\u03bd\u03b1\u1f76 \u03b8\u03b5\u03b1\u03af\"), ou \u00ab deusas venerables \u00bb. \nEn Roma, as Erinias reciben o nome de Furias \"(Furi\u00e6\" ou \"Dir\u00e6)\".\nHistoria.\nNadas das pingas do sangue de Urano ca\u00eddo sobre Gaia cando o seu fillo, Cronos o castra, estas tres irm\u00e1s encarnan a vinganza e habitan, segundo as versi\u00f3ns, o Erebo ou o T\u00e1rtaro, o inframundo, onde descansan ata que son de novo reclamadas na Terra. Os seus nomes son:\nAs Erinias son divindades ct\u00f3nicas presentes dende as orixes do mundo, e a pesar de que te\u00f1en poder sobre os deuses, non estando sometidas nin tan sequera \u00e1 autoridade de Zeus, viven \u00e1 marxe do Olimpo polo rexeitamento natural que os deuses senten cara a elas (a\u00ednda que te\u00f1an que toleralas, moi \u00f3 seu pesar). Por outra banda, os homes t\u00e9\u00f1enlles p\u00e1nico e foxen delas. Esta marxinalidade e a s\u00faa necesidade de reco\u00f1ecemento fan que, segundo conta Esquilo, as Erinias acaben aceptando o veredicto de Atenea, pasando mesmo por enriba da s\u00faa inesgotable sede de vinganza.\nPosto que o castigo final dos crimes \u00e9 un poder que non corresponde \u00f3s homes (por horribles que sexan), estas tres irm\u00e1s enc\u00e1rganse de castigalos en vida do autor dos mesmos, persegu\u00edndoo incansablemente ata volvelo tolo na terra e mesmo nos infernos no caso de que morrese, xa que o seu campo de acci\u00f3n non ten l\u00edmites. As Erinias son convocadas pola maldici\u00f3n lanzada por algu\u00e9n que clama vinganza. Son deusas xustas, pero implacables, e non se deixan abrandar por rezos nin rogos de ning\u00fan tipo. Non te\u00f1en conta das circunstancias atenuantes e castigan toda ofensa contra a sociedade e a natureza como por exemplo, o perxurio, a violaci\u00f3n dos ritos de hospitalidade e, sobre todo, os crimes de homicidio ou contra a familia.\nS\u00edmbolos.\nAs Erinias son representadas comunmente como mulleres aladas de aspecto terror\u00edfico, cuns ollos dos que mana o sangue, e cabeleiras de serpes, estando moitas veces acompa\u00f1adas por moitos destes animais. Adoitan portar como atributos propios l\u00e1tegos e fachos.\nCulto.\nNa Antig\u00fcidade, sacrific\u00e1banselles carneiros negros, as\u00ed como libaci\u00f3ns de \"nephalia\" (\"\u03bd\u03b7\u03c6\u03ac\u03bb\u03b9\u03b1\"), ou augamel.\nExiste en Arcadia un lugar no que se atopan dous santuarios consagrados \u00e1s Erinias. Nun deles, elas reciben o nome de Maniai (\"\u039c\u03b1\u03bd\u03af\u03b1\u03b9\", as que volven tolo). Neste lugar, segundo a lenda relatada por Esquilo na s\u00faa traxedia \"As Eum\u00e9nides\", perseguen a Orestes por primeira vez, vestidas de negro. Preto de al\u00ed, e segundo conta Pausanias, at\u00f3pase outro santuario onde o seu culto as\u00f3ciase \u00f3 das C\u00e1rites, \u00ab deusas do perd\u00f3n \u00bb. Neste santuario purifican a Orestes, vestidas completamente de branco. Orestes, unha vez curado e perdoado, dedicar\u00e1 un sacrificio expiatorio \u00e1s Maniai."}
{"id": "9089", "revid": "1822", "url": "https://gl.wikipedia.org/wiki?curid=9089", "title": "Nicte", "text": "Nicte \u00e9 o nome dunha divindade grega, a personificaci\u00f3n da noite. \nNicte, tam\u00e9n chamada \"Nix\", xurdiu espont\u00e1nea e inmediatamente do Caos primixenio. Enxendrou ela soa as Hesp\u00e9rides e outras divindades que personifican unha serie de abstracci\u00f3ns: N\u00e9mesis (a vinganza divina), Eris ou Eride (a discordia) e as Moiras (as deusas tecel\u00e1s do Destino)."}
{"id": "9090", "revid": "23204", "url": "https://gl.wikipedia.org/wiki?curid=9090", "title": "Moiras", "text": "Na mitolox\u00eda grega, as moiras son tres deusas, irm\u00e1s entre si, que rexen e deciden o destino dos homes, e cando e c\u00f3mo van morrer. Cada ser humano ten a s\u00faa \"moira\", \u00e9 dicir, a s\u00faa parte de felicidad e de desgraza . Segundo a tradici\u00f3n grega, aparec\u00edan \u00f3s poucos d\u00edas do parto para determinar o curso da vida do meni\u00f1o.\nTe\u00f1en o seu equivalente nas Parcas (ou \"Fatae\") da mitolox\u00eda romana, a\u00ednda que \"a Parca\", en singular, fai referencia a \u00c1tropos. Por veces identif\u00edcanse coas Erinias (xenios alados, con serpes entre os cabelos), fillas de Xea a partir do sangue de Urano .\nInconograf\u00eda.\nAparecen representadas normalmente como tres vellas tecel\u00e1s ou fiadoras, e os seus s\u00edmbolos son a roca, o fuso e as tesoiras. \nTam\u00e9n se poden representar como tres mulleres hier\u00e1ticas, de aspecto severo e vestidas con t\u00fanicas: Cloto cunha roca; L\u00e1quesis, cunha vara, unha pluma ou un globo do mundo; e \u00c1tropos cunhas tesoiras ou unha balanza. Outras veces aparecen como unha doncela, unha matrona e unha anci\u00e1, respectivamente. Shakespeare inspirouse neste mito para crear as tres bruxas de \"Macbeth\", que intervir\u00e1n decisivamente no destino do protagonista. \nHistoria.\nAs Moiras son as executoras do Destino, cousa que fan a trav\u00e9s do seu oficio de tecel\u00e1s, usando para iso un f\u00edo que representa a vida. Tam\u00e9n os propios deuses, inmortales, estaban sometidos \u00f3 destino que elas decid\u00edan, e por iso non se lles permit\u00eda socorrer no campo de batalla \u00f3s heroes a quen lles chegasa a s\u00faa hora. Intervir no destino dos homes significar\u00eda po\u00f1er en perigo a orde establecida do Universo. En todo caso, outros autores afirman que obedec\u00edan a Zeus .\nExisten d\u00faas versi\u00f3ns da s\u00faa orixe: segundo a \"Teogon\u00eda\" de Hes\u00edodo son fillas de Nix ou Nicte, que as xerou por si mesma, soa; non obstante, normalmente son consideradas fillas de Zeus e Temis, a Xustiza, e irm\u00e1s das Horas; ou fillas de Zeus e Nix.\nNun principio, as Moiras t\u00ed\u00f1anse por divindades indeterminadas e abstractas, mesmo como unha soa deusa. Homero fala dunha Moira, que f\u00eda o f\u00edo da vida dos hombres no momento do seu nacemiento. Na \"Odisea\" hai unha referencia \u00e1s \"Kl\u00f4thes\" ou fiandeiras. En Delfos recib\u00edan culto d\u00faas: a moira do nacemento e a da morte. Co paso do tempo, o seu n\u00famero fixouse en tres e defin\u00edronse os seus atributos. \nPresentes en t\u00f3dolos grandes acontecementos, as Moiras eran a mi\u00fado veneradas como deusas do nacemento (o que as relaciona con Ilit\u00eda): as atenienses recentemente casadas ofrend\u00e1banlles guechos de cabelo, e as mulleres invoc\u00e1bannas fac\u00e9ndolles xuramento.\nAs Morias participaron na Xigantomaquia \u00f3 lado de Zeus, e foron quen de acabar cos xigantes Agrio e Toante , \u00f3s que mataron coas s\u00faas mazas de bronce ; este feito quedou reflictido nos relevos do altar de P\u00e9rgamo."}
{"id": "9091", "revid": "98629", "url": "https://gl.wikipedia.org/wiki?curid=9091", "title": "Caos", "text": "Na mitolox\u00eda grega Caos \u00e9 a personificaci\u00f3n do baleiro primordial anterior \u00e1 creaci\u00f3n do cosmos, anterior \u00e1 existencia dos distintos elementos que conforman o Mundo. Ser\u00eda o estado primixenio do cosmos, e anterior \u00f3 resto das forzas elementais, os deuses e os homes. No s\u00e9culo V a. C. identificouse co aire, o espazo ou o baleiro que rodea a Terra. M\u00e1is tarde, Ovidio describiuno como un estado de desorde e confusi\u00f3n absoluta; Hes\u00edodo non o describe e unicamente o menciona.\nEn grego a palabra Caos non ten x\u00e9nero, a\u00ednda que nalgunhas representaci\u00f3ns cl\u00e1sicas se lle d\u00e1 forma de muller.\nXenalox\u00eda.\nCaos enxendrou a \u00c9rebo (as Tebras) e Nicte (a Noite), e posteriormente a H\u00e9mera (o D\u00eda) e \u00c9ter, que Hes\u00edodo considera fillos de Nicte. Da separaci\u00f3n destas tres divindades entre si xurdir\u00e1n Urano (o Ceo) e Xea (a Terra).\nOutras tradici\u00f3ns consideran a Caos como fillo de Crono (o Tempo) e irm\u00e1n de \u00c9ter ."}
{"id": "9092", "revid": "98629", "url": "https://gl.wikipedia.org/wiki?curid=9092", "title": "Eros", "text": " \nNa mitolox\u00eda grega, Eros \u00e9 o nome do deus do amor, correspondente \u00f3 Cupido na mitolox\u00eda romana.\nExisten varias versi\u00f3ns sobre o nacemento de Eros, a\u00ednda que adoita considerarse nacido directamente do Caos, \u00e1 par que Xea ou do ovo primixenio que puxo Eur\u00ednome e que fecundara a serpe Ofi\u00f3n.\nSegundo outras lendas, era fillo de Ares e Afrodita ; ou de Ilit\u00eda, de Iris, ou de Hermes e Artemisa .\nEn \"O banquete\", Plat\u00f3n fai dicir a unha das personaxes, Diotima, que Eros ser\u00eda un elemento intermediario, un semideus que act\u00faar\u00eda de int\u00e9rprete entre os cuestionamentos humanos e os designios divinos, nacido de Poros (o Recurso) e Pen\u00eda (a Pobreza).\nEntre as s\u00faas acci\u00f3ns, lanza as s\u00faas frechas a Heracles, a Apolo (que se burlara del por non saber manexar o arco) e \u00f3 propio Zeus.\nPsique.\nEspecialmente co\u00f1ecida foi a relaci\u00f3n de Eros con Psique, que narra Apuleio . Psique e as s\u00faas irm\u00e1s eran bel\u00edsimas, pero especialmente Psique, tanto que non casaba polo medo que impu\u00f1a nos seus pretendentes. O or\u00e1culo d\u00edxolle \u00f3 pai que a vestise de noiva e a deixase nunha monta\u00f1a, e que un monstro vir\u00eda a posuir\u00eda. As\u00ed o fixeron e Psique qued\u00f3 al\u00e1, pero un forte vento levouna ata un val, no que quedou dormida no c\u00e9spede. Cando acordou estaba no xard\u00edn dun gran palacio, onde foi recibida por escravas que dixeron estar \u00f3 seu servizo. \u00d3 solpor apareceu o marido profetizado, que lle advertiu que non pod\u00eda miralo pois, de facelo, perder\u00edao para sempre. As\u00ed viviu durante varias semanas, repit\u00edndose o d\u00eda soa no palacio e a chegada do marido no solpor, co que era feliz. Pero Psique a\u00f1oraba \u00f3s pais, que a creer\u00edan morta, e pediu \u00f3 marido permiso para volver \u00e1 s\u00faa casa.\nOutro vento levouna ata a mesma monta\u00f1a, e desde al\u00ed chegou xunto \u00f3s pais e irm\u00e1s. Cando lles deu os regalos que tra\u00eda para estas, que, cheas de envexa, a dixeron que agochase unha l\u00e1mpada para poder ver, cando o seu marido se quedase dormido, se era o monstro que dic\u00eda o adivi\u00f1o. Cando regresou fixo o que lle dixeran, e observou que quen estaba na cama era un mozo fermoso, pero coa emoci\u00f3n caeulle unha gota de aceite sobre a perna deste que fixo acordar a Eros (pois Eros era o seu marido) e este fuxiu para sempre.\nPsique, sen o seu amor, vagou polo mundo adiante, ata que a capturou Afrodita, indignada pola s\u00faa beleza, que a encerrou e atormentou. Obrigouna a descender \u00f3 Hades e pedirlle a Pers\u00e9fone un frasco de \"Xuvencia\", a fonte da eterna xuventude, que non deb\u00eda abrir de ning\u00fan xeito. Pero Psique abriu o frasco e caeu profundamente dormida.\nEros, pola s\u00faa banda, era incapaz de esquecer a Psique, e \u00f3 vela as\u00ed dormida foi voando cara ela e despertouna dun frechazo (ou cun bico, segundo Carmona). Logo pediulle a Zeus poder casar con ela e Zeus aceptou, e casaron. Xa que logo, Afrodita reconciliouse con ela.\nIconograf\u00eda.\n\u00c9 representado normalmente -e como consecuencia da descrici\u00f3n dos poetas- como un neno pequeno (gordecho e de dourados rizos) ou adolescente, que adoita acompa\u00f1ar a Afrodita nas s\u00faas aventuras . Tam\u00e9n se lle representa con \u00e1s, a\u00ednda que non sempre, e portando o arco e mailas frechas (os seus atributos caracter\u00edsticos), que utiliza para sementar o amor (se usa as s\u00faas frechas de punta de ouro) e o desamor (se usa, polo contrario, as de punta de chumbo) tanto entre humanos coma nos deuses.\nOutros atributos que o identifican son a venda sobre os ollos, que non aparece ata o Renacemento, e que significa que fai perder a raz\u00f3n e a prudencia a quen dispara as s\u00faas frechas. Outras veces porta fachos, que simbolizan que \u00e9 quen de acender o amor. Pode representarse tam\u00e9n como erotes ou \"amorcillos\", portando fachos, pombas (que significan fecundidade), lazos e xugos (que significan as ataduras do matrimonio)."}
{"id": "9093", "revid": "23204", "url": "https://gl.wikipedia.org/wiki?curid=9093", "title": "Henri Becquerel", "text": "Antoine Henri Becquerel, nado o 15 de decembro de 1852 e finado o 25 de agosto de 1908, foi un f\u00edsico franc\u00e9s. En 1896, un ano despois do descubrimento dos raios X por R\u00f6ntgen, Becquerel descubriu accidentalmente a radioactividade mentres investigaba a fosforescencia cun cristal dun composto de uranio.\nBiograf\u00eda.\nO seu pai, Alexandre Edmond Becquerel, e o seu av\u00f3, Antoine Becquerel, eran eles mesmos f\u00edsicos, profesores no Museo nacional de historia natural de Par\u00eds. Antoine naceu nestes edificios onde a familia vive e traballa, e onde tam\u00e9n o seu pai nacera.\nCursou os seus estudos no instituto Louis-le-Grand (\"Lyc\u00e9e Louis-le-Grand\"), onde tivo, entre outros profesores, o matem\u00e1tico Gaston Darboux. En 1872, entrou na Escola Polit\u00e9cnica de Francia, despois en 1874 profesou a enxe\u00f1ar\u00eda civil de cami\u00f1os, canles e portos.\nEn 1874, casou con Lucie Jamin, filla de Jules Jamin, un dos seus profesores de f\u00edsica na Escola Polit\u00e9cnica, coa cal tivo un fillo, Jean Becquerel, en 1878.\nObtivo o seu diploma de enxe\u00f1eiro en 1877.\nMorreu prematuramente \u00e1 idade de 55 anos sen parar de traballar sobre a radioactividade cos Curie. O seu fillo, Jean Becquerel, sucedeuno na c\u00e1tedra do Museo.\nTraxectoria.\nO experimento consist\u00eda en envolver unha placa fotogr\u00e1fica xunto cunha cruz feita de cobre cun papel negro, a mostra do sal de uranio p\u00fa\u00f1ase sobre a placa (Becquerel probou con varios sales, inclu\u00edda a pechblenda, que produc\u00eda un efecto m\u00e1is potente) e todo iso expo\u00f1\u00edase \u00e1 luz solar. Ao revelar a placa parec\u00eda que os raios emitidos polo sal atravesaban o papel. V\u00edase unha \u00e1rea exposta na que se distingu\u00eda o perfil branco da cruz. D\u00edas m\u00e1is tarde do primeiro experimento, o tempo non era favorable. Como a luz solar era escasa, Becquerel gardou a placa nun caix\u00f3n. Cando a revelou, observou unha imaxe intensa que non pod\u00eda proceder da fosforescencia. Repetiu o experimento na escuridade total e obtivo os mesmos resultados, probando que o sal de uranio emit\u00eda raios que afectaban a emulsi\u00f3n fotogr\u00e1fica, sen necesidade de ser exposta \u00e1 luz. Marie Curie tempo despois chamou a iso radioactividade. En 1903 Becquerel recibiu o Premio Nobel de F\u00edsica xunto con Pierre Curie e Marie Curie por tal descuberta."}
{"id": "9095", "revid": "75439", "url": "https://gl.wikipedia.org/wiki?curid=9095", "title": "1852", "text": "Outros.\nHistoria ano a ano"}
{"id": "9097", "revid": "98629", "url": "https://gl.wikipedia.org/wiki?curid=9097", "title": "Arcea", "text": "A arcea, cea, gali\u00f1ola, pitarola, pita das poulas ou torda (\"Scolopax rusticola\") \u00e9 unha especie de ave da orde dos caradriformes, suborde dos escolopacios, e da subfamilia dos escolopacios, unha das integradas no x\u00e9nero \"Scolopax\". \nTaxonom\u00eda.\nDescrici\u00f3n.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\".\nEtimolox\u00edas.\nPara a do x\u00e9nero, ver \"Scolopax\".\nO ep\u00edteto espec\u00edfico, \"rusticola\", \u00e9 o nome latino dunha ave de caza mencionada por Plinio o Vello e Marcus Valerius Martialis. Posibelmente fose unha pita do monte.\n\"Rusticola\" \u00e9 o nominativo feminino singular do adxectivo \"rusticulus, -a, -um\", \"propio do campo\", derivado de \"r\u016bs, r\u016bris\", \"campo\".\nEspecie monot\u00edpica.\n\"Scolopax rusticola\" \u00e9 unha especie monot\u00edpica: non se reco\u00f1ece ningunha subespecie. \nCaracter\u00edsticas.\nOs adultos miden de 33 a 38 cm de lonxitude, inclu\u00edndo o pico recto de 6 a 8 cm, e unha envergadura alar de 55 a 65 cm. A s\u00faa plumaxe \u00e9 cr\u00edptico para adaptarse ao seu h\u00e1bitat forestal, coas partes superiores de cor parda avermellada con debuxos moteados, e as partes inferiores pardas. A cabeza presenta d\u00faas li\u00f1as case negras, non \u00e9 raiada como a dos seus parentes pr\u00f3ximos, como a becacina. Os ollos son grandes, e est\u00e1n situados a ambos os lados da cabeza, o que lle d\u00e1 unha visi\u00f3n monocular de 360 graos. As \u00e1s son arredondadas, e a base do pico \u00e9 de cor carne caa punta escura. A cor das patas var\u00eda de gris a rosada. A especie \u00e9 sexualmente dim\u00f3rfica, sendo o macho moito m\u00e1is grande que a femia. \nDistribuci\u00f3n e h\u00e1bitat.\nAproximadamente un terzo da poboaci\u00f3n da arcea cr\u00eda en Europa, e m\u00e1is do 90 % da poboaci\u00f3n do continente cr\u00eda en Rusia e en Fenoscandia. A s\u00faa \u00e1rea de reproduci\u00f3n est\u00e9ndese desde Fenoscandia at\u00e9 o mar Mediterr\u00e1neo e as Illas Canarias, e desde Europa occidental at\u00e9 Rusia. \nEsta especie \u00e9 a lim\u00edcola que se encontra na maior parte da Eurasia temperada e sub\u00e1rtica. As poboaci\u00f3ns do norte e a asi\u00e1tica migran ao sur de Europa ou ao subcontinente indio, respectivamente. As aves dos pa\u00edses m\u00e1is suaves de Europa occidental e das illas atl\u00e1nticas, son residentes. As poboaci\u00f3ns que se reproducen no noroeste e sur de Europa son na s\u00faa maior\u00eda sedentarias.\nA migraci\u00f3n primaveral das aves comeza en febreiro; os territorios de reproduci\u00f3n alc\u00e1nzanse entre marzo e maio. Os movementos de migraci\u00f3n primaveral da arcea est\u00e1n influ\u00eddos polas condici\u00f3ns meteorol\u00f3xicas, pero isto non ten un efecto importante no seu \u00e9xito reprodutivo posterior.\nAmeazas.\nA ameaza m\u00e1is importante para esta especie na s\u00faa \u00e1rea de reproduci\u00f3n \u00e9 a actual fragmentaci\u00f3n dos bosques. F\u00f3ra da \u00e9poca de cr\u00eda, a especie est\u00e1 ameazada pola desaparici\u00f3n dos pastos permanentes, e pola intensificaci\u00f3n das pr\u00e1cticas agr\u00edcolas (por exemplo, a destruci\u00f3n de sebes, a diminuci\u00f3n do n\u00famero de prados de pastoreo permanente e o empobrecemento da fauna do solo como consecuencia do arado e da aplicaci\u00f3n de fertilizantes qu\u00edmicos). A especie \u00e9 susceptible \u00e1 gripe aviar (tanto na s\u00faa zona de reproduci\u00f3n como de invernada), polo que pode verse ameazada por brotes futuros do virus. A especie \u00e9 amplamente cazada, sobre todo en Francia, Italia, Reino Unido e Espa\u00f1a.\nEstado de conservaci\u00f3n.\nSegundo a Uni\u00f3n Internacional para a Conservaci\u00f3n da Natureza e dos Recursos Naturais, esta especie ten unha \u00e1rea de distribuci\u00f3n moi grande e, polo tanto, non se aproxima aos limiares de vulner\u00e1bel baixo o criterio de tama\u00f1o da \u00e1rea de distribuci\u00f3n. A tendencia poboacional parece ser est\u00e1bel e, polo tanto, non se aproxima aos limiares de vulner\u00e1bel baixo o criterio de tendencia poboacional. O tama\u00f1o da poboaci\u00f3n \u00e9 extremadamente grande e, polo tanto, non se aproxima aos limiares de vulner\u00e1bel segundo o criterio de tama\u00f1o da poboaci\u00f3n. Por estes motivos a especie \u00e9 avaliada como \"LC\" (pouco preocupante)."}
{"id": "9098", "revid": "181", "url": "https://gl.wikipedia.org/wiki?curid=9098", "title": "Becada", "text": ""}
{"id": "9099", "revid": "98629", "url": "https://gl.wikipedia.org/wiki?curid=9099", "title": "Cea", "text": "O termo cea pode referirse a:\nAmais, como top\u00f3nimo d\u00e1 nome aos seguintes lugares:\nAmais, como apelido pode referirse a:"}
{"id": "9101", "revid": "5863", "url": "https://gl.wikipedia.org/wiki?curid=9101", "title": "Gabriele d'Annunzio", "text": "Gabriele d'Annunzio, nado en Francavilla al Mare (Pescara) o 12 de marzo de 1863 e finado en Gardane Riviera o 1 de marzo de 1938, foi un escritor italiano, precursor do fascismo.\nTraxectoria.\nGabriele d'Annunzio naceu co nome de Gaetano Rapagnetta, fillo dun rico comerciante, xa dende moi novo deu mostras do seu talento literario, publicou aos dezaseis anos (1879) o seu primeiro poemario, \"Primo vere\". En 1881 entrou na Universidade de Roma, onde integrou varios grupos literarios e escribiu artigos e cr\u00edticas nos xornais locais. En 1889 publica a s\u00faa primeira novela \"Il piacere\".\nEn 1897 d'Annunzio entra na C\u00e1mara dos deputados como independente. En 1910 marcha a Francia para escapar das fortes d\u00e9bedas contra\u00eddas polo seu estilo de vida. Colabora con Claude Debussy na comedia musical Le martyre de Saint S\u00e9bastien (1911). Durante a primeira guerra mundial loitou como aviador e perdeu un ollo en combate a\u00e9reo. Ao rematar a guerra ocupou a cidade de Fiume (1919) \u00e1 fronte dun grupo de voluntarios para propiciar a s\u00faa integraci\u00f3n en Italia, diante a negativa dos aliados (Francia, Gran Breta\u00f1a e Estados Unidos) declarouse Duce e proclamou a independencia de Fiume (Rexencia italiana da Carnaro), cunha Constituci\u00f3n que \u00e9 un precedente do fascismo italiano, e mant\u00edvose na cidade ata que a armada italiana bombardeou a cidade en decembro de 1920.\nDespois de triunfar o fascismo en Italia, en 1924 recibiu o t\u00edtulo de pr\u00edncipe de Montenevoso, a\u00ednda que Gabriele d'Annunzio non participou na pol\u00edtica de Benito Mussolini, tivo unha grande influencia na s\u00faa ideolox\u00eda. Pouco antes da s\u00faa morte a Real Academia Italiana elixiuno como o seu presidente."}
{"id": "9102", "revid": "98629", "url": "https://gl.wikipedia.org/wiki?curid=9102", "title": "Bos\u00f3n", "text": "Un bos\u00f3n (chamado as\u00ed en homenaxe ao f\u00edsico indio Satyendra Nath Bose) \u00e9 unha part\u00edcula de spin enteiro (0,1,2, ...). Por este motivo estas part\u00edculas comp\u00f3rtanse de acordo \u00e1 estat\u00edstica de Bose-Einstein que non cumpre o principio de exclusi\u00f3n de Pauli e que poden dar lugar a un novo estado da materia chamado condensado de Bose-Einstein no cal un n\u00famero indeterminado de part\u00edculas poden estar en estados cu\u00e1nticos superpostos. Os fot\u00f3ns son bos\u00f3ns e poden agruparse en id\u00e9nticos estados cu\u00e1nticos cousa que permite o desenvolvemento de m\u00e1seres e l\u00e1seres. Ademais unha consecuencia importante desta propiedade \u00e9 que as s\u00faas funci\u00f3ns de onda son sim\u00e9tricas.\nCaracter\u00edsticas.\nT\u00f3dalas part\u00edculas elementais son bos\u00f3ns ou fermi\u00f3ns (dependendo do seu spin). En f\u00edsica de altas enerx\u00edas e de part\u00edculas dise que os bos\u00f3ns son os mediadores de forza ou part\u00edculas portadoras das interacci\u00f3ns fundamentais. Por\u00e9n, toda interacci\u00f3n leva asociada o intercambio dunha part\u00edcula que sempre ser\u00e1 un bos\u00f3n virtual. A interacci\u00f3n de ditos bos\u00f3ns virtuais con fermi\u00f3ns reais \u00e9 o que d\u00e1 lugar \u00e1s mencionadas interacci\u00f3ns ou forzas fundamentais. O alcance desta interacci\u00f3n en xeral v\u00e9n dado pola masa da part\u00edcula intercambiada.\nAos bos\u00f3ns involucrados nas ditas interacci\u00f3ns ch\u00e1maselles bos\u00f3ns gauge. Estes son os bos\u00f3ns W e Z para a forza d\u00e9bil, os glu\u00f3ns para a forza forte, os fot\u00f3ns para a forza electromagn\u00e9tica e o te\u00f3rico gravit\u00f3n para a forza gravitatoria ou Gravidade.\nAs part\u00edculas compostas por outras part\u00edculas coma os prot\u00f3ns, os neutr\u00f3ns ou os n\u00facleos at\u00f3micos poden ser bos\u00f3ns o fermi\u00f3ns dependendo do seu spin total. De a\u00ed que moitos n\u00facleos sexan, de feito, bos\u00f3ns. Con que o n\u00famero de fermi\u00f3ns que compo\u00f1a esa part\u00edcula sexa par o sistema composto ser\u00e1 un bos\u00f3n. As\u00ed, a maior\u00eda dos elementos ten is\u00f3topos que ser\u00e1n fermi\u00f3ns, coma \u00e9 o caso do helio-3 ou bos\u00f3ns coma o helio-4. O deuterio \u00e9 tam\u00e9n bos\u00f3n por\u00e9n os seus veci\u00f1os protio e tricio son fermi\u00f3ns.\nNamentres que os fermi\u00f3ns est\u00e1n obrigados a cumpri-lo principio de exclusi\u00f3n de Pauli: \"non pode haber m\u00e1is dunha part\u00edcula ocupando un mesmo estado cu\u00e1ntico\", non existe a mencionada exclusi\u00f3n para os bos\u00f3ns, xa que eles poden ocupar estados cu\u00e1nticos id\u00e9nticos.\nO resultado disto \u00e9 que o espectro dun gas de fot\u00f3ns a certa temperatura de equilibro posee un espectro de Planck (exemplos disto son a radiaci\u00f3n do corpo negro ou a radiaci\u00f3n do fondo c\u00f3smico de microondas testemu\u00f1a que nos leva ata o universo recentemente creado). O traballo con l\u00e1seres, as propiedades de superflu\u00eddo do helio-4 e a recente formaci\u00f3n do condensado de Bose-Einstein son todo consecuencia da estat\u00edstica dos bos\u00f3ns.\nAs diferenzas entre as estat\u00edsticas bos\u00f3nica e fermi\u00f3nica \u00e9 s\u00f3 apreciable a grandes densidades que \u00e9 cando as funci\u00f3ns de onda se superpo\u00f1en. A baixas densidades \u00e1mbolos tipos de estat\u00edsticas aprox\u00edmanse \u00e1 estat\u00edstica de Maxwell-Boltzmann onde os dous tipos de part\u00edculas comp\u00f3rtanse clasicamente.\nExemplos de bos\u00f3ns:"}
{"id": "9105", "revid": "98629", "url": "https://gl.wikipedia.org/wiki?curid=9105", "title": "Frey", "text": "Frey \u00e9 o deus n\u00f3rdico da fertilidade, da familia dos Vanes (\"Vanir\", na lingua orixinal).\nNomes.\nFrey, tam\u00e9n chamado \"\u201dFreyr\u201d\", recibe, entre outros apelativos, o de \u201cDeus do Mundo\u201d e, trala fusi\u00f3n dos Aesir e os Vanir, \"\u201dSe\u00f1or dos Aesir\u201d\". Posto que a s\u00faa bendici\u00f3n concede abundancia e crecemento en resposta \u00f3 traballo e \u00f3 esforzo, pod\u00e9molo atopar baixo o nome de \"Dador de riquezas\" ou \"Deus do \u00c9xito\".\nHistoria.\nFrey \u00e9 o deus do amor e maila fertilidade, invoc\u00e1ndose para garantir a fertilidade do matrimonio. \u00c9 \u00f3 tempo deus da paz e un valente guerreiro. Como deus da paz, \u00e9 o dador da chuvia benfeitora, do bo tempo, e patr\u00f3n das colleitas abundantes. \nTam\u00e9n \u00e9 o soberano dos elfos da luz de Alfheim. Freyr \u00e9 o m\u00e1is belo e o m\u00e1is importante dos membros masculinos dos Vanir.\nXenealox\u00eda.\nFillo do deus do vento e dos mares Njord e da xiganta Skadi, \u00e9 irm\u00e1n de Freya e est\u00e1 casado coa fermosa xigante \"Gerd\". O seu matrimonio foi posible grazas \u00e1 axuda do seu escudeiro Skimir, quen lle pediu a cambio do servizo a s\u00faa espada.\nAtributos.\nO carro de Frey foi feito polos ananos \"Brok\" e \"Eitri\", e del tiran dous xabar\u00edns m\u00e1xicos, \"Gullinbursti\" e \"Slidrugtanni\". Moitas veces, podemos ver o deus sucar velozmente os ceos e os mares, montado no seu xabar\u00edn dourado \"Gullinbursti\". Freyr tam\u00e9n pos\u00fae un barco m\u00e1xico fabricado por ananos, \"Skidbladnir\" (\"coitelas de madeira\"), que sempre ti\u00f1a o vento \u00f3 seu favor cando se izaba a vela, navegando veloz e directamente \u00f3 seu destino por terra, mar ou aire, e que pod\u00eda pregarse, quedando reducido a un tama\u00f1o tal, que cab\u00eda no peto do seu dono. Outra das s\u00faas posesi\u00f3ns era unha espada m\u00e1xica que se desenvai\u00f1aba e loitaba soa, espallando \u00f3 seu redor unha aut\u00e9ntica carnizar\u00eda seguindo os desexos do seu dono. Como Frey regalou esta espada \u00f3 seu escudeiro Skimir, presentarase desarmado \u00e1 gran batalla do Ragnar\u00f6k, polo que ser\u00e1 o primeiro dos deuses en morrer, a mans do xigante do lume \"Surt\"\u2019."}
{"id": "9106", "revid": "6351393", "url": "https://gl.wikipedia.org/wiki?curid=9106", "title": "Estaci\u00f3n Espacial Internacional", "text": "A Estaci\u00f3n Espacial Internacional (\"International Space Station\", ou simplemente ISS) \u00e9 a continuaci\u00f3n do que fora planeado para a Mir rusa ou o Skylab dos Estados Unidos, e a non realizada Columbus europea, e representa a vontade de permanencia humana continuada no espazo: ten sido dirixida con tripulaci\u00f3ns de non menos de d\u00faas persoas desde o 2 de novembro de 2000, despois de ter sido lanzado o primeiro m\u00f3dulo en 1998. A cada cambio da tripulaci\u00f3n, na estaci\u00f3n re\u00fanense ambos os dous equipos e, \u00e1s veces, alg\u00fans visitantes.\nCaracter\u00edsticas do proxecto.\nA ISS \u00e9 un proxecto conxunto no que participan 16 pa\u00edses: os Estados Unidos, Rusia, o Xap\u00f3n, o Canad\u00e1, o Brasil e 11 pa\u00edses europeos a trav\u00e9s da Axencia Espacial Canadense (CSA/ASC), a Axencia Espacial Europea (ESA), a Axencia Xaponesa de Exploraci\u00f3n Aeroespacial, a Axencia Espacial Federal Rusa e a NASA.\nA estaci\u00f3n espacial enc\u00f3ntrase en \u00f3rbita en torno da Terra a unha altitude de aproximadamente 360 a 400 quil\u00f3metros, un tipo de \u00f3rbita denominada como \u00d3rbita baixa terrestre (en realidade, a altitude var\u00eda ao longo do tempo en varios quil\u00f3metros debido ao arrastramento atmosf\u00e9rico e aos reempuxes. A estaci\u00f3n perde, unha media, 100 metros de altitude por d\u00eda). A estaci\u00f3n orbita a Terra nun per\u00edodo duns 92 minutos, a unha velocidade duns 27 580 km/h (orbita \u00e1 Terra unhas 16 veces cada d\u00eda); o 1 de decembro de 2003 completara m\u00e1is de 33 500 \u00f3rbitas desde o seu lanzamento.\nA estaci\u00f3n \u00e9 servida primariamente pola Transbordador espacial e polas unidades Soiuz e Progress. Hoxe en d\u00eda o seu proceso construtivo est\u00e1 sen rematar, a\u00ednda que xa te\u00f1a sido palco de experiencias cient\u00edficas. En 2019 a estaci\u00f3n ten capacidade para soportar a estancia de at\u00e9 seis persoas. At\u00e9 2004, todos os membros da tripulaci\u00f3n permanente provi\u00f1an dos programas espaciais rusos ou norte-americanos. No entanto, a ISS xa foi visitada por bastantes outros astronautas, moitos deles doutros pa\u00edses (e, curiosamente, por dous turistas espaciais).\nNa actualidade (2021) o seu tama\u00f1o \u00e9 comparable \u00f3 dun estadio de f\u00fatbol, cunha masa de 420 Tm.\nMontaxe da ISS.\nA construci\u00f3n da ISS ir\u00e1 depender de m\u00e1is de 50 misi\u00f3ns de ensamblaxe e utilizaci\u00f3n. Destas, 39 son auxiliadas pola Lanzadeira espacial. Ademais destas misi\u00f3ns, ser\u00e1n precisas outras 30 misi\u00f3ns Progress para fornecer a lox\u00edstica planeada. No final, a ISS estar\u00e1 a operar cun volume de presurizaci\u00f3n de 1200 metros c\u00fabicos, unha masa de 419 000 quilogramos, 110 quilovatios de potencia, e unha estrutura de soporte de 108,4 metros de longo, con m\u00f3dulos de 74 metros e tripulaci\u00f3ns de seis membros.\nA estaci\u00f3n est\u00e1 composta por varios m\u00f3dulos e outros elementos:\nXa lanzados - (por orde de montaxe)\nMisi\u00f3ns de lox\u00edstica peri\u00f3dicas \nPrevistas para seren lanzadas coa Lanzadeira espacial as\u00ed que estea operacional\nPrevistas para lanzamento polos foguetes Prot\u00f3n\nElementos suspendidos, atrasados ou cancelados\nOutros subsistemas importantes inclu\u00eddos\nSecuencia de montaxe.\nSegundo a configuraci\u00f3n de 2003, a estaci\u00f3n ti\u00f1a de masa 187 016\u00a0kg, 425 metros c\u00fabicos de espazo \u00fatil, 73 metros de envergadura, 52 metros de longo e 27,5 metros de altura. Foron precisas 16 misi\u00f3ns norte-americanas da lanzadeira espacial e 22 misi\u00f3ns rusas. Destas \u00faltimas, 8 foron tripuladas e 14 non tripuladas. A construci\u00f3n necesitou de 51 cami\u00f1adas no espazo, 25 das cales a partir da lanzadeira, e 26 a partir da propia ISS. No total, o tempo das cami\u00f1adas no espazo foi de 318 horas e 17 minutos.\nA 1 de decembro de 1987 a NASA anunciou os nomes das catro empresas norte-americanas que conseguiron contratos de cooperaci\u00f3n na manufactura dos compo\u00f1entes para A ISS: Boeing, General Electric's Astro-Space Division, McDonnell Douglas e a Rocketdyne Division of Rockwell.\nA primeira secci\u00f3n foi colocada en \u00f3rbita en 1998. As d\u00faas pezas seguintes foron engadidas antes do env\u00edo da primeira tripulaci\u00f3n, que chegou \u00e1 estaci\u00f3n o 2 de novembro de 2000 e consist\u00eda nos astronautas William Shepherd (EUA) e dous cosmonautas rusos, Iuri Gidzenko e Sergei Krikalev. Decidiron designar a estaci\u00f3n espacial \"Alpha\", a\u00ednda que o uso do nome estivese restrinxido a aquela misi\u00f3n.\nA ISS ten tido unha historia problem\u00e1tica. Inicialmente planeada como unha \"Estaci\u00f3n Espacial Libre\" da NASA, as\u00ed promovida polo presidente Reagan, mostrouse demasiado dispendiosa. Ap\u00f3s a guerra fr\u00eda, foi retomada como un proxecto conxunto entre a NASA e a Roscosmos rusa. Desde aquela o seu custo tense mostrado moito superior ao proxectado inicialmente pola NASA, al\u00e9n dos numerosos atrasos. En 2003 a\u00ednda era incapaz de acomodar unha tripulaci\u00f3n de sete, consecuentemente limitando a cantidade de ciencia que se pod\u00eda realizar, o que tampouco beneficia as relaci\u00f3ns cos socios europeos no proxecto. En xullo de 2004, a NASA concordou en completar a estaci\u00f3n at\u00e9 o nivel de soporte de 4 membros e ao lanzamento de secci\u00f3ns adicionais como o m\u00f3dulo xapon\u00e9s de experimentos. Mentres a NASA continuar\u00e1 a xestionar a construci\u00f3n, a Rusia ir\u00e1 continuar o lanzamento e recolla das tripulaci\u00f3ns de e para a estaci\u00f3n.\n\u00c1 estaci\u00f3n inicial f\u00f3ronselle engadindo diversos m\u00f3dulos. As\u00ed, o laboratorio europeo Columbus foi engadido en 2008 e a c\u00fapula de 360\u00ba de visi\u00f3n, tam\u00e9n europea de construci\u00f3n, foi engadida no 2010.\nControversia arredor da ISS.\nAlgunhas cr\u00edticas encaran o proxecto da NASA como un desperdicio de tempo e di\u00f1eiro, inhibidor do progreso noutros proxectos de m\u00e1is utilidade, e ponse por exemplo que os 100 000 mill\u00f3ns de d\u00f3lares estimados poder\u00edan pagar decenas de misi\u00f3ns espaciais non tripuladas. En xeral, existen moitas cr\u00edticas contra a exploraci\u00f3n espacial que defenden que esa cont\u00eda estar\u00eda mellor empregada en problemas na Terra.\nOs defensores da exploraci\u00f3n espacial argumentan que tales cr\u00edticas son, no m\u00ednimo, redutoras e de pouca visi\u00f3n, e talvez decepcionantes. Os defensores da investigaci\u00f3n e exploraci\u00f3n espacial tripulada defenden que estes esforzos xa produciron miles de mill\u00f3ns de d\u00f3lares de beneficios tanx\u00edbeis na Terra. Algunhas proxecci\u00f3ns apuntan para un beneficio econ\u00f3mico indirecto, materializado pola comercializaci\u00f3n das tecnolox\u00edas desenvolvidas durante a exploraci\u00f3n espacial tripulada, que xa retornou m\u00e1is de sete veces o investimento inicial para a econom\u00eda (algunhas proxecci\u00f3ns conservadoras colocan este valor en tres veces o investimento inicial). Se a ISS, illada do restante programa espacial, ser\u00e1 un contribuidor consider\u00e1bel \u00e9, no entanto, un asunto de rifado debate, principalmente nos Estados Unidos de Am\u00e9rica.\nA ISS xa recibiu o primeiro turista espacial, Dennis Tito, que gastou 20 mill\u00f3ns de d\u00f3lares para participar nunha misi\u00f3n rusa de reabastecemento e o primeiro casamento no espazo cando Iuri Malenchenko, na estaci\u00f3n, casou- con Ekaterina Dmitriev, en Texas.\nEstado actual da ISS.\nAp\u00f3s o accidente da Transbordador espacial Columbia o 11 de febreiro de 2003, e a consecuente suspensi\u00f3n das misi\u00f3ns con estas naves, a\u00ednda permanece algunha incerteza sobre o futuro da ISS. A s\u00faa construci\u00f3n est\u00e1 practicamente suspensa dado que os compo\u00f1entes principais son tan pesados que non poden ser colocados no espazo co auxilio das naves actualmente en servizo. Por exemplo, o m\u00f3dulo do laboratorio da Axencia Espacial Europea, o Columbus, a pesar de estar xa conclu\u00eddo, non pode ser lanzado en \u00f3rbita. Entre tanto, os env\u00edos de tripulaci\u00f3n est\u00e1n a ser efectuadas polas naves Soiuz. A partir da Soiuz TMA-2, os equipos de astronautas constan de dous tripulantes, no lugar dos equipos tradicionais de tres membros.\nPor\u00e9n, a Soiuz non disp\u00f3n das capacidades dunha lanzadeira. Debido \u00e1 ausencia dun servizo \u00e1 ISS por medio dunha lanzadeira por per\u00edodo de tempo xa longo, esta est\u00e1 a acumular grandes cantidades de lixo e desperdicio, o que comeza a afectar as operaci\u00f3ns.\nEsta medida de contenci\u00f3n lanzou en aberto a posibilidade do que o foguete Energiya ruso ou a lanzadeira espacial Buran pudesen volver ao servizo. Con todo, a pesar da hip\u00f3tese do se o Saturno V pode voar unha vez m\u00e1is, a realidade \u00e9 que o equipamento destas d\u00faas naves foi recolocado ou mesmo corrompido desde a separaci\u00f3n da Uni\u00f3n Sovi\u00e9tica.\nA 27 de febreiro de 2004, os tripulantes da ISS Michael Foale e Alexander Kalery fixeron a s\u00faa primeira cami\u00f1ada no espazo, operaci\u00f3n na que participou toda a tripulaci\u00f3n da ISS (a Soiuz 26 foi a primeira a envolver toda a tripulaci\u00f3n dun veh\u00edculo). A maior\u00eda dos obxectivos desta cami\u00f1ada, como a instalaci\u00f3n de equipamento exterior, foron atinxidos antes de que un dos tubos do traxe de Kalery tivese un problema na refrixeraci\u00f3n e forzase a conclusi\u00f3n da sa\u00edda.\nA posibilidade de colisi\u00f3ns a moita velocidade con detritos espaciais \u00e9 considerada unha ameaza a longo prazo para a Estaci\u00f3n Espacial Internacional. Unha soluci\u00f3n proposta pola NASA e outros consiste nun l\u00e1ser. No entanto, permanece a preocupaci\u00f3n de que unha proposta deste tipo poida contravir os tratados existentes acerca de armamento l\u00e1ser no espazo.\nDiversos paseos espaciais (Extra-Vehicular Activity, ou EVA) mante\u00f1en e melloran a aparataxe da estaci\u00f3n, como o mantido en marzo de 2019 por Thomas Pesquet para substitu\u00edr as bater\u00edas de Ni H por outra novas de maior capacidade Li-i\u00f3n.\nExpedici\u00f3ns ISS.\nEn outubro de 2019 ti\u00f1an pasado pola ISS 239 persoas de 19 estados.\nInvestigaci\u00f3ns na ISS.\nNa ISS l\u00e9vanse realizado diversas investigaci\u00f3ns \u00f3 longo do seu uso. Algunhas delas:\nPercepci\u00f3n do tempo no espazo.\nNo 2019 estanse a levar a cabo, entre outras, sobre a percepci\u00f3n do tempo no espazo, m\u00e1is tendo conta que, por efecto relativista, e tras seis meses de estancia na ISS os astronautas Anne McClain (da NASA) , David Saint-Jacques (Axencia Espacial Canadense) e Oleg Kononenko (Roscosmos), ser\u00e1n 0,007 s m\u00e1is novos que se tiveran permanecido na superficie terrestre.\nO espectr\u00f3metro magn\u00e9tico alfa, cazador de materia escura AMS-02 (Alpha Magnetic Spectrometer, 'dark-matter hunter AMS-02') consiste en sete instrumentos que vix\u00edan os raios c\u00f3smicos do espazo. Ten unha masa de 6918 kg e foi instalado no 2011 para a caza de novos datos que poidan revelar m\u00e1is sobre a materia escura. Estaba previsto que funcionara s\u00f3 tres anos, pero o seu \u00e9xito operativo fixo que se estendera a s\u00faa vida \u00fatil, estando previsto que as bombas refrixeradoras (3 estragadas de catro) sexan reparadas no 2019 por Luca Parmitano.\nPosibilidade de supervivenza no medio interplanetario.\nO ser humano non pode sobrevivir no espazo sen estar encapsulado, nunha nave ou co seu propio traxe. Mais estase a estudar que si hai microorganismos que poden facelo, como os tard\u00edgrados, o que apoia a teor\u00eda da panspermia. O estudo exobiol\u00f3xico vese facilitado pola plataforma Bartolom\u00e9, probada durante 75 d\u00edas na ICE Cube facility do m\u00f3dulo Columbus.\nOutras.\nXunto coas experiencias dirixidas \u00f3 estudo do comportamento humano, hai outras diversas dirixidas \u00f3 comportamento dos materiais en ingravidez. Dentro desta categor\u00eda, as realizadas por Fluidics incl\u00faen a formaci\u00f3n de ondas de flu\u00eddos no espazo e o estudo da turbulencia e capilaridade en ondas (o que pode incidir en cousas como o rendemento do combustible nos cohetes).\nUnha lista das vinte experiencias m\u00e1is relevantes p\u00f3dese atopar aqu\u00ed."}
{"id": "9107", "revid": "5863", "url": "https://gl.wikipedia.org/wiki?curid=9107", "title": "Jean Anouilh", "text": "Jean Anouilh, nado en Bordeos o 23 de xu\u00f1o de 1910 e finado en Lausana o 3 de outubro de 1987, foi un dramaturgo franc\u00e9s.\nTraxectoria.\nDe antepasados \u00e9uscaros, en 1928 converteuse en secretario de Louis Jouvet. En 1929 escribe a s\u00faa primeira obra, \"Humulus le muet\", unha farsa, pero non ser\u00e1 ata 1932 en que escribe a s\u00faa primeira verdadeira obra, \"L'Hermine\". En 1937 ten o seu primeiro \u00e9xito con \"Voyageur sans bagage\". Durante a ocupaci\u00f3n nazi segue a escribir, sen optar nin pola resistencia nin pola ocupaci\u00f3n. En 1942 escribiu \"Antigone\", a s\u00faa peza m\u00e1is co\u00f1ecida, estreada en 1944 e traducida ao galego en 1958 por Xos\u00e9 Manuel Beiras Torrado e Xos\u00e9 Lu\u00eds Franco Grande co t\u00edtulo de \"Ant\u00edgona\"."}
{"id": "9109", "revid": "65337", "url": "https://gl.wikipedia.org/wiki?curid=9109", "title": "Abraham Hyacinthe Anquetil-Duperron", "text": "Abraham Hyacinthe Anquetil-Duperron, nado en Par\u00eds en 1731 e finado na mesma cidade en 1805, foi un orientalista franc\u00e9s.\nTraxectoria.\nEducado para o sacerdocio, o seu interese polo hebreo, persa, \u00e1rabe e outras linguas asi\u00e1ticas f\u00edxo que cambiase de vocaci\u00f3n, embarcouse como soldado da Compa\u00f1\u00eda francesa das Indias Orientais, o que lle permitiu chegar \u00e1 India en 1754. Durante sete anos percorre o pa\u00eds, vivindo coa poboaci\u00f3n nativa, foi o primeiro europeo en estudar aos parsis. En 1762 os brit\u00e1nicos repatr\u00edano despois da s\u00faa conquista de Pondich\u00e9ry. En 1771 publica a traduci\u00f3n ao franc\u00e9s do Zend-Avesta, o libro sagrado dos Parsis. Publica tam\u00e9n \"Legislation orientale\" (1778), \"Recherches historiques et geographiques sur L'Inde\" (1786), \"L'Inde en rapport avec l'Europe\" (1798)"}
{"id": "9111", "revid": "47520", "url": "https://gl.wikipedia.org/wiki?curid=9111", "title": "UTC", "text": ""}
{"id": "9112", "revid": "5863", "url": "https://gl.wikipedia.org/wiki?curid=9112", "title": "Tempo Universal Coordinado", "text": "O Tempo Universal Coordenado, ou UTC, tam\u00e9n co\u00f1ecido como \"tempo civil\", \u00e9 o fuso horario de referencia a partir do cal se calculan todas as outras zonas horarias do planeta Terra. \u00c9 o sucesor do Tempo Medio de Greenwich (\"Greenwich Mean Time\"), abreviadamente GMT. Acu\u00f1ouse esta nova denominaci\u00f3n para eliminar a inclusi\u00f3n dunha localizaci\u00f3n espec\u00edfica nun patr\u00f3n internacional, as\u00ed como para basear a medida do tempo nos patr\u00f3ns at\u00f3micos, m\u00e1is do que nos celestes.\nAo contrario do GMT, o UTC non se define polo Sol ou as estrelas, sen\u00f3n que se mide polos reloxos at\u00f3micos. Debido ao feito de que a rotaci\u00f3n da Terra se atrasa relativamente ao tempo at\u00f3mico, o UTC sincron\u00edzase co d\u00eda e a noite de UT1, ao que se suma ou subtrae segundos de salto tanto a finais de xullo como de decembro, cando \u00e9 necesario. A entrada en circulaci\u00f3n dos segundos de salto \u00e9 determinada polo Servizo Internacional de Rotaci\u00f3n da Terra, con base nas s\u00faas medici\u00f3ns da rotaci\u00f3n da Terra.\n\"UTC\" \u00e9 unha abreviatura particular: \u00e9 unha variante do tempo universal, (\"universal time\", abreviadamente \"UT\") e o modificador \"C\" (por \"coordenado\"), foi inclu\u00eddo para destacar que \u00e9 unha variante de UT.\nOs tempos UTC de verdadeira alta precisi\u00f3n s\u00f3 se poden determinar unha vez co\u00f1ecido o tempo at\u00f3mico, que se establece mediante a reconciliaci\u00f3n das diferenzas observadas entre un conxunto de reloxos at\u00f3micos mantidos por un determinado n\u00famero de oficinas do tempo nacionais. Isto s\u00f3 \u00e9 feito baixo coordinaci\u00f3n da Oficina Internacional de pesos e medidas (\"Bureau international des poids et mesures\" - BIPM ). Non obstante, os reloxos at\u00f3micos son tan exactos que s\u00f3 os m\u00e1is precisos computadores necesitan usar estas correcci\u00f3ns; e a maior\u00eda dos utilizadores de servizos de tempo utilizan os reloxos at\u00f3micos que te\u00f1an sido previamente configurados como UTC, para estimar a hora UTC.\nDebido aos segundos de salto, \u00e9 imposible determinar que representaci\u00f3n vir\u00e1 a ter unha data futura, pois o n\u00famero de segundos de salto que se ten que inclu\u00edr na data \u00e9 a\u00ednda desco\u00f1ecido.\nUTC \u00e9 o sistema de tempo utilizado por moitos est\u00e1ndares de Internet e da World Wide Web. En particular, dese\u00f1ouse o Network Time Protocol como unha forma de distribu\u00edr o tempo UTC en Internet. Algunhas emisoras internacionais de radio e televisi\u00f3n, como a BBC World Service, utilizan a UTC nas s\u00faas emisi\u00f3ns, as\u00ed como os radioafeccionados DX e na aviaci\u00f3n.\nExemplo.\nO servidor da Wikipedia, por exemplo, utiliza UTC como base para a s\u00faa lista de actualizaci\u00f3ns de artigos. O horario UTC da Wikipedia neste momento \u00e9 (\"momento da impresi\u00f3n, en caso de que estea visualizando unha versi\u00f3n impresa\").\nNa literatura.\nEn 2012 a Editorial Galaxia publicou a novela de Santiago Lopo, \"Hora zul\u00fa\", cuxa trama xira en torno \u00e1 medici\u00f3n da hora UTC, o paso do tempo e a s\u00faa influencia na vida das persoas."}
{"id": "9113", "revid": "47522", "url": "https://gl.wikipedia.org/wiki?curid=9113", "title": "CET", "text": ""}
{"id": "9114", "revid": "56817", "url": "https://gl.wikipedia.org/wiki?curid=9114", "title": "276", "text": "Outros.\nHistoria ano a ano"}
{"id": "9115", "revid": "98629", "url": "https://gl.wikipedia.org/wiki?curid=9115", "title": "Tempo central europeo", "text": "O Tempo central europeo, abreviadamente CET (\"Central European Time\"), bas\u00e9ase no fuso horario de case toda Europa ag\u00e1s Portugal, Reino Unido e Irlanda, e de \u00c1frica central. Equivale a unha hora m\u00e1is c\u00e1 do UTC. Utilizase durante o inverno. Durante o ver\u00e1n aplicase o chamado CEST que equivale a 2 horas m\u00e1is ca UTC.\nGalicia \u00e9 a rexi\u00f3n m\u00e1is occidental que utiliza o CET (en concreto o cabo finisterre, a 9\u00ba 16' Oeste). Obviamente, tam\u00e9n \u00e9 a rexi\u00f3n m\u00e1is occidental que usa o CEST.\nPa\u00edses que a utilizan.\nEstes pa\u00edses utilizan UTC+1 durante todo o ano:\nOs seguintes pa\u00edses e territorios utilizan o tempo central europeo s\u00f3 durante o inverno, desde as 1:00 (UTC) do \u00faltimo domingo do mes de outubro ata as 1:00 (UTC) do \u00faltimo domingo do mes de marzo. O resto do ano utilizan a Tempo central europeo de ver\u00e1n (CEST, \"Central European Summer Estafe\"), que \u00e9 UTC+2.\nAntes da segunda guerra mundial, Lituania utilizaba a CET entre os anos 1920-40. Espa\u00f1a adoptouna o 16 de marzo de 1940, a\u00ednda que xeograficamente \u00e1chase na \u00e1rea correspondente \u00e1 Hora de Europa Occidental. Durante a guerra, a CET utilizouse en todos os territorios ocupados por Alema\u00f1a. En Francia, B\u00e9lxica, Pa\u00edses Baixos e Luxemburgo a CET imp\u00faxose a partir de 1940. Logo da guerra, M\u00f3naco, Andorra e Xibraltar adoptaron a CET.\nIrlanda e o Reino Unido adoptaron de forma experimental a CET nos anos 1968-1971; con todo, este experimento mostrouse impopular e tivo unha duraci\u00f3n breve, principalmente debido ao incremento do n\u00famero de accidentes na estrada (moitos deles eran nenos de cami\u00f1o ao colexio) nas escuras ma\u00f1\u00e1s do inverno. Portugal utilizou a CET nos anos 1966-1976 e 1992-96."}
{"id": "9116", "revid": "1822", "url": "https://gl.wikipedia.org/wiki?curid=9116", "title": "287", "text": "Outros.\nHistoria ano a ano"}
{"id": "9117", "revid": "56817", "url": "https://gl.wikipedia.org/wiki?curid=9117", "title": "385", "text": "Outros.\nHistoria ano a ano"}
{"id": "9119", "revid": "56817", "url": "https://gl.wikipedia.org/wiki?curid=9119", "title": "813", "text": "Outros.\nHistoria ano a ano"}
{"id": "9120", "revid": "1505", "url": "https://gl.wikipedia.org/wiki?curid=9120", "title": "1065", "text": "Mortes.\nHistoria ano a ano"}
{"id": "9121", "revid": "56817", "url": "https://gl.wikipedia.org/wiki?curid=9121", "title": "1078", "text": "Outros.\nHistoria ano a ano"}
{"id": "9122", "revid": "624", "url": "https://gl.wikipedia.org/wiki?curid=9122", "title": "1101", "text": "Outros.\nHistoria ano a ano"}
{"id": "9123", "revid": "5312", "url": "https://gl.wikipedia.org/wiki?curid=9123", "title": "1111", "text": "1111 (MCXI) foi un ano com\u00fan comezado en domingo segundo o calendario xuliano, en vigor naquela data."}
{"id": "9124", "revid": "1576", "url": "https://gl.wikipedia.org/wiki?curid=9124", "title": "Sistema numeral binario", "text": ""}
{"id": "9125", "revid": "624", "url": "https://gl.wikipedia.org/wiki?curid=9125", "title": "1589", "text": "Outros.\nHistoria ano a ano"}
{"id": "9126", "revid": "25871", "url": "https://gl.wikipedia.org/wiki?curid=9126", "title": "1604", "text": "Outros.\nHistoria ano a ano"}
{"id": "9127", "revid": "56817", "url": "https://gl.wikipedia.org/wiki?curid=9127", "title": "1769", "text": "Outros.\nHistoria ano a ano"}
{"id": "9128", "revid": "1888", "url": "https://gl.wikipedia.org/wiki?curid=9128", "title": "1846", "text": ""}
{"id": "9129", "revid": "5863", "url": "https://gl.wikipedia.org/wiki?curid=9129", "title": "1856", "text": "Outros.\nHistoria ano a ano"}
{"id": "9131", "revid": "1822", "url": "https://gl.wikipedia.org/wiki?curid=9131", "title": "Benceno", "text": "O benceno, C6H6, \u00e9 un l\u00edquido incoloro e inflamable, cun olor doce e agradable, base dos hidrocarburos arom\u00e1ticos e constitu\u00ednte natural do petr\u00f3leo, a\u00ednda que usualmente sintetizado a partir doutros compostos que est\u00e1n presentes en maior cantidade relativa. Forma parte da mestura das gasolinas, do napalm etc, e \u00e9 un disolvente moi usado e base para a produci\u00f3n de medicamentos, pl\u00e1sticos, gasolina, caucho sint\u00e9tico etc.\n\u00c9 un co\u00f1ecido carcin\u00f3xeno. \nKekul\u00e9 descubriu a s\u00faa estrutura."}
{"id": "9133", "revid": "5863", "url": "https://gl.wikipedia.org/wiki?curid=9133", "title": "Antonio Raimundo Ib\u00e1\u00f1ez Llano y Vald\u00e9s", "text": "Antonio Raimundo Ib\u00e1\u00f1ez Gast\u00f3n de Isaba y Llano Vald\u00e9s, nado en Ferreirela de Baxo (Santalla de Ozcos) o 17 de outubro de 1749 e finado en Dompi\u00f1or (Ribadeo) o 2 de febreiro de 1809, foi un ilustrado e industrial asturiano. Creou en Sargadelos o primeiro alto forno da industria espa\u00f1ola e unha f\u00e1brica de louza, polo cal foi nomeado tras a s\u00faa morte Marqu\u00e9s de Sargadelos.\nTraxectoria.\nChegou a Ribadeo no 1768, e \u00f3 ano seguinte xa era administrador da casa de Guimar\u00e1n, por encargo do ribadense emigrado \u00f3 territorio do Per\u00fa Bernardo Rodr\u00edguez de Arango y Mon. Impulsou a industrializaci\u00f3n da zona, creando primeiro unha ferrer\u00eda e logo toda unha industria en Sargadelos, na que chegou a fabricar armas e vaixelas finas. Igualmente, impulsou o comercio, que foi a base da s\u00faa fortuna persoal, tanto por mar como no interior da pen\u00ednsula, de li\u00f1o e alcohol, e xestionou minas. Nos tempos da guerra da Independencia, os seus inimigos pol\u00edticos e econ\u00f3micos conseguiron o seu linchamento en Dompi\u00f1or (Pi\u00f1eira, Ribadeo) o 2 de febreiro do ano 1809, d\u00eda no que a turba entrou na s\u00faa casa en Ribadeo e saqueouna.\nAs s\u00faas f\u00e1bricas en Sargadelos continuaron funcionando ata o ano 1875, sendo poxadas no 1878.\nO t\u00edtulo de Marqu\u00e9s foille outorgado tras a s\u00faa morte, seguindo na familia ata a actualidade."}
{"id": "9134", "revid": "5863", "url": "https://gl.wikipedia.org/wiki?curid=9134", "title": "Suso Pe\u00f1a", "text": "Jes\u00fas de la Pe\u00f1a Santiago Rego, nado en Ribadeo o 2 de xu\u00f1o de 1941 e finado na mesma vila o 5 de febreiro de 2005, foi un artista galego, que deixou fonda pegada na s\u00faa localidade natal.\nTraxectoria.\nEstudou no Instituto Laboral de Ribadeo, acabado de crear, present\u00e1ndose \u00f3 ingreso con 14 anos e obtendo sobresa\u00ednte. Previa petici\u00f3n, realizou outro exame con resultado de matr\u00edcula de honra que lle permitiu obter unha bolsa de 3000 pesetas para o curso 1954/55. Mantivo un magn\u00edfico expediente acad\u00e9mico, con excepci\u00f3n de 'Formaci\u00f3n del Espiritu Nacional', relixi\u00f3n e ximnasia.\nEst\u00e1 considerado como o primeiro galego que se adicou de xeito profesional \u00e1 banda dese\u00f1ada (opini\u00f3n por exemplo, de Miguelanxo Prado) o seu principal quefacer art\u00edstico e polo que \u00e9 cualificado \u00e1s veces como historietista, se ben tam\u00e9n se adicou \u00f3 retrato e \u00e1 fotograf\u00eda. Tras facer o servizo militar como paracaidista e ver publicado na revista do rexemento o seu primeiro traballo, participou no grupo La Floresta (as\u00ed denominado por Luis Gasea debido \u00e1 situaci\u00f3n do centro de traballo) a finais dos 1960, a partir de 1967, xunto a outros autores como Carlos Gim\u00e9nez, Adolfo Usero, Esteban Maroto ou Luis Gasca. O nome do grupo prov\u00e9n do do chal\u00e9 onde se desenvolveu, en Barcelona.\nTraballou para axencias con c\u00f3mics de ciencia ficci\u00f3n, aventuras e outros, por un per\u00edodo de vinte e cinco anos nos que viu publicaci\u00f3ns s\u00faas en Am\u00e9rica e Europa. As\u00ed, por exemplo, realizou, xunto con Carlos Gim\u00e9nez, varios episodios da serie \"Alex, Khan y Khamar\" para a axencia de Jos\u00e9 Ortega, con destino ao mercado europeo, e participou en revistas como \"Creepy\" nos eidos da ciencia ficci\u00f3n e as aventuras. Asemade, fixo traballos para Selecciones Ilustradas (axencia de Josep Toutain), para a editorial Fleetway en Gran Breta\u00f1a, e logo para as revistas de terror de Warren Publishing.\nNos oitenta deixou a banda dese\u00f1ada para dedicarse \u00e1 fotograf\u00eda, docencia, pintura e logo tam\u00e9n (anos 90) realizaci\u00f3n de p\u00e1xinas web. Algunhas das s\u00faas obras de b.d. son \"Cinco por infinito\", \"El hombre de Pinkerton\" e un libro divulgativo sobre a Constituci\u00f3n espa\u00f1ola.\nA persoa.\nAdemais de debuxante, foi fot\u00f3grafo, sendo co\u00f1ecido como 'fot\u00f3grafo da r\u00eda'.\nAdemais das facetas profesionais, destacou como militante ecoloxista, antinuclear e antibelicista, ademais de ribadense que amaba a s\u00faa terra. Manifestaci\u00f3ns pr\u00e1cticas do anterior son a s\u00faa defensa da r\u00eda fronte \u00f3s recheos, animaci\u00f3n social fronte a daquela impulsada central nuclear en Xove, mantedor dos encontros mensuais contra a guerra de Iraq e en lembranza do asasinado Jos\u00e9 Couso Permuy, a s\u00faa participaci\u00f3n na Plataforma da Defensa da r\u00eda de Ribadeo, impulsor da primeira asociaci\u00f3n veci\u00f1al de Ribadeo etc. As anteriores son manifestaci\u00f3ns que indican o seu posicionamento persoal e a actividade para manter de xeito efectivo o contorno natural, Ribadeo e as s\u00faas ideas fronte \u00f3 escurantismo e \u00e1s imposici\u00f3ns de poder fronte \u00e1s teses cidad\u00e1ns.\nHomenaxes.\nO d\u00eda 4 de febreiro de 2006 inaugurouse unha r\u00faa co seu nome no barrio de San L\u00e1zaro en Ribadeo. Os actos de homenaxe inclu\u00edron tam\u00e9n, entre outros, unha placa no lugar onde de esparciron as s\u00faas cinzas, a illa Pancha.\nNo 2019 prop\u00f3nse como fillo predilecto de Ribadeo, sendo nomeado o 30 de marzo.\nObras.\nSeriais.\n\"Aventuras en la Selva\" (Euredit: Euroaventuras, 1969). 4 n\u00fameros.\nPublicaci\u00f3ns nas que participou.\n\"Avui\" || \"Bikini Cat\" || \"Cimoc\" (selo Riego) || \"Comix Internacional\" + \"Ilustraci\u00f3n\" || \"Creepy\" (\u00e9poca I) || \"Delta\" (selo Delta) || \"Delta 99\" || \"Din Dan\" || \"Dossier Negro\" || \"Gran Pulgarcito\" || \"Gringo\" || \"Kung Fu\" || \"1984\" || \"Pulgarcito Extraordinario Verano 1971\" || \"Super Pulgarcito\" (\u00e9poca II) || \"Terror Gr\u00e1fico\" || \"Trinca\" || \"Vampus\"\nFotograf\u00eda.\n\"Suso Pe\u00f1a: La Mirada M\u00e1gica\" (Publilar, 2006, ISBN 978-84-611-1666-9), por Daniel Cortez\u00f3n, Jaime Fern\u00e1ndez e Manuel L\u00f3pez. Confeccionado tras a s\u00faa morte coma homenaxe, recolle fotos, debuxos e banda dese\u00f1ada."}
{"id": "9135", "revid": "6", "url": "https://gl.wikipedia.org/wiki?curid=9135", "title": "Francisco Lanza", "text": "Francisco Nemesio Lanza \u00c1lvarez, co\u00f1ecido como Paco Lanza, nado nos Garitos (Ove, Ribadeo) o 26 de marzo de 1892 e finado en Buenos Aires o 14 de xaneiro de 1951, foi un xornalista e escritor galego de convicci\u00f3ns republicanas e galeguista.\nTraxectoria.\nA s\u00faa familia provi\u00f1a de Vilasel\u00e1n. Cursou os seus estudos en Ribadeo. Colaborou con Celestino P\u00e9rez Andrade e Camilo Cancio Quind\u00f3s en \"La Voz del Pueblo\" e en 1912 en \"El Eco Mercantil\". Foi un dos impulsores do Ateneo de Ribadeo en 1915. Fundou en 1919 o semanario local \"La Comarca\" (que a\u00ednda existe), de tendencias liberais e progresistas, no que escribiu, \u00f3 parecer en colaboraci\u00f3n co seu sogro Celestino P\u00e9rez Andrade, numerosos artigos baixo os pseud\u00f3nimos de El Monta\u00f1\u00e9s e Un labrador gallego. Estes artigos eran de tal dureza que Celestino tivo que ausentarse da vila en numerosas ocasi\u00f3ns por perigo da s\u00faa integridade. En 1927 comezou a s\u00faa relaci\u00f3n co Seminario de Estudos Galegos, no que entrou en 1929 co seu traballo 'Ribadeo bajo el se\u00f1or\u00edo de sus condes', formando parte das secci\u00f3ns de xeograf\u00eda e de historia, colaborou na revista \"N\u00f3s\" e no \"Bolet\u00edn da Real Academia Galega\", onde publicou diversos traballos hist\u00f3ricos e etnogr\u00e1ficos sobre Ribadeo. Tam\u00e9n colaborou en \"Faro de Vigo\" e \"El Sol\" (Madrid).\nEn 1931 emigrou a Buenos Aires, onde traballou en diversos peri\u00f3dicos e publicaci\u00f3ns ata o momento da s\u00faa morte. Entre outras obras, durante a s\u00faa estancia na Arxentina, traballou como tradutor (E\u00e7a de Queir\u00f3s, Kant) para a editorial Sopena Argentina, asinando como F. L. \u00c1lvarez.\n\u00c1 s\u00faa morte foi soterrado no cemiterio de La Chacarita.\nVida persoal.\nCasou con Rosa P\u00e9rez Fern\u00e1ndez, filla de Celestino P\u00e9rez Andrade e tivo dous fillos.\nReco\u00f1ecementos.\nA Asociaci\u00f3n Cultural Francisco Lanza fundouse en Ribadeo \u00f3s vinte anos do seu pasamento.\nEn Ribadeo ten unha r\u00faa adicada."}
{"id": "9136", "revid": "85894", "url": "https://gl.wikipedia.org/wiki?curid=9136", "title": "Amando Su\u00e1rez Couto", "text": "Amando Su\u00e1rez Couto, nado en Ribadeo o 4 de maio de 1894 e finado o 14 de outubro de 1981, foi un pintor galego, irm\u00e1n de Enrique, primeiro director da Granxa Escola Pedro Murias.\nTraxectoria.\nEstudou debuxo na Escola de Artes e Industrias de Madrid, comezando a s\u00faa obra polo estudo da paisaxe e as persoas de Galiza en obras como \"Romer\u00eda de Sta. Cruz\" ou \"O Cego\". Pasou logo en 1931 \u00e1 influencia do postimpresionismo franc\u00e9s (\"O mineiro\", \"Xogadores de xadrez\"). \nNo 1932 pasou a vivir en Madrid e montou unha granxa de pitos en Vic\u00e1lvaro co seu irm\u00e1n Luis. Na guerra civil, asinou un contrato co Partido Comunista para abastecer a Madrid, o que fixo que fose represaliado despois da ca\u00edda de Madrid, a\u00ednda que seguiu a vivir en Vic\u00e1lvaro.\nDespois da guerra civil espa\u00f1ola realizou outras obras que son consideradas de menor importancia. Tam\u00e9n son mencionables as s\u00faas achegas no campo do debuxo e a ilustraci\u00f3n, como os gravados en buxo que ilustran a obra \"Ribadeo Antiguo\" de Francisco Lanza. Realizou plumillas como \"O aforcado\" ou \"A morte do arlequ\u00edn\", nas que se observa o tratamento do claroscuro. Foi ilustrador de diversas revistas e director art\u00edstico da revista de artes e letras \"Orientaciones\". Ten celebrado exposici\u00f3ns individuais en cidades como Par\u00eds, Buenos Aires, Madrid ou Barcelona."}
{"id": "9137", "revid": "5863", "url": "https://gl.wikipedia.org/wiki?curid=9137", "title": "Agosti\u00f1o Mar\u00eda Acevedo Rodr\u00edguez", "text": "Agust\u00edn Mar\u00eda Acevedo Rodr\u00edguez, nado en Ribadeo o 4 de xu\u00f1o de 1806 e finado en Las Caldas del Besaya o 2 de xu\u00f1o de 1874, foi un ilustrado m\u00e9dico e escritor galego.\nTraxectoria.\nExerceu como m\u00e9dico, foi catedr\u00e1tico de Historia natural en Oviedo e dirixiu varios balnearios (Arteixo e Caldas de Besaya). Ten publicado estudos no \"Bolet\u00edn de Medicina\" e en \"El Siglo M\u00e9dico\". Publicou a novela \"Una temporada en el m\u00e1s bello de los planetas\"."}
{"id": "9138", "revid": "5863", "url": "https://gl.wikipedia.org/wiki?curid=9138", "title": "Historia da arquitectura", "text": "A Historia da Arquitectura estuda a evoluci\u00f3n e historia da Arquitectura no mundo considerando varias influencias, a art\u00edstica, sociocultural, pol\u00edtica, econ\u00f3mica e tecnol\u00f3xica. En xeral, a cuesti\u00f3n \u00e9 como relacionar o significado (funci\u00f3ns intanxibles, propostas, s\u00edmbolos) co medio constru\u00eddo (t\u00e1boas, xanelas, teitos, cami\u00f1os) a trav\u00e9s das necesidades da vida (comida, traballo, comunidade etc.) no contexto hist\u00f3rico. A Historia da Arquitectura, como calquera outra forma de co\u00f1ecemento, \u00e9 moi subxectiva sobre as limitaci\u00f3ns e potenciais da historia divisada como unha disciplina. Polo tanto, houbo moitas perspectivas no estudo da Arquitectura, a maior\u00eda delas occidentais.\nNo s\u00e9culo XIX, a arquitectura do pasado foi entendida como unha perspectiva formal, facendo \u00e9nfase nas caracter\u00edsticas morfol\u00f3xicas da forma, t\u00e9cnica e materiais. Neste per\u00edodo tam\u00e9n foi vista a emerxencia individualista do arquitecto, a am\u00e1lgama de cuxas intenci\u00f3ns converter\u00edanse no suxeito dos movementos art\u00edsticos. Sobre isto, a historia da arquitectura \u00e9 unha subcategor\u00eda da historia da arte, a cal c\u00e9ntrase na evoluci\u00f3n dos principios e estilos no dese\u00f1o dos edificios e das cidades.\nBaixo as presi\u00f3ns do pluralismo posmoderno, teor\u00edas recentes intentaron abrir a arquitectura a unha nova variedade de interpretaci\u00f3ns. Novas teor\u00edas ling\u00fc\u00edsticas foron populares na metade dos noventa e intentaron \"ler\" os elementos arquitect\u00f3nicos como unha linguaxe aut\u00f3noma, contribu\u00edndo \u00f3 curso do proxecto da Teor\u00eda Cr\u00edtica. O traballo de Hermeneutics constit\u00fae outra perspectiva da historia da arquitectura e c\u00e9ntraa sobre a situaci\u00f3n natural entendida fenomenoloxicamente. A\u00ednda que ambos identifiquen a arquitectura como unha especie de linguaxe, eles difiren nas referencias; a Teor\u00eda Cr\u00edtica \u00e9 amplamente autoreferenciada, mentres que Hermeneutics \u00e9 contextual.\nO clima de oportunismo pode ser visto como unha reacci\u00f3n \u00f3s aspectos metaf\u00edsicos das teor\u00edas anteriores, as\u00ed como unha vantaxe no manifesto supermoderno na Globalizaci\u00f3n, logo no Capitalismo e nas democracias neo-liberais. Un incremento da conciencia na influencia colonialista tam\u00e9n animara a unha reexaminaci\u00f3n da arquitectura nos pa\u00edses colonizados recentemente e procura liberar a s\u00faa historia e pr\u00e1ctica dalgunhas inapropiadas doutrinas occidentais.\nO feito de considerar \u00e1 historia da arquitectura coma unha disciplina no mundo occidental refl\u00edctese na claridade do desenvolvemento da arquitectura de occidente, mentres que no mundo non occidental ao estudar o desenvolvemento da arquitectura non nos decatamos dunha variaci\u00f3n do seu contexto hist\u00f3rico. Isto \u00e9 moito m\u00e1is complexo nas actuaci\u00f3ns do colonialismo occidental. Alg\u00fans historiadores posmodernos tentaron dirixir estes temas, pero a complexidade da materia non fixo posible un acordo sobre o asunto. Mais, en xeral, pode dicirse que a historia da arquitectura reflicte o desenvolvemento hist\u00f3rico do seu tempo.\nA arquitectura occidental.\nArquitectura prehist\u00f3rica.\nArquitectura neol\u00edtica.\nA arquitectura neol\u00edtica \u00e9 a arquitectura da Idade de Pedra e est\u00e1 clasificada baixo a categor\u00eda da arquitectura prehist\u00f3rica.\nArquitectura Antiga.\nNo principio, a humanidade estivo confrontada cun mundo onde se viv\u00eda con certa normalidade entre deuses, demos e esp\u00edritos, un mundo que non co\u00f1ec\u00eda nada sobre o obxectivismo cient\u00edfico. Os cami\u00f1os polos que a xente tomaba contacto co seu ambiente eran debidos na s\u00faa maior parte \u00e1 omnipotencia dos deuses. Moitos aspectos da vida diaria foron levados con respecto \u00e1 idea do divino e do supernatural, e estes cami\u00f1os foron manifestados polos ciclos mortais da xeraci\u00f3ns, anos, tempadas, d\u00edas e noites. As colleitas, por exemplo, eran vistas como a benevolencia da fertilidade. Tam\u00e9n, as fundaci\u00f3ns e os ordenamentos da cidade e os seus m\u00e1is importantes edificios, o palacio ou o templo, eran executados \u00e1s veces por sacerdotes, ou incluso a construci\u00f3n era acompa\u00f1ada por rituais para tentar introducir a actividade humana na continuidade do divino. A arquitectura antiga caracter\u00edzase por esta tensi\u00f3n entre o divino e o mundo mortal. As cidades conti\u00f1an espazos sagrados para protexerse da salvaxe natureza do exterior, e os palacios e os templos actuaban coma fogares dos Deuses. O arquitecto, o monarca ou o sacerdote, non s\u00f3 era unha figura importante, sen\u00f3n que era parte da continuidade da tradici\u00f3n.\nArquitectura do renacemento.\nO esp\u00edrito renacentista evoca as cualidades propias do ser humano. A idea do progreso do home (a nivel cient\u00edfico, espiritual e social) conv\u00e9rtese nun obxectivo importante para este per\u00edodo. O mundo cl\u00e1sico redescuberto e o humanismo aparecen coma unha gu\u00eda para esta nova visi\u00f3n do mundo.\nA arquitectura renacentista mostrouse cl\u00e1sica, pero sen pretender ser neocl\u00e1sica. Co descubrimento dos antigos tratados (incompletos) da arquitectura cl\u00e1sica, deuse marxe a unha nova interpretaci\u00f3n daquela arquitectura e a s\u00faa aplicaci\u00f3n \u00f3s novos tempos. Co\u00f1ecementos obtidos durante a idade media foron engadidos de formas novas, incorporando os elementos da linguaxe cl\u00e1sica.\nO descubrimento da perspectiva \u00e9 un aspecto importante para entender este per\u00edodo: a idea de infinito relacionada co concepto de punto de fuga, foi moi utilizada como ferramenta na concepci\u00f3n espacial dos arquitectos desta \u00e9poca. A perspectiva representou unha nova forma de entender o espazo coma algo \"universal\", \"comprensible\" e \"controlable\" mediante a raz\u00f3n. O debuxo f\u00edxose o principal medio de dese\u00f1o e \u00e9 as\u00ed como xorde a figura do arquitecto singular, distinta da concepci\u00f3n colectiva dos \"mestres de obra\" medievais. Os novos m\u00e9todos de dese\u00f1ar os proxectos influ\u00edron na concepci\u00f3n espacial dos edificios, no sentido en que as percepci\u00f3ns visuais pod\u00edan ser controladas e enfatizadas dende puntos de vista espec\u00edficos. O poder representar fielmente a realidade mediante a perspectiva non se limitou s\u00f3 a \"describir\" as experiencias co\u00f1ecidas, sen\u00f3n tam\u00e9n a anticipalas posibilitando proxectar imaxes realistas.\nEntre os principais arquitectos do Renacemento est\u00e1n Giacomo Barozzi da Vignola, Battista Alberti, Brunelleschi e Michelangelo, todos eles italianos.\nArquitectura do barroco.\nO Barroco xorde en Europa durante o s\u00e9culo XVII, en dous contextos moi definidos, por unha parte, a necesidade de ofrecer t\u00f3dalas respostas necesarias \u00e1s d\u00fabidas do home, e por outra, a Contrarreforma promovida pola Igrexa Cat\u00f3lica. O estilo do barroco foi promovido pola Igrexa en todo o mundo, especialmente nas colonias recentemente descubertas, convert\u00e9ndoo no \"estilo cat\u00f3lico\" por excelencia.\nArquitectura neocl\u00e1sica.\nA finais do s\u00e9culo XVIII e inicios do XIX, Europa asistiu a un grande avance tecnol\u00f3xico, resultado directo dos primeiros momentos da Revoluci\u00f3n industrial e da cultura da Ilustraci\u00f3n. Foron descubertas novas posibilidades construtivas e estruturais, de forma que os antigos materiais (como a pedra e a madeira) pasaron a ser substitu\u00eddos gradualmente polo formig\u00f3n (e m\u00e1is tarde polo formig\u00f3n armado) e polo metal.\nParalelamente, profundamente influenciados polo contexto cultural da Ilustraci\u00f3n europea, os arquitectos do s\u00e9culo XVIII pasaron a rexeitar a relixiosidade intensa da est\u00e9tica anterior e a esaxeraci\u00f3n do Barroco, e busc\u00e1base unha s\u00edntese espacial e formal m\u00e1is racional e obxectiva, pero a\u00ednda non se ti\u00f1a unha idea clara de como aplicar as novas tecnolox\u00edas nunha nova arquitectura. Inseridos no contexto do Neoclasicismo nas artes, os arquitectos volven novamente ao ideal cl\u00e1sico."}
{"id": "9140", "revid": "1987", "url": "https://gl.wikipedia.org/wiki?curid=9140", "title": "Quimono", "text": "O quimono (\u7740\u7269, literalmente \"cousa para vestir\") \u00e9 unha t\u00fanica longa que constit\u00fae o imprescind\u00edbel vestiario tradicional xapon\u00e9s.\nA\u00ednda que actualmente a maior\u00eda de xaponeses usa roupa occidental, acostuman a vestir con quimonos os d\u00edas festivos, especiais ou de uso cerimonial.\nComo o quimono \u00e9 un traxe dunha soa peza, axusta ao corpo de cada persoa, levando un mesmo patr\u00f3n, xa que normalmente o lado esquerdo envolvese sobre o dereito (de modo invertido se se usa para funeral). A faixa ancha que se axusta ao quimono recibe o nome de \"obi\", coa que se amarra mediante n\u00f3 sinxelo.\nEstilos.\nCada sexo infl\u00fae no tipo de quimono. Nas mulleres, son m\u00e1is estilizados dependendo da idade, posici\u00f3n social, dese\u00f1o, estado civil e a estaci\u00f3n do ano apropiados, polo que hai diferenzas entre casadas e solteiras, xa que entre as primeiras te\u00f1en tons m\u00e1is conservadores, cortes m\u00e1is tradicionais e un emprego m\u00e1is sinxelo do obi; en tanto que as \u00faltimas as levan moi coloridos, de manga larga e flotante.\nElaboraci\u00f3n.\nA fabricaci\u00f3n \u00e9 moi complexa e artesanal, debido \u00e1s t\u00e9cnicas tradicionais de confecci\u00f3n, comezando polo \"yuuzen\", o cal dura 6 meses, logo segue o debuxo de estampado en seda lisa mais sen o tinguido e logo perf\u00edlanse os debuxos cunha pasta arroceira resistente \u00e1s tinguiduras; dito proceso \u00e9 arduo e repetitivo, debido aos diversos tons crom\u00e1ticos e logo procedese aos cosidos do quimono propiamente dito. Os quimonos son moi coloridos xeralmente.\nHistoria.\nAntigamente, utiliz\u00e1base un vestido de orixe r\u00fastica feito de c\u00e1\u00f1amo e us\u00e1base para ambos os sexos, mais cando Xap\u00f3n recibe mais influencia da cultura chinesa e coreana, tam\u00e9n o foi a introduci\u00f3n da seda facendo que o quimono fose un traxe suntuoso, ench\u00e9ndoo de status e diferenza sexual, de modo que se criaba unha maior expresi\u00f3n art\u00edstica en canto ao colorido. Na \u00e9poca \"Heian\" (794-1185) as mulleres da corte levaban un maior n\u00famero de quimonos postos no mesmo intre.\nCo per\u00edodo Tokugawa (ou de Edo, 1603-1868) cultiv\u00e1ronse con devoci\u00f3n os decorados de quimonos en diversos artistas como \u00d4gata K\u00f4rin (da escola \"Rimpa\"), fixeron que a tradici\u00f3n artesanal da confecci\u00f3n chegase a perdurar ata os nosos d\u00edas, pasando de artes\u00e1n a artes\u00e1n: na actualidade estanse aproveitando os materiais sint\u00e9ticos.\nTipos de quimono.\nQuimonos femininos.\nAs m\u00e1is importantes son:\nQuimonos masculinos.\nPara os homes, te\u00f1en os seus diversos estilos e caracter\u00edsticas, componse de dous partes:\nQuimono de ver\u00e1n.\nCo\u00f1\u00e9cese m\u00e1is co nome de \"Yukata\", xa que est\u00e1 fabricado de algod\u00f3n e us\u00e1base antigamente como bata nos d\u00edas c\u00e1lidos e co tempo nos festivais de ver\u00e1n."}
{"id": "9141", "revid": "98629", "url": "https://gl.wikipedia.org/wiki?curid=9141", "title": "Reconquista", "text": "A Reconquista \u00e9 o nome co que se co\u00f1ece tradicionalmente ao proceso hist\u00f3rico por medio do cal os reinos cristi\u00e1ns do norte da Pen\u00ednsula Ib\u00e9rica van conquistar progresivamente o al-\u00c1ndalus. Consid\u00e9rase que comeza no 722 coa resistencia das sociedades monta\u00f1esas \u00f3 avance dos musulm\u00e1ns coa Batalla de Covadonga e vai finalizar no 1492 coa conquista do Reino de Granada.\nSegundo a historiograf\u00eda recente o termo \"reconquista\" \u00e9 historicamente inexacto e inapropiado, dado que os reinos cristi\u00e1ns que van conquistar o territorio andalus\u00ed constitu\u00edronse como sociedades despois da ocupaci\u00f3n isl\u00e1mica da pen\u00ednsula, a pesar dos esforzos dalg\u00fans monarcas peninsulares para presentarse como herdeiros directos do antigo reino visigodo de Toledo. Ademais, segundo esta interpretaci\u00f3n actual, \"reconquista\" \u00e9 un concepto parcial, xa que s\u00f3 presenta a visi\u00f3n cristi\u00e1 deste complexo proceso hist\u00f3rico, obviando o punto de vista dos andalus\u00eds. Polo tanto tense suxerido como denominaci\u00f3ns alternativas Conquista cristi\u00e1, Conquista feudal de al-\u00c1ndalus, ou directamente Colonizaci\u00f3n feudal da Pen\u00ednsula Ib\u00e9rica, entre outros nomes.\nFai falla ter presente tam\u00e9n que a colonizaci\u00f3n de al-\u00c1ndalus non \u00e9 un feito exclusivo hisp\u00e1nico, xa que se explica nun contexto europeo caracterizado pola expansi\u00f3n da sociedade feudal dende o n\u00facleo orixinal do Feudalismo, \u00f3 centre de Europa occidental, cara a periferia, sendo as\u00ed un proceso hist\u00f3rico que responde \u00f3s mesmos par\u00e1metros que outros procesos contempor\u00e1neos como a conquista e colonizaci\u00f3n inglesa de Irlanda, a expansi\u00f3n alem\u00e1 \u00f3 leste do r\u00edo Elba (proceso co\u00f1ecido co termo ideol\u00f3xico de \"Drang nach Osten\" ou \u201cMarcha \u00f3 leste\u201d), e a expansi\u00f3n franca a Terra Santa mediante as Cruzadas e a creaci\u00f3n do Reino de Xerusal\u00e9n, entre outros.\nAntecedentes.\nO per\u00edodo tardorromano.\nNo s\u00e9culo V o Imperio Romano de Occidente vai demandar \u00f3s visigodos, un pobo b\u00e1rbaro fortemente romanizado e que estaba federado \u00f3 imperio, que expulsasen \u00f3s v\u00e1ndalos e alanos de Hispania. Como pago pola s\u00faa lealdade, os visigodos recibiron esta provincia romana e o sur da Galia como \"foedus\". Coa deposici\u00f3n do derradeiro emperador romano por Odoacro no 476 os visigodos gobernaron estes territorios como reino independente, primeiro como Reino de Tolosa e, despois da derrota a mans dos francos no 507 na Batalla de Vouill\u00e9, unicamente a Hispania como Reino de Toledo. A\u00ednda as\u00ed a achega de poboaci\u00f3n dos visigodos \u00e1 pen\u00ednsula foi moi reducida.\nA ocupaci\u00f3n musulm\u00e1 da pen\u00ednsula.\n\u00d3 pasamento do rei visigodo Vitiza, no 710, vaise producir un conflito entre os partidarios da monarqu\u00eda hereditaria cos fillos do rei morto \u00e1 fronte, e os partidarios da monarqu\u00eda electiva a favor do novo rei Don Rodrigo, un conflito que ti\u00f1a, as\u00ed mesmo, un fondo relixioso entre cat\u00f3licos e arianos.\nNo 711 o conde de Ceuta, Xuli\u00e1n, que estaba refuxiando \u00e1 familia e partidarios de Witiza e que manti\u00f1a relaci\u00f3ns co gobernador de T\u00e1nxer, Tariq ibn Ziyad, e o seu emir Musa ibn Nusayr, vai demandar axuda \u00e1s poboaci\u00f3ns \u00e1rabes e b\u00e9rberes do norte de \u00c1frica para intervir no conflito e doarlle axuda na s\u00faa loita contra Rodrigo. Os historiadores difiren na intenci\u00f3n de Mussa neste momento da historia; sexa que planeaba unha conquista completa, unha invasi\u00f3n limitada para confirmar unha alianza, ou s\u00f3 un ataque para debilitar as forzas visigodas.\nAs forzas musulm\u00e1s, comandadas por T\u00e1riq, atravesan ent\u00f3n o Estreito de Xibraltar e van derrotar a Rodrigo que segundo as lendas morrer\u00eda na batalla de Guadalete no ano 711, a causa en parte pola deserci\u00f3n das tropas baixo o seu comando a petici\u00f3n do bispo Oppas (o sobri\u00f1o do cal, Akhila, era fillo de Vitiza). Despois da batalla, o dominio visigodo vaise desmembrar, e Aquila rendeu as s\u00faas terras no 712.\nDurante os tres anos seguintes os musulm\u00e1ns van ocupar o resto da antiga Hispania mediante pactos coa nobreza visigoda. No 713 caeu Toledo e no 714 Zaragoza. O ex\u00e9rcito \u00e1rabe-b\u00e9rber continuou cara o norte at\u00e9 ser derrotado por Eudes de Aquitania preto de Tolosa en 721, e finalmente por Carlos Martel no 732 na batalla de Tours, abandonando a\u00ed os seus plans de conquista de Europa. Os musulm\u00e1ns, ent\u00f3n, asent\u00e1ronse na Pen\u00ednsula Ib\u00e9rica, establecendo un emirato subordinado \u00f3 califa de Damasco. A meirande parte dos nobres visigodos mantiveron as s\u00faas propiedades e o seu status social convert\u00e9ndose \u00f3 islam, xa que que o troco de goberno non afectaba seriamente as actividades coti\u00e1s. As divisi\u00f3ns como tal vanse manter, mais a administraci\u00f3n local mudou; os musulm\u00e1ns ocuparon os lugares chave dado que ning\u00fan non-musulm\u00e1n pod\u00eda gobernar a un musulm\u00e1n. A poboaci\u00f3n de cristi\u00e1ns e xudeus ti\u00f1an que someterse \u00f3 c\u00f3digo de Umar, que aseguraba a supremac\u00eda do islam sobre as outras relixi\u00f3ns. Dende ent\u00f3n co\u00f1eceuse \u00f3 territorio musulm\u00e1n da pen\u00ednsula como al-\u00c1ndalus.\nA rexi\u00f3n norte de Hispania, atravesada pola cordilleira Cant\u00e1brica, era habitada durante o primeiro milenio a. C. por grupos tribais que os estranxeiros nomeaban galaicos, \u00e1stures, c\u00e1ntabros e vasc\u00f3ns. Non van poder ser conquistados polos romanos e no s\u00e9culo I Augusto illounos rode\u00e1ndoos con campamentos romanos, onde despois xurdir\u00edan cidades como Le\u00f3n e Pamplona. Estas poboaci\u00f3ns monta\u00f1osas non romanizadas resistiron tam\u00e9n a ocupaci\u00f3n musulm\u00e1, cre\u00e1ndose as\u00ed os primeiros grupos de resistencia \u00f3 norte da pen\u00ednsula.\nNun primeiro momento o maior pulo da reconquista ser\u00e1 polo oeste, onde o Reino de Asturias faise con relativa velocidade, se se compara co resto da reconquista, co control do antigo Reino de Galicia, e coas terras ata o r\u00edo Douro, formando as\u00ed o n\u00facleo do futuro Reino de Le\u00f3n. Pola falta de poboaci\u00f3n para repoboar, \u00e9 imposible avanzar m\u00e1is na Reconquista. Mentres tanto, os reinos do leste mante\u00f1en unha dura loita cos musulm\u00e1ns na marxe do r\u00edo Ebro, ata o que non chegar\u00e1n ata varios s\u00e9culos despois, seguindo dentro da \u00f3rbita de influencia francesa, especialmente no caso dos condados catal\u00e1ns, vasalos en teor\u00eda do rei de Francia pero sempre nun permanente estado de semi independencia pola debilidade dos monarcas de Par\u00eds.\nO pulo inicial da Reconquista verase freado polas rivalidades entre os diferentes reinos cristi\u00e1ns e pola forza do Califato de C\u00f3rdoba, que se independiza e que chega a ameazar seriamente os reinos cristi\u00e1ns na figura do seu caudillo militar Almanzor, chegando este a saquear Santiago de Compostela e a roubar as camp\u00e1s de ouro da catedral. Destaca tam\u00e9n a constituci\u00f3n, na marxe oriental do Reino de Arag\u00f3n, do condado de Castela, un territorio fronteirizo co Reino de Navarra, os musulm\u00e1ns do val do r\u00edo Ebro e os musulm\u00e1ns do sur, que polas s\u00faas condici\u00f3ns especiais atrae a moitos repoboadores vasc\u00f3ns.\nOrixes dos Reinos Cristi\u00e1ns.\nO Reino de Asturias.\nNo ano 718 un nobre chamado Paio sublevouse. Fracasou, foi feito prisioneiro e enviado a C\u00f3rdoba (os escritos usan a palabra \"C\u00f3rdoba\", pero isto non implica que fose a capital, xa que os \u00e1rabes chamaban \"C\u00f3rdoba\" a todo o califato).\nCon todo, conseguiu escapar e organizou unha segunda revolta nos montes de Asturias, que empezou coa batalla de Covadonga do 722. Esta batalla consid\u00e9rase o comezo da Reconquista e do primeiro reino cristi\u00e1n, que foi o reino de Asturias. A interpretaci\u00f3n \u00e9 discutida: mentres que nas cr\u00f3nicas cristi\u00e1s aparece como unha gran vitoria fronte \u00f3s infieis, grazas \u00e1 axuda de Deus, os cronistas \u00e1rabes describen un enfrontamento cun reducido grupo de cristi\u00e1ns, aos que tras vencer des\u00edstese de perseguir \u00f3 consideralos inofensivos. A realidade \u00e9 que esta vitoria de Covadonga, por pequenas que fosen as forzas contendentes, tivo unha importancia tal que polarizou en torno a Don Paio un foco de independencia do poder musulm\u00e1n, que lle permitiu manterse independente e ir incorporando novas terras aos seus dominios.\nO reino de Asturias recibiu dende o principio o apoio do Ducado de Cantabria, que estaba nunha situaci\u00f3n de relativa independencia respecto dos musulm\u00e1ns. En calquera caso, os \u00e1rabes desistiron de controlar a zona m\u00e1is setentrional da pen\u00ednsula, dado que na s\u00faa opini\u00f3n, dominar unha rexi\u00f3n monta\u00f1osa de limitados recursos e invernos extremos, non pagaba a pena. Os cristi\u00e1ns da zona non supo\u00f1\u00edan perigo, e controlar o extremo m\u00e1is afastado supo\u00f1er\u00eda m\u00e1is custos que beneficios. De todos os xeitos, a sorprendente expansi\u00f3n do min\u00fasculo estado pronto preocupou \u00e1s autoridades califais. Houbo sucesivas incursi\u00f3ns (en tempos de Afonso II, f\u00edxose unha cada ano en territorio asturiano), pero o reino sobreviviu e seguiuse expandindo, con sonoras vitorias, como a batalla de Lutos, Polvoraria e a toma de Lisboa no 798.\nO reino de Asturias era inicialmente de car\u00e1cter ind\u00edxena e foi sometido nas s\u00faas \u00faltimas d\u00e9cadas a unha sucesiva gotificaci\u00f3n debida \u00f3s inmigrantes de cultura hispanogoda fuxidos ao reino cristi\u00e1n do norte. As\u00ed mesmo, foi un referente para parte do espazo cultural europeo coa batalla contra o adopcionismo. O reino estivo por \u00e9pocas moi vinculado ao dos francos, sobre todo a ra\u00edz do \"descubrimento\" do sepulcro do ap\u00f3stolo Santiago. Esta idea \"propagandista\" conseguiu vincular \u00e1 Europa cristi\u00e1 co pequeno reino do norte, fronte a un Sur islamizado.\nO Reino de Asturias tivo varias escisi\u00f3ns. A primeira \u00e1 morte do rei Afonso III o Magno, que repartiu os seus dominios entre tres dos seus cinco fillos, Garc\u00eda, Ordo\u00f1o e Froila. Estes dominios inclu\u00edan, ademais de Asturias, o condado de Le\u00f3n, o de Castela, o de Galicia, a marca de \u00c1raba e a de Portugal (que ent\u00f3n era s\u00f3 a fronteira sur de Galicia). Garc\u00eda quedou con Le\u00f3n, \u00c1raba e Castela fundando o Reino de Le\u00f3n. Ordo\u00f1o quedou con Galicia e Portugal, e Froila quedou con Asturias.\nAs campa\u00f1as francas e a Marca Hisp\u00e1nica.\nO territorio situado entre o oriente de Navarra e o mar dividiuse en condados sometidos aos francos. Os condados catal\u00e1ns foron divisi\u00f3ns da zona occidental Marca Hisp\u00e1nica e os condados de Arag\u00f3n, Sobrarbe e Ribagorza ocupaban a zona intermedia. Foi unha zona de contenci\u00f3n militar que tomaron os francos para frear as incursi\u00f3ns sarracenas. A\u00ednda que a intenci\u00f3n inicial destes era levar as fronteiras ata o Ebro, a Marca quedou delimitada polos Pireneos no norte e polo Llobregat no Sur. Co tempo independizouse do dominio franco con condes como Wifredo o Velloso e Aznar Galindo.\nNa zona dos condados catal\u00e1ns, o Condado de Barcelona converteuse moi cedo no condado dominante da zona. Co tempo, trala uni\u00f3n din\u00e1stica entre o Condado e o Reino de Arag\u00f3n que dar\u00eda orixe \u00e1 Coroa de Arag\u00f3n, os dominios desta coroa estend\u00e9ronse cara ao sur e o Mediterr\u00e1neo.\nO Reino de Arag\u00f3n ten a s\u00faa orixe nun condado tam\u00e9n dependente desta marca, que ser\u00eda anexionado por uni\u00f3ns din\u00e1sticas por Navarra. Trala morte de Sancho III de Navarra, o seu reino foi dividido, nome\u00e1ndose ao seu fillo Ramiro rei de Arag\u00f3n. A morte dun irm\u00e1n seu, Gonzalo, fixo que Ramiro I unise aos condados de Arag\u00f3n, Sobrarbe e Ribagorza no novo reino. Pouco despois, chegou a anexionarse Navarra, a\u00ednda que trala morte de Afonso I o Conquistador a uni\u00f3n desf\u00edxose. Por esa \u00e9poca, tras unha dura loita coas taifas de Zaragoza, o Reino aragon\u00e9s chegou \u00f3 Ebro, conquistando a capital en 1118.\nM\u00e1is tarde producir\u00edase a uni\u00f3n din\u00e1stica, co matrimonio de Petronila (filla \u00fanica do rei de Arag\u00f3n) e Ram\u00f3n Berenguer IV, conde de Barcelona, o que conformou a Coroa de Arag\u00f3n, confederaci\u00f3n que agrupaba ao Reino e \u00f3s Condados. Hai que destacar que s\u00f3 foi unha uni\u00f3n din\u00e1stica: ambos territorios continuaron coas s\u00faas instituci\u00f3ns.\nA Coroa acabar\u00eda por unificar co tempo o que hoxe \u00e9 Catalu\u00f1a, arrebatando \u00f3s \u00e1rabes o resto de Catalu\u00f1a, a Catalu\u00f1a Nova, e anexion\u00e1ndose os restantes territorios, a\u00ednda que hai que destacar que os diversos condados seguiron gozando de certa autonom\u00eda.\nO proceso de Colonizaci\u00f3n.\nDespois de que os francos venceran \u00f3s musulm\u00e1ns, a necesidade de defender os pasos ou portos dos Pireneos convert\u00e9ranse nunha situaci\u00f3n importante da pol\u00edtica de Carlomagno. Constru\u00edronse fortificaci\u00f3ns e deuse protecci\u00f3n \u00f3s habitantes das antigas cidades romanas como por exemplo Jaca e Xirona. Os pasos principais eran Orreaga/Roncesvalles, Somport e Junquera. Carlomagno poboou os condados de Pamplona, Arag\u00f3n e Barcelona.\nO asentamento da poboaci\u00f3n cristi\u00e1 na conca do r\u00edo Douro tivo lugar en d\u00faas fases. \u00d3 norte do r\u00edo, entre os s\u00e9culos IX e X, vaise empregar o sistema da \"presa\". \u00d3 sur do Douro, durante os s\u00e9culos X e XI van desenvolverse cidades mediante a doaz\u00f3n de foros, os cales estender\u00edanse despois cara a outras rexi\u00f3ns, e fundamentalmente coa formaci\u00f3n de mercados. Os foros eran estatutos que establec\u00edan os privilexios e a forma de rexer a unha comunidade, outorgados normalmente polo monarca, a\u00ednda que non s\u00f3 por el, \u00e1 xente que poboaba un pobo. Como resultado, o consello do pobo era dependente do seu se\u00f1or, convert\u00e9ndose as\u00ed os foros no sistema m\u00e1is empregado para poboar Navarra e m\u00e1is tarde Arag\u00f3n. O primeiro foro vai ser entregado \u00f3 conde Ferr\u00e1n Gonz\u00e1lez de Castrojeriz durante a d\u00e9cada de 940.\nNunha primeira vaga de colonizaci\u00f3n, a ref\u00edrese a un grupo de campesi\u00f1os que cruzaban as monta\u00f1as e se asentaban nas terras despoboadas da conca do Douro para practica-la agricultura. A monarqu\u00eda asturiana promov\u00eda este sistema de outorgar ao campesi\u00f1ado toda a terra que puidera traballar e defender como propiedade del. M\u00e1is adiante tam\u00e9n os grandes se\u00f1ores asturianos e galegos, as\u00ed como tam\u00e9n o clero, e sobre todo os mosteiros beneditinos enviar\u00edan as s\u00faas propias expedici\u00f3ns con campesi\u00f1os aos que dominaban mediante relaci\u00f3ns feudais, o que crear\u00e1 toda unha rede na fronteira. Co tempo so primeiros campesi\u00f1os libres ir\u00e1n desaparecendo e t\u00f3dolos campesi\u00f1os devir\u00e1n en vasalos feudais.\nFoi precisamente coa aparici\u00f3n do feudalismo, a principios do s\u00e9culo X, cando a conquista acelerouse polo desexo dos se\u00f1ores feudais, inclu\u00eddos os reis, de conseguir novas terras. A partir deste momento as cidades e os pobos ga\u00f1aron maior importancia co rexurdimento do comercio e a expansi\u00f3n monetaria \u00e1 baixa Idade Media. Tam\u00e9n a fortaleza da monarqu\u00eda permitiu controlar en meirande parte o proceso de colonizaci\u00f3n e regular a emigraci\u00f3n cara o sur das poboaci\u00f3ns feudalizadas. As\u00ed fai falla diferenciar entre as terras directamente poboadas polos reis, basicamente as cidades e vilas a\u00ednda que non unicamente, e as doaz\u00f3ns en feudo a se\u00f1ores feudais laicos, mosteiros e ordes militares que atra\u00edan poboaci\u00f3n conced\u00e9ndolles rendas menos fortes c\u00e1s que ti\u00f1an os seus lugares de orixe, onde o feudalismo fac\u00eda s\u00e9culos que estaba consolidado\nA partir do s\u00e9culo XIII, cando a monarqu\u00eda xa dominaba o proceso, a colonizaci\u00f3n organizouse mediante as co\u00f1ecidas repartici\u00f3ns, polas que os monarcas repart\u00edan o territorio conquistado a al-\u00c1ndalus. As doaz\u00f3ns pod\u00edan ser directamente a labregos en pequenas proporci\u00f3ns, ou ben a se\u00f1ores feudais que posteriormente repartir\u00edan a outros labregos. Con este m\u00e9todo vaise colonizar os reinos de Mallorca, Valencia, Murcia, Sevilla e Xa\u00e9n, e m\u00e1is tarde o de Granada.\nAl-\u00c1ndalus ante a conquista cristi\u00e1.\nA situaci\u00f3n de al-\u00c1ndalus durante os s\u00e9culos X e XII tiveron un papel moi importante no desenvolvemento dos reinos cristi\u00e1ns.\nNo ano 923 o emir de C\u00f3rdoba Abd ar-Rahman III, l\u00edder da dinast\u00eda Umayyad, declarouse califa independente da dinast\u00eda Ab\u00e1sida, de Bagdad. Tomou todo o poder relixioso e pol\u00edtico, e reorganizou o ex\u00e9rcito e a burocracia. Despois de ga\u00f1ar o control dos gobernadores disidentes, o califa quixo rematar co liderado cristi\u00e1n da pen\u00ednsula atac\u00e1ndoos varias veces. Abd-ar-Rahman tornouse en monicreque so as mans do gran visir Almanzor (\"al-Mansur\", o vitorioso). Almanzor iniciou unha forte campa\u00f1a contra os reinos cristi\u00e1ns, atacando e saqueando Burgos, Le\u00f3n, Pamplona, Barcelona e Santiago de Compostela at\u00e9 a s\u00faa morte en 1002.\n\u00c1 morte de Almanzor I en 1031 al-\u00c1ndalus padeceu guerras civ\u00eds que acabaron co xurdimento das taifas. As taifas eran pequenos reinos establecidos polos gobernadores das cidades que conseguiron lograr a s\u00faa independencia. Como resultado van emerxer ata 34 reinos que loitaron entre si por anexionar novos territorios baixo a s\u00faa influencia.\nCando Afonso VI de Castela (1040-1109) conquistou en 1085 Toledo os dirixentes de al-\u00c1ndalus, non sen grandes temores, decidiron pedir auxilio \u00f3s guerreiros almor\u00e1bides, b\u00e9rberes neoconversos que ti\u00f1an unha visi\u00f3n estrita e pouco cultivada do islam. Yusuf Ibn Tasufin entrou co seu ex\u00e9rcito \u00e1 Pen\u00ednsula Ib\u00e9rica en varias ocasi\u00f3ns (1086, 1088 e 1093) e atopouse cunha terra f\u00e9rtil e pr\u00f3spera, mais tam\u00e9n observou o que para el era unha flexibilizaci\u00f3n dos preceptos doutrinais do islam e unha excesiva tolerancia cos xudeus e os cristi\u00e1ns. Isto provocoulle a determinaci\u00f3n de apoderarse destes reinos, animado pola divisi\u00f3n entre as diferentes taifas. Completou a conquista de Al-\u00c1ndalus en 1090, a excepci\u00f3n da taifa de Valencia, que foi conquistada en 1094 polo mercenario castel\u00e1n denominado O Cid, que a mantivo ata 1102.\nOs merinides foron a dinast\u00eda b\u00e9rber que sucedeu os almohades en Marrocos, dende mediados do s\u00e9culo XIII a principios do XV. Os merinides interviron de xeito decisivo na pol\u00edtica do reino nazar\u00ed de Granada, onde ti\u00f1an un ex\u00e9rcito permanente. O seu obxectivo estrat\u00e9xico, nun principio, foi o de dominar o estreito de Xibraltar por tal de ter o control do comercio entre o Mediterr\u00e1neo e o Atl\u00e1ntico. Deste xeito, os merinides entraron no sur de al-\u00c1ndalus en 1224, para apoiar \u00f3s reis granadinos, enfront\u00e1ndose directamente cos cristi\u00e1ns. O enfrontamento polo dominio do estreito de Xibraltar co\u00f1\u00e9cese como a batalla do Estreito, entre Castela, en ocasi\u00f3ns co apoio naval da Coroa de Arag\u00f3n, e a alianza nazar\u00ed-merinida, entre 1263 e 1350.\nXaime I de Arag\u00f3n conquistou boa parte do oriente peninsular, primeiro coa conquista de Mallorca (1229) e m\u00e1is serodiamente coa conquista de Valencia (1238). Mentres tanto os castel\u00e1ns obtiveron vitorias importantes, como a conquista de Tarifa (1292) e a de Xibraltar (1308), pero as incursi\u00f3ns granadinas, a frustrada croada castel\u00e1n-aragonesa de 1309 e o desastre de la Vega (1319), igualaron as forzas cristi\u00e1s e musulm\u00e1s.\nAs\u00ed pois a crecente ameaza nazar\u00ed-merinida relanzou a conquista feudal entre 1327 e 1344. Cara 1330 Granada decantouse por outra alianza co sult\u00e1n merinido Abul-Hasan (1331-1351), disposto a unha guerra aberta contra os cristi\u00e1ns. Deste xeito, os merinidos chegaron a recuperar os portos de Tarifa, Alxeciras, Xibraltar (1333) e Rota.\nAfonso XI de Castela fortaleceu Castela durante as treguas, e en 1339 xuntou as s\u00faas tropas coas de Pedro IV de Arag\u00f3n e Afonso IV de Portugal. En agosto de 1340 un grande ex\u00e9rcito merinido desembarcou nas costas peninsulares e asediou Tarifa (agora en poder dos castel\u00e1ns). O enfrontamento definitivo tivo lugar na batalla do r\u00edo Salgado (30 de outubro de 1340), onde as tropas castel\u00e1s e os seus aliados, derrotaron \u00f3 ex\u00e9rcito nazar\u00ed-merinido de Abul-Hasan e o nazar\u00ed Iusuf I (1333-1354), quen ti\u00f1an un ex\u00e9rcito moito m\u00e1is numeroso, mais peor armado e de inferior t\u00e1ctica. Coa moral recuperada Afonso XI conquistou Alcal\u00e1 la Real (1341), derrotou \u00f3s nazar\u00eds na Batalla do r\u00edo Palmones (1343) e despois de dous anos de sitio tomou Alxeciras (marzo de 1344). En 1349 intentou conquistar Xibraltar, pero morreu de peste durante o sitio (marzo de 1350). Coas s\u00faas vitorias, Afonso XI destru\u00edu o derradeiro apoio norteafricano de al-\u00c1ndalus. Dende mediados do s\u00e9culo XIV, Granada quedou illada do Magreb. O imperio merinido foi desintegr\u00e1ndose lentamente \u00e1 morte de Abul-Hasan, a\u00ednda que permaneceron na Pen\u00ednsula ata 1374.\nA evoluci\u00f3n pol\u00edtica dos Reinos Cristi\u00e1ns.\nFernando, rei de Le\u00f3n e Castela, salientou na loita contra os musulm\u00e1ns recuperando moitas terras, entre as que se atopaba Co\u00edmbra (1064), alargando as\u00ed definitivamente os l\u00edmites da reconquista at\u00e9 o Mondego. Este monarca desenvolveu o territorio entre o Douro e Mondego, o cal aparece designado por Portucale, separadamente dos outros territorios de Galiza, con dous distritos ou condados \u2013 Portugal e Co\u00edmbra \u2013 gozando de autonom\u00eda administrativa, con maxistrados propios. Fernando I, ao falecer (1065), repartiu os seus dominios polos fillos: Sancho ficou con Castela, Afonso con Le\u00f3n e Asturias, e Garc\u00eda con Galiza (e polo tanto co condado de Portugal), transformado en reino independente. Despois de varias loitas entre os irm\u00e1ns, morto Sancho e destronado Garc\u00eda, Afonso VI de Castela re\u00fane novamente todos os estados de seu pai, torn\u00e1ndose as\u00ed rei de Le\u00f3n, de Castela e de Galiza.\nAsturias e Le\u00f3n.\nAfonso III de Asturias vai facer de Le\u00f3n a s\u00faa nova capital e vai repoboar esta rexi\u00f3n estrat\u00e9xica. Dende esta cidade o rei vai comezar unha serie de campa\u00f1as para controlar as terras \u00f3 norte do Douro. Reorganiza os seus territorios en ducados maiores (Galiza e Portugal) e condados maiores (Salda\u00f1a e Castela) e fortifica as fronteiras con abundantes castelos. No ano da s\u00faa morte nacera xa o Reino de Le\u00f3n. Con esta nova situaci\u00f3n de poder, o seu herdeiro Ordo\u00f1o I de Oviedo ataca Toledo e Sevilla. O califato de C\u00f3rdoba, que ata arestora non estaba dividido, ataca Le\u00f3n. Navarra al\u00edase con Ordo\u00f1o contra Abd-al-Rahman, mais vai ser derrotado na Batalla de Valdejunquera en 920. Durante os seguintes 80 anos o reino de Le\u00f3n sofre diversas guerras civ\u00eds, ataques dos andalus\u00eds, disputas internas e asasinatos, o cal vai resultar na independencia parcial de Galicia e Castela enfeblecendo as forzas cristi\u00e1s.\nRamiro II de Le\u00f3n, aliado do conde Ferr\u00e1n Gonz\u00e1lez de Castela, derrota o califa na batalla de Simancas no ano 939. Despois desta batalla Ramiro consegue 12 anos de paz, mais ten que conceder a Gonz\u00e1lez a independencia de Castela coma pagamento pola s\u00faa axuda durante a batalla. Afonso V finalmente derrota a Almanzor. Afonso V anexi\u00f3nase Arag\u00f3n no s\u00e9culo X e espalla o seu control sobre a Francia do sur.\nNavarra.\nNavarra reb\u00e9lase no 810 contra a influencia francesa e I\u00f1igo Arista procl\u00e1mase rei no 810. Durante as \u00faltimas d\u00e9cadas do s\u00e9culo X, o rei Garc\u00eda II de Navarra recibiu Biscaia de Castela, e baixo o seu reinado Navarra converteuse no reino hexem\u00f3nico da Pen\u00ednsula. O seu fillo, Sancho o Grande, que reinou de 1004 a 1035, anexionou Castela \u00f3 reino co seu matrimonio, conquistou Sobrarbe e Ribagorza e fixo do reino de Le\u00f3n o seu vasalo \u00f3 matar \u00f3 \u00fanico fillo do rei Bermudo III. Seguindo o costume navarra, Sancho dividiu o reino entre os seus fillos: Castela (e Biscaia) para Fernando, Navarra e a Rioxa para Sancho IV de Navarra, o condado de Arag\u00f3n para Ramiro, e Sobrarbe e Ribargorza para Gonzalo. Ramiro matou o seu irm\u00e1n Gonzalo e anexionou os seus dominios, mentres que Fernando, que se fixo rei, casou coa filla de Bermudo III convert\u00e9ndose en rei de Le\u00f3n e Castela.\nEn 1512, Fernando o Cat\u00f3lico tomouna, quedando as\u00ed Castela, Arag\u00f3n e Navarra baixo a mesma coroa.\nCoroa de Arag\u00f3n.\nA independencia do condado de Barcelona sucedeu, \"de facto\", durante o reinado do conde Borrell II, quen \u00f3 padecer o ataque de Barcelona por parte de Almanzor en 985, demanda a axuda por vasalaxe \u00f3 rei franco, pero non a recibir\u00e1. \u00d3 cambiar a dinast\u00eda franca dos carolinxios polos capetos, Hugo Capeto demanda a renovaci\u00f3n da vasalaxe a cambio de protecci\u00f3n (maio de 987), Borrell II declarar\u00eda que a nova dinast\u00eda de Francia non eran os gobernadores lex\u00edtimos de Francia e polo tanto, do seu condado.\nArag\u00f3n constituirase como reino no 1035 na figura de Ramiro I de Arag\u00f3n trala uni\u00f3n dos condados, antes vasalos de Francia, de Arag\u00f3n, Sobrarbe e Ribagorza.\nO Reino de Arag\u00f3n conquista o Reino de Valencia e as Illas Baleares chegando ata Murcia, que logo pasar\u00eda a formar parte do Reino de Castela.\nNa etapa final da Reconquista, onde se recollen os froitos das Navas de Tolosa, Castela e Portugal conquistan pouco a pouco os territorios \u00f3 sur, mentres que a Coroa de Arag\u00f3n exp\u00e1ndese polo Mediterr\u00e1neo e polo sur de Francia, participando en conflitos como a Guerra dos Cen Anos.\n\u00d3 remate da Reconquista os Reis Cat\u00f3licos, unificar\u00edan por uni\u00f3n din\u00e1stica Castela e Arag\u00f3n baixo un mesmo reinado.\nCastela.\nNo ano 929, o Condado de Castela independizouse de Le\u00f3n co conde Fernando Gonz\u00e1lez, pero a Coroa de Castela, como entidade hist\u00f3rica, comeza no s\u00e9culo XIII, cando Fernando III de Castela cor\u00f3ase rei de Castela e rei de Le\u00f3n, o cal inclu\u00eda os reinos de Galicia e Asturias. A uni\u00f3n entre os dous reinos xa se producira en ocasi\u00f3ns anteriores, en 1037 grazas a Fernando I de Castela e en 1072 con Afonso VI de Le\u00f3n para separarse de novo en 1157, sendo esta a definitiva.\nFernando I de Castela foi o rei m\u00e1is importante da segunda metade do s\u00e9culo XI. Conquistou Co\u00edmbra e atacou os reinos andalus\u00eds, esix\u00edndolles un tributo. A estratexia de Fernando era continuar pedindo tributos at\u00e9 que a taifa estivera moi debilitada militar e economicamente. Continuando coa tradici\u00f3n navarra, antes da s\u00faa morte dividiu o reino entre os seus fillos. Sancho II de Castela quer\u00eda reunir o reino do seu pai, e atacou \u00f3s seus irm\u00e1ns. Sancho foi asasinado en Zamora en 1072, e o seu irm\u00e1n Afonso VI tomou Le\u00f3n, Castela e Galicia.\nAfonso VI, o Valente, colonizou con poboaci\u00f3n dos seus reinos as zonas de Segovia, \u00c1vila e Salamanca. \u00d3 ter asegurado as fronteiras, o rei Afonso conquistou o poderoso reino andalus\u00ed de Toledo en 1085. Toledo, a antiga capital dos visigodos, era unha localidade ideoloxicamente moi significativa, e a conquista fixo de Afonso un dos reis m\u00e1is reco\u00f1ecidos do mundo cristi\u00e1n. Adoptou o t\u00edtulo de \"Imperator totious Hispanie\" (\"Emperador de todas as Espa\u00f1as\", no sentido xeogr\u00e1fico do termo). Afonso aplicou unha pol\u00edtica moito m\u00e1is agresiva contra as taifas, que pediron o apoio dos almor\u00e1bides africanos.\nPortugal.\nO 24 de xu\u00f1o de 1129 produciuse a Batalla de San Mamede na que Afonso Henriques venceu \u00e1 s\u00faa nai, Tareixa de Le\u00f3n e N\u00fa\u00f1ez, adquirindo e controlando o condado portugu\u00e9s, declar\u00e1ndoo principado independente. En 1139, baixo o t\u00edtulo de conde de Portugal, despois da vitoria na Batalla de Ourique contra un continxente musulm\u00e1n, Afonso autoproclamouse Rei de Portugal, co apoio das s\u00faas tropas.\nSegundo a tradici\u00f3n, a independencia de Portugal vai ser confirmada m\u00e1is adiante nas m\u00edticas cortes de Lamego, cando recibiu do arcebispo de Braga a coroa de Portugal, a\u00ednda que estudos recentes cuestionan a reuni\u00f3n destas cortes. O reco\u00f1ecemento de Castela chegou o 5 de outubro de 1143 e debeuse \u00f3 desexo de Afonso VII de Castela de ser emperador (e como tal, necesitaba doutros reis como vasalos). Afonso Henriques tentou consolidar a s\u00faa independencia, con importantes conquistas de terra \u00f3 sur, como a conquista de Lisboa o 24 de outubro de 1142 e Santar\u00e9m o 15 de marzo, co apoio dunha poderosa escuadra de 160 barcos. Polas s\u00faas conquistas, que en m\u00e1is de corenta anos duplicou o territorio que o seu pai lle legara, foi nomeado \"O Conquistador\", a pesar de que tam\u00e9n foi co\u00f1ecido como \"O Fundador\" e \"O Grande\".\nOs Reis Cat\u00f3licos e a conquista do Reino de Granada.\nA finais da Idade Media a Pen\u00ednsula estaba dividida en catro reinos cristi\u00e1ns: Castela, Arag\u00f3n, Navarra e Portugal, e al-\u00c1ndalus reduc\u00edrase \u00f3 reino musulm\u00e1n de Granada gobernado por Abu 'Abd All\u0101h o Boabdil.\nHenrique IV de Castela procurou a alianza con Portugal. Para obtela, casou \u00e1 s\u00faa filla Xoana a Beltranexa con Afonso V de Portugal. Non obstante a s\u00faa irm\u00e1, a infanta Isabel I de Castela, que aspiraba \u00e1 coroa, casou con Fernando II de Arag\u00f3n e despois da morte de Henrique, reclamou todo o territorio castel\u00e1n. Despois da guerra civil castel\u00e1 entre partidarios de Isabel, co apoio de Arag\u00f3n, e os partidarios de Xoana, co apoio de Galiza e Portugal, Isabel permaneceu no trono.\nA alianza castel\u00e1n-aragonesa conquistou Granada en 1492 e en 1512 Navarra foi anexionada \u00e1 Coroa de Arag\u00f3n, pasando despois \u00e1 de Castela en 1515. Posteriormente, desaparecido por completo al-\u00c1ndalus, a expansi\u00f3n feudal e o proceso de colonizaci\u00f3n continuou \u00f3 norte de \u00c1frica, as Canarias e \u00e1 recentemente descuberta Am\u00e9rica.\nVida e cultura na \u00e9poca da Conquista.\nLinguas e relixi\u00f3n.\nTam\u00e9n nos territorios que volveran a pasar baixo o dominio dos reis cristi\u00e1ns segu\u00edan vivindo musulm\u00e1ns. As\u00ed se produc\u00eda un intercambio cultural importante entre musulm\u00e1ns e cristi\u00e1ns que se reflectir\u00eda na inclusi\u00f3n de arabismos nas linguas peninsulares (catal\u00e1n, castel\u00e1n, astur-leon\u00e9s e galaico-portugu\u00e9s). Xunto con estas d\u00faas relixi\u00f3ns coexist\u00eda a xud\u00eda. Sab\u00edan, ademais do hebreo, o \u00e1rabe e o castel\u00e1n, polo que ti\u00f1an un papel importante na traduci\u00f3n de textos a diversos idiomas (xunto con tradutores cristi\u00e1ns na Escola de Tradutores de Toledo). A figura cultural xud\u00eda m\u00e1is importante \u00e9 o fil\u00f3sofo Mois\u00e9s Maim\u00f3nides. Grazas \u00e1 traduci\u00f3n ao lat\u00edn, os textos \u00e1rabes ter\u00edan difusi\u00f3n noutros pa\u00edses europeos e non foi menos importante o feito de que os \u00e1rabes conservaran e traducido unha inmensa cantidade de textos gregos e latinos, que por esta v\u00eda volveron ser parte da cultura europea.\nOs Reis Cat\u00f3licos acabaron a reconquista da Pen\u00ednsula a principios de 1492. Ese mesmo ano expulsaron ao rei Boabdil, da dinast\u00eda Nazar\u00ed, coa toma de Granada. A tolerancia relixiosa que houbera at\u00e9 ent\u00f3n deixou de selo coa expulsi\u00f3n dos xudeus en 1492. Acabou de todo un s\u00e9culo despois, coa expulsi\u00f3n dos mouriscos, homoxeneizando as\u00ed toda a pen\u00ednsula en materia de relixi\u00f3n.\nCon todo, a\u00ednda hoxe en d\u00eda quedan na Pen\u00ednsula recordos daquela \u00e9poca: unhas 4000 palabras de orixe \u00e1rabe (moitos nomes e substantivos a\u00ednda que moi poucos verbos), empregadas loxicamente con maior profusi\u00f3n canto m\u00e1is ao sur, monumentos da \u00e9poca (fortalezas como a Alhambra, mesquitas como a de C\u00f3rdoba) e elementos art\u00edsticos (ornamentos, mosaicos) en igrexas cristi\u00e1s.\nGrupos sociais froito da Conquista.\nDurante o proceso da conquista vanse a orixinar diversos grupos sociais como consecuencia do contacto entre distintas sociedades e culturas:"}
{"id": "9142", "revid": "98629", "url": "https://gl.wikipedia.org/wiki?curid=9142", "title": "Batalla de Almansa", "text": "A batalla de Almansa foi un conflito b\u00e9lico que tivo lugar en Almansa (provincia de Albacete) o 25 de abril de 1707, no marco da guerra de Sucesi\u00f3n espa\u00f1ola.\nNela enfront\u00e1ronse os partidarios do arquiduque Carlos, comandadas por Henri de Massue e o marqu\u00e9s das Minas, e os defensores da causa de Filipe de Anjou, que fora coroado como Filipe V, mandados polo duque de Berwick. A vitoria destes \u00faltimos, permitiu a r\u00e1pida conquista do Reino de Valencia, Catalu\u00f1a e Arag\u00f3n, con moita resistencia austracista, a\u00ednda que os foros quedaron abolidos, como os de Arag\u00f3n, tras a publicaci\u00f3n dos Decretos de Nueva Planta.\nA batalla.\nTras terse retirado as tropas austracistas a territorios da coroa de Arag\u00f3n, as forzas aliadas decidiron plantar cara \u00e1s borb\u00f3nicas na poboaci\u00f3n de Almansa, cerca da fronteira do reino de Valencia.\nA batalla iniciouse \u00e1s 15\u00a000 do 25 de abril. Ambos ex\u00e9rcitos despreg\u00e1ronse cara a cara ao largo de 6,5 km. Os aliados, partidarios do arquiduque Carlos, ali\u00f1aron 42 batall\u00f3ns de infanter\u00eda, compostos cada un de 400 homes, e 60 escuadr\u00f3ns de cabaler\u00eda, de 100 xinetes cada un, mentres que os borb\u00f3nicos dispuxeron 50 batall\u00f3ns de infanter\u00eda e 81 escuadr\u00f3ns de cabaler\u00eda, formando ambos ex\u00e9rcitos con d\u00faas li\u00f1as de profundidade. Paradoxicamente, a \u00fanica representaci\u00f3n valenciana era o rexemento Valencia -logo rebautizado Xa\u00e9n- de 300 homes ao mando do coronel Riera no bando borb\u00f3nico.\nA batalla deu comezo co fogo de artiller\u00eda. As tropas aliadas, cansadas, en inferioridade num\u00e9rica e mal dirixidas, romperon a formaci\u00f3n entre o centro e o flanco debido ao empurre da cabaler\u00eda borb\u00f3nica. A cabaler\u00eda francesa provocou a retirada das tropas aliadas no flanco esquerdo, mentres que as tropas da zona central acabaron rend\u00e9ndose \u00e1s 17\u00a000.\nConsecuencias.\nA batalla de Almansa non foi decisiva para a guerra, pero abriu o cami\u00f1o para a ocupaci\u00f3n do reino de Valencia, a\u00ednda que non significou a rendici\u00f3n dos austracistas do reino. O ex\u00e9rcito borb\u00f3nico tivo que ir conquistando as poboaci\u00f3ns que se lle resist\u00edan, como antes o austracista se vira obrigado a facer coas fieis a Filipe V. X\u00e0tiva foi a primeira cidade asediada. O 6 de xu\u00f1o de 1707 rend\u00edase a cidade, tras o cal, o d\u00eda 19, a cidade foi incendiada por orde do rei Filipe V. Posteriormente mud\u00f3uselle o nome polo de San Filipe e precedeuse \u00e1 s\u00faa repoboaci\u00f3n con persoas fieis \u00e1 causa borb\u00f3nica (na actualidade cons\u00e9rvase un cadro de Filipe V no Museo Municipal de X\u00e0tiva colgado boca abaixo desde 1940 en sinal de condena polo incendio da cidade). M\u00e1is tarde caeron, tam\u00e9n con grande oposici\u00f3n, Alcoi, D\u00e9nia e Alacant.\nMais a ocupaci\u00f3n do Reino de Valencia continuou a pesar da oposici\u00f3n austracista. O arquiduque chegou a liberar ao l\u00edder austracista Joan Baptista Basset (que fora encarcerado polas s\u00faas pol\u00edticas favorables ao campesi\u00f1ado e opostas aos privilexios nobiliarios), a fin de organizar as poucas forzas fieis aos austriacistas, sen conseguir frear o avance borb\u00f3nico. Tras a conquista do Reino de Valencia, tan s\u00f3 Catalu\u00f1a e as Illas Baleares continuaron apoiando a causa austracista.\nA d\u00eda de hoxe na Comunidade Valenciana hai o dito: \u00ab\"Quan el mal ve d'Almansa, a tots alcan\u00e7a\"\u00bb (Cando o mal v\u00e9n de Almansa, a todos alcanza), ou \u00ab\"De ponent, ni vent ni gent\"\u00bb (De po\u00f1ente, nin vento nin xente), recordando esta derrota.\nExiste un \u00e1lbum do grupo valenciano Al Tall titulado \"Quan el mal ve d'Almansa...\", gravado en 1979, que narra feitos significativos deste episodio da historia valenciana. No 2007, con motivo do 300 aniversario da batalla, realiz\u00e1ronse diversas actividades e manifestaci\u00f3ns."}
{"id": "9143", "revid": "225", "url": "https://gl.wikipedia.org/wiki?curid=9143", "title": "Antroido", "text": ""}
{"id": "9157", "revid": "1822", "url": "https://gl.wikipedia.org/wiki?curid=9157", "title": "Anquises", "text": "Anquises, na mitolox\u00eda grega, foi o pai de Eneas. Afrodita viuno cando coidaba das s\u00faas vacas e desexouno, e destra relaci\u00f3n con naceu Eneas, Durante o saqueo de Troia, Eneas salvou a Anquises lev\u00e1ndoo sobre un ombro."}
{"id": "9165", "revid": "23204", "url": "https://gl.wikipedia.org/wiki?curid=9165", "title": "Imperio Bizantino", "text": "O Imperio Bizantino (chamado tam\u00e9n, Imperio Romano de Oriente) foi un imperio cristi\u00e1n medieval de cultura grega cuxa capital estaba en Constantinopla ou Bizancio (actual Istambul). Abarcaba todo o Mediterr\u00e1neo oriental, pero co tempo foi sufrindo importantes reduci\u00f3ns territoriais.\nNon hai un consenso xeral en canto \u00e1 data de inicio do Imperio Bizantino. Para alg\u00fans autores a data clave \u00e9 a fundaci\u00f3n de Constantinopla no ano 330, en tanto que outros estudosos consideran como acta de nacemento do Imperio Bizantino a morte de Teodosio I, en 395, cando o Imperio Romano foi definitivamente dividido en d\u00faas metades, oriental e occidental. Outros pensan que pode falarse con propiedade de Imperio Bizantino a partir do momento en que foi deposto o \u00faltimo emperador romano de Occidente, R\u00f3mulo Aug\u00fastulo (476).\nA desaparici\u00f3n do Imperio Romano de Oriente produciuse coa ca\u00edda de Constantinopla en poder dos turcos otom\u00e1ns en 1453. Con todo, a desaparici\u00f3n do estado bizantino non acabou cos sentimentos nacionalistas do pobo, xa que os actuais habitantes de Grecia consid\u00e9ranse herdeiros da tradici\u00f3n bizantina.\nO nome \"Imperio Bizantino\".\n\"Imperio Bizantino\" \u00e9 unha expresi\u00f3n moderna que resultar\u00eda estra\u00f1a aos seus contempor\u00e1neos. O nome orixinal do Imperio en grego era \"Romania\" (\u03a1\u03c9\u03bc\u03b1\u03bd\u03af\u03b1) ou \"Basile\u00eda Roma\u00edon\" (\u0392\u03b1\u03c3\u03b9\u03bb\u03b5\u03af\u03b1 \u03a1\u03c9\u03bc\u03b1\u03af\u03c9\u03bd), traduci\u00f3n directa do nome en lat\u00edn do Imperio Romano, .\nA expresi\u00f3n \"Imperio Bizantino\" (de Bizancio, antigo nome de Constantinopla) \u00e9 unha creaci\u00f3n do historiador alem\u00e1n Hieronymus Wolf, quen en 1557 -un s\u00e9culo despois da ca\u00edda de Constantinopla- a utilizou na s\u00faa obra \"Corpus Historiae Byzantinae\" para designar este per\u00edodo da historia en contraposici\u00f3n coas culturas grega e romana da Antig\u00fcidade cl\u00e1sica. O termo non se fixo de uso frecuente ata o s\u00e9culo XVII, cando foi popularizado por autores franceses, como Montesquieu.\nO \u00e9xito do termo pode gardar certa relaci\u00f3n co hist\u00f3rico rexeitamento de occidente a ver no Imperio Bizantino ao herdeiro lex\u00edtimo de Roma, polo menos desde que, no s\u00e9culo IX, Carlomagno e os seus sucesores esgrimiron o documento ap\u00f3crifo co\u00f1ecido como \"Doaz\u00f3n de Constantino\" para se proclamaren, coa conivencia do Papado, emperadores romanos. Desde esta \u00e9poca, o t\u00edtulo \"Imperator Romanorum\" (emperador dos romanos) quedou reservado aos soberanos do Sacro Imperio Romano Xerm\u00e1nico, mentres que o emperador de Constantinopla era chamado \"Imperator Graecorum\" (emperador dos gregos), e os seus dominios, \"Imperium Graecorum\", \"Graecia\", \"Terra Graecorum\" ou mesmo \"Imperium Constantinopolitanus\".\nA palabra \"bizantino\" adquiriu despois un sentido pexorativo, como sin\u00f3nimo de \"decadente\", debido \u00e1 obra de historiadores como Edward Gibbon, William Lecky ou o propio Arnold J. Toynbee, quen, comparando a civilizaci\u00f3n bizantina coa Antig\u00fcidade cl\u00e1sica, viron a historia do Imperio Bizantino como un prolongado per\u00edodo de decadencia. Influ\u00edu seguramente tam\u00e9n nesta apreciaci\u00f3n o punto de vista dos cruzados dos reinos de Europa occidental que visitaron o imperio desde final do s\u00e9culo XI.\nEn galego util\u00edzase a expresi\u00f3n \u00abdiscusi\u00f3n bizantina\u00bb para referir a unha disputa sobre cuesti\u00f3ns carentes de verdadeira importancia, seguramente baseada nas intermin\u00e1beis controversias teol\u00f3xicas sostidas polos intelectuais bizantinos.\nHistoria.\nOrixe.\nPara asegurar o control do Imperio Romano e facer m\u00e1is eficiente a s\u00faa administraci\u00f3n, Diocleciano, no final do s\u00e9culo III, institu\u00edu o r\u00e9xime de goberno co\u00f1ecido como tetrarqu\u00eda, dividindo o imperio en d\u00faas metades, gobernadas por dous emperadores augustos, cada un dos cales levaba asociado un c\u00e9sar, un \"vice-emperador\" e futuro herdeiro. Trala abdicaci\u00f3n de Diocleciano o sistema perdeu a s\u00faa vixencia e abriuse un per\u00edodo de guerras civ\u00eds que non conclu\u00edu ata 324, cando Constantino I o Grande unificou ambas partes do Imperio.\nConstantino reconstru\u00edu a cidade de Bizancio como nova capital en 330. Chamouna \"Nova Roma\" pero co\u00f1eceuse popularmente como Constantinopla. A nova administraci\u00f3n tivo o seu centro na cidade, gozaba dunha envex\u00e1bel situaci\u00f3n estrat\u00e9xica e estaba situada no n\u00f3 das m\u00e1is importantes rutas comerciais do Mediterr\u00e1neo oriental.\nConstantino foi tam\u00e9n o primeiro emperador en adoptar o cristianismo, relixi\u00f3n que foi incrementando a s\u00faa influencia ao longo do s\u00e9culo IV e terminou por ser proclamada polo emperador Teodosio I, no final de dita centuria, relixi\u00f3n oficial do Imperio.\n\u00c1 morte do emperador Teodosio, en 395, o Imperio dividiuse definitivamente: Honorio, o seu fillo m\u00e1is vello, herdou a metade occidental, con capital en Roma, mentres que ao seu outro fillo, Arcadio, lle correspondeu a oriental, con capital en Constantinopla. Para a maior\u00eda dos autores, \u00e9 a partir deste momento cando comeza propiamente a historia do Imperio Bizantino. Mentres que a historia do Imperio Romano de Occidente conclu\u00edu en 476, cando foi deposto o xove R\u00f3mulo Aug\u00fastulo polo xermano Odoacro, a historia do Imperio Bizantino prolongarase durante a\u00ednda case un milenio.\nHistoria temper\u00e1.\nEn tanto que o Imperio de Occidente se afundiu de forma definitiva, os sucesores de Teodosio foron capaces de conxurar as sucesivas invasi\u00f3ns de pobos b\u00e1rbaros que ameazaron o Imperio de Oriente. Os visigodos foron desviados cara a Occidente polo emperador Arcadio (395-408). O seu sucesor, Teodosio II (408-450) reforzou as murallas de Constantinopla, facendo dela unha cidade inexpugn\u00e1bel (de feito, non ser\u00eda conquistada por tropas estranxeiras ata 1204), e logrou evitar a invasi\u00f3n dos hunos mediante o pago de tributos ata que se disgregaron e deixaron de representar un perigo trala morte de Atila, en 453. Pola s\u00faa banda, Zen\u00f3n (474-491) evitou a invasi\u00f3n do ostrogodo Teodorico, dirix\u00edndoo cara a Italia.\nA unidade relixiosa foi ameazada polas herex\u00edas que proliferaron na metade oriental do Imperio, e que puxeron de relevo a divisi\u00f3n en materia doutrinal entre as catro principais sedes orientais: Constantinopla, Antioqu\u00eda, Xerusal\u00e9n e Alexandr\u00eda. Xa en 325, o Concilio de Nicea condenara o arianismo que negaba a divindade de Cristo. En 431, o Concilio de \u00c9feso declarou her\u00e9tico o nestorianismo. A crise m\u00e1is duradeira, con todo, foi a causada pola herex\u00eda monofisita que afirmaba que Cristo s\u00f3 ti\u00f1a unha natureza, a divina. A\u00ednda que foi tam\u00e9n condenada polo Concilio de Calcedonia, en 451, ga\u00f1ara numerosos adeptos, sobre todo en Exipto e Siria, e todos os emperadores fracasaron nos seus intentos de restabelecer a unidade relixiosa. Neste per\u00edodo in\u00edciase tam\u00e9n a estreita asociaci\u00f3n entre a Igrexa e o Imperio: Le\u00f3n I (457-474) foi o primeiro emperador coroado polo patriarca de Constantinopla.\nNo final do s\u00e9culo V, durante o reinado do emperador Anastasio I, o perigo que supo\u00f1\u00edan as invasi\u00f3ns xerm\u00e1nicas parece definitivamente conxurado. Os pobos xerm\u00e1nicos, xa asentados no desaparecido Imperio de Occidente, est\u00e1n demasiado ocupados consolidando as s\u00faas respectivas monarqu\u00edas como para interes\u00e1rense por Bizancio.\nA \u00e9poca de Xustiniano.\nDurante o reinado de Xustiniano (527-565), o Imperio chegou ao apoxeo do seu poder. O emperador prop\u00faxose restaurar as fronteiras do antigo Imperio Romano, para o que emprendeu unha serie de guerras de conquista en Occidente:\nNa fronteira oriental, Belisario detivo as ansias expansionistas do persa Cosroes I (531-579), ao que derrotou na batalla de Daras.\nAs campa\u00f1as de Xustiniano en Occidente deixaron exhausta a facenda imperial e precipitaron ao imperio nunha situaci\u00f3n de crise, que chegar\u00eda ao seu punto culminante a comezos do s\u00e9culo VII.\nA \u00e9poca de Xustiniano non s\u00f3 destaca polos seus \u00e9xitos militares. Baixo o seu reinado, Bizancio viviu unha \u00e9poca de esplendor cultural, malia a clausura da Universidade de Atenas, destacando, entre outras moitas, as figuras dos poetas Nono de Pan\u00f3polis e Paulo Silenciario, o historiador Procopio, e o fil\u00f3sofo Xo\u00e1n Fil\u00f3pono. Entre 528 e 533, unha comisi\u00f3n nomeada polo emperador codificou o Dereito romano no \"Corpus Iuris Civilis\", permitindo as\u00ed a transmisi\u00f3n \u00e1 posteridade dun dos m\u00e1is importantes legados do mundo antigo. O esplendor da \u00e9poca de Xustiniano atopa o seu mellor exemplo nunha das obras arquitect\u00f3nicas m\u00e1is afamadas da historia da Arte, a igrexa de Santa Sof\u00eda, constru\u00edda durante o seu reinado polos arquitectos Antemio de Tralles e Isidoro de Mileto.\nO repregamento de Bizancio.\nOs s\u00e9culos VII e VIII constit\u00faen na historia de Bizancio unha especie de \"Idade Escura\" acerca da cal temos moi escasa informaci\u00f3n. \u00c9 un per\u00edodo de crise, do cal, malia as tremendas dificultades externas (a fustrigaci\u00f3n do islam e os continuos ataques de b\u00falgaros e eslavos) e internas (as loitas iconoclastas), o Imperio sa\u00edu transformado e reforzado.\nAs ameazas exteriores.\nO s\u00e9culo VII comeza coa crise provocada pola espectacular ofensiva do monarca sas\u00e1nida Cosroes II, que coas s\u00faas conquistas en Exipto, Siria e Asia Menor, chegou a ameazar a existencia mesma do Imperio. Esta situaci\u00f3n foi aproveitada por outros inimigos de Bizancio, como os \u00e1varos e eslavos, que puxeron sitio a Constantinopla en 626. O emperador Heraclio foi quen, tras unha guerra longa e esgotadora, de conxurar este perigo, rexeitando o asalto de \u00e1varos e eslavos, e derrotando definitivamente aos persas en 628.\nCon todo, apenas uns anos despois, entre 633 e 645, a fulgurante expansi\u00f3n do islam arrebata para sempre ao Imperio, exhausto pola guerra contra Persia, as provincias de Siria, Palestina e Exipto. A mediados do s\u00e9culo VII, as fronteiras estabiliz\u00e1ronse. Os \u00e1rabes continuaron facendo presi\u00f3n, chegando ata a ameazar a capital, pero a superioridade naval bizantina, reforzada polas s\u00faas magn\u00edficas fortificaci\u00f3ns navais e o seu monopolio do \"lume grego\" (un produto qu\u00edmico capaz de arder baixo a auga) salvou a Bizancio.\nNa fronteira occidental, o Imperio viuse obrigado a aceptar desde a \u00e9poca de Constantino IV (668-685) a creaci\u00f3n dentro das s\u00faas fronteiras, na provincia de Moesia, do reino independente dos b\u00falgaros. Ademais, pobos eslavos foron instal\u00e1ndose nos Balc\u00e1ns, chegando ata o Peloponeso. En Occidente, a invasi\u00f3n dos longobardos fixo moito m\u00e1is precario o dominio bizantino sobre Italia.\nA querela iconoclasta.\nEntre os anos 726 e 843, o Imperio Bizantino foi esgazado polas loitas internas entre os iconoclastas, partidarios da prohibici\u00f3n das imaxes relixiosas, e os icon\u00f3dulos, contrarios \u00e1 devandita prohibici\u00f3n. A primeira \u00e9poca iconoclasta prolongouse desde 726, ano en que Le\u00f3n III (717-741) suprimiu o culto \u00e1s imaxes, ata 783, cando foi restabelecido polo Segundo Concilio de Nicea. A segunda tivo lugar entre 813 e 843. Neste ano foi restabelecida definitivamente a ortodoxia.\nSegundo alg\u00fans autores, o conflito iconoclasta reflicte tam\u00e9n a divisi\u00f3n entre o poder estatal - os emperadores, a maior\u00eda partidarios da iconoclastia-, e o eclesi\u00e1stico - o patriarcado de Constantinopla, en xeral icon\u00f3dulo-; tam\u00e9n se sinalou que mentres que en Asia Menor eran maior\u00eda os iconoclastas, a parte europea do Imperio era m\u00e1is ben partidaria do culto \u00e1s imaxes.\nTransformaci\u00f3ns.\nA principios do s\u00e9culo IX, o Imperio sufrira varias transformaci\u00f3ns importantes:\nRenacemento maced\u00f3nico.\nO final das loitas iconoclastas sup\u00f3n unha importante recuperaci\u00f3n do Imperio, vis\u00edbel desde o reinado de Miguel III (842-867), \u00faltimo emperador da dinast\u00eda Amoriana, e, sobre todo, durante os case dous s\u00e9culos (867-1056) en que Bizancio foi rexido pola dinast\u00eda macedonia. Este per\u00edodo \u00e9 co\u00f1ecido polos historiadores como \"renacemento maced\u00f3nico\".\nA pol\u00edtica exterior.\nDurante estes anos, a crise en que se ve sumido o califato abb\u00e1sida, principal inimigo do imperio en oriente, debilita considerabelmente a ofensiva isl\u00e1mica. Con todo, os novos estados musulm\u00e1ns que xurdiron como resultado da disoluci\u00f3n do califato, principalmente os aglab\u00eds do norte de \u00c1frica e os fatim\u00eds de Exipto, loitaron duramente contra os bizantinos pola supremac\u00eda no Mediterr\u00e1neo oriental. Ao longo do s\u00e9culo IX, os musulm\u00e1ns arrebataron definitivamente Sicilia ao imperio. Creta xa fora conquistada polos \u00e1rabes no ano 824. O s\u00e9culo X foi unha \u00e9poca de importantes ofensivas contra o islam, que permitiron recuperar territorios perdidos moitos s\u00e9culos antes: Nic\u00e9foro Focas (963-969) reconquistou o norte de Siria, inclu\u00edndo a cidade de Antioqu\u00eda (969), as\u00ed como as illas de Creta (961) e Chipre (965).\nO grande inimigo occidental do Imperio durante esta etapa foi o Estado b\u00falgaro. Convertida ao cristianismo a mediados do s\u00e9culo IX, Bulgaria alcanzou o seu apoxeo en tempos do tsar Sime\u00f3n (893-927), educado en Constantinopla. Desde 896 o Imperio estivo obrigado a pagar un tributo a Bulgaria, e, en 913, Sime\u00f3n estivo a piques de atacar a capital. \u00c1 morte deste monarca, en 927, o seu reino comprend\u00eda boa parte de Macedonia e de Tracia, xunto con Serbia e Albania. O poder de Bulgaria foi con todo declinando durante o s\u00e9culo X, e, a principios do s\u00e9culo seguinte, Basilio II (976-1025), chamado \"Bulgar\u00f3ctonos\" (\"matador de b\u00falgaros\") invadiu Bulgaria e anexionouna ao imperio, divid\u00edndoa en catro \"themata\".\nUn dos feitos m\u00e1is decisivos, e de efectos m\u00e1is duradeiros, desta \u00e9poca foi a incorporaci\u00f3n dos pobos eslavos \u00e1 \u00f3rbita cultural e relixiosa de Bizancio. Na segunda metade do s\u00e9culo IX, os monxes de Tesal\u00f3nica Cirilo e Metodio foron enviados a evanxelizar Moravia a petici\u00f3n do seu monarca, Ratislao. Para levar a cabo a s\u00faa tarefa crearon, partindo do dialecto eslavo falado en Tesal\u00f3nica, unha lingua literaria, o antigo eslavo eclesi\u00e1stico ou lit\u00farxico, as\u00ed como un novo alfabeto para po\u00f1ela por escrito, o alfabeto glagol\u00edtico (logo substitu\u00eddo polo alfabeto cir\u00edlico). A\u00ednda que a misi\u00f3n en Moravia fracasou, a mediados do s\u00e9culo X produciuse a conversi\u00f3n do principado de K\u00ediv, quedando as\u00ed baixo a influencia de Bizancio un estado de extensi\u00f3n moito maior que o propio imperio.\nAs relaci\u00f3ns con occidente foron tensas desde a coroaci\u00f3n de Carlomagno (800) e as pretensi\u00f3ns dos seus sucesores ao t\u00edtulo de emperadores romanos e ao dominio sobre Italia. Durante toda esta etapa, malia a perda de Sicilia, o imperio seguiu tendo unha enorme influencia no sur da pen\u00ednsula it\u00e1lica. As tensi\u00f3ns con Od\u00f3n I, quen pretend\u00eda expulsar aos bizantinos de Italia, resolv\u00e9ronse mediante o matrimonio da princesa bizantina Te\u00f3fano, sobri\u00f1a do emperador bizantino Xo\u00e1n Tzimisc\u00e9s, con Od\u00f3n II.\nA pol\u00edtica relixiosa.\nTrala resoluci\u00f3n do conflito iconoclasta, restaurouse a unidade relixiosa do Imperio. No entanto, houbo de facerse fronte \u00e1 herex\u00eda dos paulicianos, que no s\u00e9culo IX chegou a ter unha gran difusi\u00f3n en Asia Menor, as\u00ed como \u00e1 s\u00faa repunta en Bulgaria, a doutrina bogomilita.\nDurante esta \u00e9poca foron evanxelizados os b\u00falgaros. Esta expansi\u00f3n do cristianismo oriental provocou os receos de Roma, e a mediados do s\u00e9culo IX estalou unha grave crise entre o patriarca de Constantinopla, Focio e o papa Nicolao I, quen se excomungaron mutuamente, produc\u00edndose unha primeira separaci\u00f3n das igrexas oriental e occidental que se co\u00f1ece como Cisma de Focio. Ademais da rivalidade pola primac\u00eda entre as sedes de Roma e Constantinopla, exist\u00edan alg\u00fans desacordos doutrinais. O Cisma de Focio foi, con todo, breve, e arredor do 877 as relaci\u00f3ns entre Oriente e Occidente volveron \u00e1 normalidade.\nA ruptura definitiva con Roma consumouse en 1054, con motivo dunha disputa sobre o texto do Credo, no que os te\u00f3logos latinos inclu\u00edran a cl\u00e1usula filioque, significando as\u00ed, contra a tradici\u00f3n das igrexas orientais, que o Esp\u00edrito Santo proced\u00eda non s\u00f3 do Pai, sen\u00f3n tam\u00e9n do Fillo. Exist\u00eda tam\u00e9n desacordo noutros moitos temas menores, e subxac\u00eda, sobre todo, o enfrontamento pola primac\u00eda entre as d\u00faas antigas capitais do Imperio.\nO declive do Imperio (1056-1261).\nTralo per\u00edodo de esplendor que supuxo o renacemento maced\u00f3nico, na segunda metade do s\u00e9culo XI comezou un per\u00edodo de crise, marcado pola crecente feudalizaci\u00f3n do Imperio e a s\u00faa debilidade ante a aparici\u00f3n de dous poderosos novos inimigos: os turcos selx\u00facidas e os reinos cristi\u00e1ns de Europa occidental.\nNa fronteira oriental, os turcos selx\u00facidas, que ata o momento centraran o seu interese en derrotar ao Exipto fatim\u00ed, empezaron a facer incursi\u00f3ns en Asia Menor, de onde proced\u00eda a maior parte dos soldados do Imperio. Coa inesperada derrota na batalla de Manzikert (1071) do emperador Romano IV Di\u00f3xenes a mans de Alp Arslan, sult\u00e1n dos turcos selx\u00facidas, terminou a hexemon\u00eda bizantina en Asia Menor. Os intentos posteriores dos emperadores Comnenos por reconquistaren os territorios perdidos revelaranse sempre infrutuosos. M\u00e1is a\u00ednda, un s\u00e9culo despois, Manuel I Comneno sufrir\u00eda outra humillante derrota fronte aos selx\u00facidas en Myriokephalon en 1176.\nEn Occidente, os normandos expulsaron de Italia aos bizantinos nuns poucos anos (entre 1060 e 1076), e conquistaron Dyrrachium, en Iliria, desde onde pretend\u00edan abrirse cami\u00f1o ata Constantinopla. A morte de Roberto Guiscardo en 1085 evitou que estes plans se levasen a efecto. Con todo, poucos anos despois, a Primeira Cruzada converteuse nun quebradizo de cabeza para o emperador Aleixo I Comneno. Disc\u00fatese se foi o propio emperador o que solicitou a axuda de Occidente para combater contra os turcos. A\u00ednda que teoricamente se comprometeron a po\u00f1eren baixo a autoridade de Bizancio os territorios sometidos, os cruzados terminaron por establecer varios Estados independentes en Antioqu\u00eda, Edesa, Tr\u00edpoli e Xerusal\u00e9n.\nOs alem\u00e1ns do Sacro Imperio Romano Xerm\u00e1nico e os normandos de Sicilia e o sur de Italia seguiron atacando o Imperio durante o s\u00e9culo XII. As cidades-estado e rep\u00fablicas italianas como Venecia e X\u00e9nova, \u00e1s cales Aleixo concedera dereitos comerciais en Constantinopla, convert\u00e9ronse nos obxectivos de sentimentos antioccidentais debido ao resentimento existente cara aos francos ou latinos. Aos venecianos en especial lles importun\u00e1ronlles moito as devanditas manifestaci\u00f3ns do pobo bizantino, tendo en conta que a s\u00faa frota de barcos era a base da mari\u00f1a bizantina.\nFrederico I Barbarroxa (emperador do Sacro Imperio Romano) intentou conquistar sen \u00e9xito o Imperio durante a Terceira Cruzada, pero foi a cuarta a que tivo o efecto m\u00e1is devastador sobre o Imperio Bizantino en s\u00e9culos. A intenci\u00f3n expresa da cruzada era conquistar Exipto e os bizantinos, crendo que non hab\u00eda posibilidades de venceren a Saladino (sult\u00e1n de Exipto e Siria e principal inimigo dos cruzados instalados en Terra Santa), decidiron manterse neutrais. A reticencia bizantina a implicarse na Cruzada, a toma do control da expedici\u00f3n por parte dos venecianos posto que os seus dirixentes non pod\u00edan pagar o transporte das tropas e a cobiza por parte dos xefes cruzados dos tesouros de Constantinopla fixeron que os cruzados tomasen por asalto Constantinopla en 1204, dando orixe ao ef\u00e9mero Imperio Latino (1204-1261). Por primeira vez desde a s\u00faa fundaci\u00f3n por Constantino, m\u00e1is de 800 anos antes, a cidade fora tomada por un ex\u00e9rcito estranxeiro. O poder bizantino pasou a estar permanentemente debilitado. Neste tempo, o reino serbio, baixo a dinast\u00eda Nemanjic, fortaleceuse aproveitando o derrube de Bizancio, iniciando un proceso que culminar\u00eda cando en 1346 se constitu\u00edu o Imperio Serbio.\nTres estados gregos herdeiros do Imperio Bizantino permaneceron f\u00f3ra da \u00f3rbita do recentemente creado Imperio Latino: o Imperio de Nicea, o Imperio de Trebisonda, e o Despotado de Epiro. O primeiro, controlado pola Dinast\u00eda Pale\u00f3logo, reconquistou aos latinos Constantinopla en 1261 e derrotou a Epiro, revitalizando o Imperio pero prestando demasiada atenci\u00f3n a Europa cando a crecente penetraci\u00f3n dos turcos en Asia Menor constitu\u00eda o principal problema.\nO final: o sitio turco.\n\"Para m\u00e1is informaci\u00f3n, v\u00e9xase Ca\u00edda de Constantinopla\"\nA historia de Bizancio trala reconquista da capital por Miguel VIII Pale\u00f3logo \u00e9 a dunha prologada decadencia. No lado oriental o avance turco reduciu case ao nada os dominios asi\u00e1ticos do Imperio, convertido nalgunhas etapas en vasalo dos otom\u00e1ns, nos Balc\u00e1ns debeu competir cos Estados gregos e latinos que xurdiran a ra\u00edz da conquista de Constantinopla en 1204, e no Mediterr\u00e1neo a superioridade naval veneciana deixaba moi poucas opci\u00f3ns a Constantinopla. Ademais, durante o s\u00e9culo XIV o Imperio, convertido nun m\u00e1is de numerosos Estados balc\u00e1nicos, debeu afrontar a terrible revolta dos almog\u00e1vares catal\u00e1ns e d\u00faas devastadoras guerras civ\u00eds.\nDurante un tempo o Imperio sobreviviu simplemente porque selx\u00facidas, mongois e persas saf\u00e1vidas estaban demasiado divididos para poderen atacar, pero finalmente os turcos otom\u00e1ns invadiron todo o que quedaba das posesi\u00f3ns bizantinas f\u00f3ra dun n\u00famero de cidades portuarias. (Os otom\u00e1ns - n\u00facleo orixinario do futuro Imperio Otom\u00e1n - proced\u00edan dun dos sultanatos escindidos do Estado selx\u00facida baixo o mando dun l\u00edder chamado Osman I Gazi, que dar\u00eda o nome \u00e1 dinast\u00eda otom\u00e1 ou osmanl\u00ed).\nO Imperio apelou a Occidente en busca de axuda, pero os diferentes Estados po\u00f1\u00edan como condici\u00f3n a reunificaci\u00f3n da igrexa cat\u00f3lica e a ortodoxa. A unidade das igrexas foi considerada, e ocasionalmente levada a cabo por decreto legal, pero os cidad\u00e1ns ortodoxos non aceptar\u00edan o catolicismo romano. Alg\u00fans combatentes occidentais chegaron en auxilio de Bizancio, pero moitos preferiron deixar ao Imperio sucumbir, e non fixeron nada cando os otom\u00e1ns conquistaron os territorios restantes.\nConstantinopla foi nun principio desestimada en pos da s\u00faa conquista debido \u00e1s s\u00faas poderosas defensas, pero coa chegada dos can\u00f3ns, as murallas - que fora impenetr\u00e1beis excepto para a Cuarta Cruzada durante m\u00e1is de 1.000 anos - xa non ofrec\u00edan a protecci\u00f3n adecuada fronte aos turcos otom\u00e1ns. A Ca\u00edda de Constantinopla finalmente produciuse logo dun sitio de dous meses levado a cabo por Mehmet II o 29 de maio de 1453. O \u00faltimo emperador bizantino, Constantino XI Pale\u00f3logo, foi visto por \u00faltima vez cando entraba en combate coas tropas de xan\u00edzaros dos otom\u00e1ns, que superaban de xeito rotundo aos bizantinos. Mehmet II tam\u00e9n conquistou Mistra en 1460 e Trebisonda en 1461.\nO mundo bizantino.\nDemograf\u00eda.\nSon moi poucos os datos que poden permitirnos calcular a poboaci\u00f3n do Imperio Bizantino. J. C. Russell estima que no final do s\u00e9culo IV a poboaci\u00f3n total do Imperio Romano de Oriente era duns 25 mill\u00f3ns, repartidos nunha \u00e1rea de aproximadamente 1\u00a0600\u00a0000 km\u00b2. Por volta do s\u00e9culo IX, con todo, trala perda das provincias de Siria, Exipto e Palestina e a crise de poboaci\u00f3n do s\u00e9culo VI, habitar\u00edan o Imperio ao redor de 13 mill\u00f3ns de persoas nun territorio de 745.000\u00a0km\u00b2.\nCara ao s\u00e9culo XIII, coas importantes minguas territoriais sufridas polo Imperio, non \u00e9 prob\u00e1bel que o \"basileus\" rexese os destinos de m\u00e1is de 4\u00a0000\u00a0000 de persoas. Desde ent\u00f3n o territorio do imperio - e, polo tanto, a s\u00faa poboaci\u00f3n - foi decrecendo rapidamente ata a ca\u00edda de Constantinopla en 1453.\nAs maiores concentraci\u00f3ns de poboaci\u00f3n estiveron sempre na parte asi\u00e1tica do Imperio, especialmente no litoral exeo de Asia Menor.\nEn canto \u00e1s cidades, o crecemento de Constantinopla foi espectacular nos s\u00e9culo IV e V. Mentres que a capital de Occidente, Roma, declinara considerabelmente desde os tempos de Augusto, en que chegou a ter preto do mill\u00f3n de habitantes, ata o s\u00e9culo V, con s\u00f3 uns 100.000, Constantinopla, que no momento do seu fundaci\u00f3n contaba escasamente con 30.000 habitantes, chegou na \u00e9poca de Xustiniano aos 400.000.\nPero Constantinopla non era a \u00fanica gran cidade do Imperio. A poboaci\u00f3n de Alexandr\u00eda nesa mesma \u00e9poca estimouse en torno aos 300.000 habitantes, algo maior que Antioqu\u00eda (uns 250.000), seguida doutras cidades como \u00c9feso, Esmirna, P\u00e9rgamo, Trebisonda, Edesa, Nicea, Tesal\u00f3nica, Tebas e Atenas.\nO s\u00e9culo VI supuxo un importante retroceso da urbanizaci\u00f3n debido tanto \u00e1s guerras como a unha sucesi\u00f3n de epidemias e cat\u00e1strofes naturais. No s\u00e9culo seguinte, trala perda de Siria, Palestina, Exipto e Cartago, s\u00f3 quedaron d\u00faas grandes cidades no Imperio: a capital e Tesal\u00f3nica. Parece que a poboaci\u00f3n de Constantinopla decreceu considerabelmente durante os s\u00e9culos VI e VII (a causa, entre outras raz\u00f3ns, da peste) e s\u00f3 comezou a recuperarse a mediados do s\u00e9culo VIII. Est\u00edmase que a s\u00faa poboaci\u00f3n ser\u00eda de 300.000 habitantes durante o renacemento maced\u00f3nico, e de non menos de 500.000 baixo a dinast\u00eda Comnena.\nNos \u00faltimos tempos do Imperio as cidades sufriron un pronunciado declive. Est\u00edmase que no momento da s\u00faa conquista polos turcos a poboaci\u00f3n da capital estaba en torno aos 50.000 habitantes, e a da segunda cidade do Imperio, Tesal\u00f3nica, arredor dos 30.000.\nEconom\u00eda.\nA agricultura.\nComo no resto do mundo na Idade Media, a principal actividade econ\u00f3mica era a agricultura. Esta estaba organizada en latifundios, nas mans da nobreza ou do clero.\nA industria.\nA principal industria era a t\u00e9xtil, baseada en talleres de seda estatais, que empregaban a grandes cantidades de operarios. O Imperio depend\u00eda por completo do comercio con Oriente para o abastecemento de seda ata que a mediados do s\u00e9culo VI uns monxes desco\u00f1ecidos - quizais nestorianos - lograron levar casulos de vermes de seda a Xustiniano. O Imperio comezou a producir a s\u00faa propia seda - principalmente en Siria -, e a s\u00faa fabricaci\u00f3n foi un segredo celosamente gardado e desco\u00f1ecido no resto de Europa ata polo menos o s\u00e9culo XII.\nO comercio.\nHai que destacar a grande importancia do comercio. Pola s\u00faa situaci\u00f3n xeogr\u00e1fica, o Imperio Bizantino foi un intermediario necesario entre Oriente e o Mediterr\u00e1neo, polo menos ata o s\u00e9culo VII, cando o islam se apoderou das provincias meridionais do Imperio. Era especialmente importante a posici\u00f3n da capital, que controlaba o paso de Europa a Asia, e ao dominar o Estreito do B\u00f3sforo, os intercambios entre o Mediterr\u00e1neo (desde onde se acced\u00eda a Europa occidental) e o Mar Negro (que enlazaba co Norte de Europa e Rusia).\nExist\u00edan tres rutas principais que enlazaban o Mediterr\u00e1neo co Extremo Oriente:\nO comercio bizantino entrou en decadencia durante os s\u00e9culos XI e XII, por mor das ruinosas concesi\u00f3ns que se fixeron a Venecia, e, en menor medida, a X\u00e9nova e a Pisa.\nUn importante elemento na econom\u00eda do Imperio foi a s\u00faa moeda, o soldo bizantino, de estendido prestixio no comercio mundial da \u00e9poca.\nOrganizaci\u00f3n pol\u00edtica e administrativa.\n\"Para m\u00e1is informaci\u00f3n, v\u00e9xase, no artigo T\u00edtulos e cargos do Imperio Bizantino, a informaci\u00f3n acerca dos t\u00edtulos imperiais, t\u00edtulos cortes\u00e1ns e t\u00edtulos da Administraci\u00f3n\".\nO emperador.\nO xefe supremo do Imperio Bizantino era o emperador (\"basileus\"), que dirix\u00eda o ex\u00e9rcito e a administraci\u00f3n. Cada emperador ti\u00f1a a potestade de elixir ao seu sucesor, ao que asociaba \u00e1s tarefas de goberno confer\u00edndolle o t\u00edtulo de c\u00e9sar. Nalg\u00fan momento da historia de Bizancio (concretamente, durante o reinado de Romano Lecapeno) chegou a ver ata cinco c\u00e9sares simult\u00e1neos.\nO sucesor non era necesariamente fillo do emperador. En moitos casos, a sucesi\u00f3n foi de t\u00edo a sobri\u00f1o (Xustiniano, por exemplo, sucedeu ao seu t\u00edo Xustino I e foi sucedido polo seu sobri\u00f1o Xustino II. Outros personaxes chegaron \u00e1 dignidade imperial a trav\u00e9s do matrimonio, como Nic\u00e9foro II ou Romano IV Di\u00f3xenes.\nA\u00ednda que o emperador elix\u00eda o seu sucesor, foron moitos os que chegaron ao poder ao ser proclamados emperadores polo ex\u00e9rcito (como Heraclio ou Aleixo I Comneno), ou grazas \u00e1s intrigas cortes\u00e1s, \u00e1s veces aderezadas con numerosos crimes. Para evitar que os emperadores depostos e os seus familiares reivindicasen o trono, eran con frecuencia cegados e, nalgunhas ocasi\u00f3ns, castrados, e confinados en mosteiros. Un caso peculiar \u00e9 o de Xustiniano II, chamado \"Rhinotmetos\" (\"Nariz Cortado\"), a quen o usurpador Leoncio cortou o nariz e enviou ao desterro, a\u00ednda que recuperar\u00eda posteriormente o seu trono. Estes crimes atroces foron sumamente frecuentes na historia do Imperio Bizantino, especialmente nas \u00e9pocas de inestabilidade pol\u00edtica.\nA figura do emperador estaba especialmente relacionada coa Igrexa, que se converteu nun factor estabilizador, e especialmente co Patriarca de Constantinopla. A monarqu\u00eda bizantina ti\u00f1a un car\u00e1cter cesaropapista: un dos t\u00edtulos do emperador era \"Isap\u00f3stolos\" (igual aos Ap\u00f3stolos), e certas prerrogativas do seu cargo remiten ao \"rex sacerdos\" (rei sacerdote) da monarqu\u00eda israelita. O emperador e o Patriarca ti\u00f1an unha relaci\u00f3n de mutua interdependencia: a\u00ednda que o emperador designaba ao Patriarca, era este o que sancionaba o seu acceso ao poder mediante a cerimonia de coroaci\u00f3n. Entre un e outro houbo na historia de Bizancio moitos momentos de tensi\u00f3n, pois os intereses do Estado difer\u00edan \u00e1s veces dos da Igrexa. Na \u00faltima etapa do Imperio, por exemplo, cando os emperadores, para obter a axuda de Occidente fronte aos turcos, intentaron restaurar a unidade relixiosa da s\u00faa igrexa coa de Roma, atop\u00e1ronse coa tenaz resistencia dos patriarcas.\nUnha das principais bazas do emperador era o seu control sobre unha eficaz administraci\u00f3n, que se rex\u00eda polo Corpus Iuris Civilis, recompilado na \u00e9poca de Xustiniano. A organizaci\u00f3n territorial base\u00e1base, desde o s\u00e9culo VII, nos \"th\u00e9mata\" (\"temas\"), provincias ao mando dun \"strategos\" ou xeneral.\nO ex\u00e9rcito.\n\"Para m\u00e1is informaci\u00f3n, ver Ex\u00e9rcito bizantino e, en T\u00edtulos e cargos do Imperio Bizantino, o apartado sobre t\u00edtulos militares.\nO ex\u00e9rcito bizantino foi durante s\u00e9culos o m\u00e1is poderoso de Europa. Herdeiro do ex\u00e9rcito romano, nos s\u00e9culos III e IV foi substancialmente reformado, desenvolvendo sobre todo a cabaler\u00eda pesada (catafracto), de orixe s\u00e1rmata.\nA armada bizantina tivo un papel preponderante na hexemon\u00eda do Imperio, grazas \u00e1s s\u00faas \u00e1xiles embarcaci\u00f3ns, chamadas \"dromos\" e ao uso de armas secretas como o \"lume grego\". A superioridade naval de Bizancio proporcionoulle o dominio do Mediterr\u00e1neo oriental ata o s\u00e9culo XI, cando empezou a ser substitu\u00edda polo incipiente poder dalgunhas cidades-estado italianas, especialmente Venecia.\nNun primeiro momento exist\u00edan dous tipos de tropas: os \"limitanei\" (guarnici\u00f3ns de fronteira) e os \"comitatenses\". A partir do s\u00e9culo VII o Imperio foi organizado en \"themata\", circunscrici\u00f3ns tanto administrativas como militares dirixidas por un \"strategos\", cuxa existencia mellorou substancialmente a capacidade defensiva de Bizancio fronte aos seus numerosos inimigos exteriores.\nNa defensa de Bizancio xogou un importante papel a h\u00e1bil diplomacia dos seus emperadores. Os pagos de tributos mantiveron moito tempo afastados aos inimigos do Imperio, e o seu servizo de espionaxe logrou salvar situaci\u00f3ns que parec\u00edan desesperadas.\nUnha das debilidades do ex\u00e9rcito bizantino, que foi acentu\u00e1ndose co tempo, foi a necesidade de empregar tropas mercenarias, de fidelidade dubidosa. Entre os corpos mercenarios m\u00e1is co\u00f1ecidos est\u00e1 a famosa garda varega. A crise m\u00e1is terr\u00edbel que os mercenarios causaron no Imperio foi seguramente a revolta dos almog\u00e1vares, no s\u00e9culo XIV.\nA arte da estratexia alcanzou un grande auxe na \u00e9poca bizantina, e ata varios emperadores, como \u00e9 o caso de Mauricio escribiron tratados sobre a arte militar. Estas doutrinas enxalzaban o sixilo, a sorpresa e o liderado dos comandantes.\nRelixi\u00f3n.\nUn dos trazos m\u00e1is caracter\u00edsticos da civilizaci\u00f3n bizantina \u00e9 a importancia da relixi\u00f3n e do estamento eclesi\u00e1stico na s\u00faa ideolox\u00eda oficial. Igrexa e Estado, emperador e patriarca, identific\u00e1ronse progresivamente, ata o punto de que o apego \u00e1 verdadeira fe (a \"ortodoxia\") foi un importante factor de cohesi\u00f3n pol\u00edtica e social no Imperio Bizantino, o que non impediu que xurdisen numerosas correntes her\u00e9ticas.\nO cristianismo primitivo tivo un desenvolvemento moito m\u00e1is r\u00e1pido en Oriente que en Occidente. \u00c9 moi significativo o feito de que o Concilio de Calcedonia reco\u00f1ecese en 451 cinco grandes patriarcados, dos cales s\u00f3 un (Roma) era occidental; os outros catro (Constantinopla, Xerusal\u00e9n, Alexandr\u00eda e Antioqu\u00eda) pertenc\u00edan ao Imperio de Oriente. De todos eles, o principal foi o Patriarcado de Constantinopla, cuxa s\u00e9 estaba na capital do Imperio. As outras tres sedes foron separ\u00e1ndose paulatinamente de Constantinopla, primeiro por mor da herex\u00eda monofisita, duramente perseguida por varios emperadores; logo, con motivo da invasi\u00f3n do islam no s\u00e9culo VII, as s\u00e9s de Alexandr\u00eda, Antioqu\u00eda e Xerusal\u00e9n quedaron definitivamente baixo dominio musulm\u00e1n.\nDurante o s\u00e9culo VII, houbo alg\u00fans intentos da Igrexa Ortodoxa por atraerse aos monofisitas, mediante posturas relixiosas intermedias, como o monotelismo, defendido por Heraclio e polo seu neto Constante II. Con todo, nos anos 680 e 681, no Terceiro Concilio de Constantinopla retornouse definitivamente \u00e1 ortodoxia.\nA Igrexa Ortodoxa sufriu outra crise importante co movemento iconoclasta, primeiro entre os anos 730 e 787, e logo entre 815 e 843. Enfront\u00e1ronse dous grupos relixiosos: os iconoclastas, partidarios da prohibici\u00f3n do culto \u00e1s imaxes ou iconas, e os icon\u00f3dulos, que defend\u00edan esta pr\u00e1ctica. As iconas foron prohibidas por Le\u00f3n III comezando as\u00ed as m\u00e1is agres disputas. Isto non se resolveu ata que a emperatriz Irene convocou o Segundo Concilio de Nicea en 787 que reafirmou as iconas. Esta emperatriz considerou unha alianza con Carlomagno que unise ambas metades da Cristiandade, pero que foi desestimada.\nO movemento iconoclasta rexurdiu no s\u00e9culo IX, sendo derrotado definitivamente en 843. Todos estes conflitos internos non axudaron a resolver o cisma que se estaba producindo entre occidente e oriente.\nNo s\u00e9culo IX destaca a figura do patriarca Focio, que por primeira vez rexeitou o primado de Roma, abrindo unha historia de desencontros que culminar\u00eda en 1054, co chamado Cisma de Oriente e Occidente. Focio esforzouse tam\u00e9n en equiparar o poder do patriarca ao do emperador, postulando unha especie de diarqu\u00eda ou goberno compartido.\nO cisma contribu\u00edu, con todo, \u00e1 transformaci\u00f3n da igrexa ortodoxa nunha igrexa nacional. Isto reforzouse m\u00e1is a\u00ednda coa humillaci\u00f3n sufrida en 1204 pola invasi\u00f3n dos cruzados e o traslado temporal da s\u00e9 patriarcal a Nicea.\nDurante o s\u00e9culo XIV desenvolveuse unha importante corrente relixiosa, co\u00f1ecida como hesicasmo (do grego \"hesych\u00eda\", que pode traducirse como \"quietude\" ou \"tranquilidade\"). O hesicasmo defend\u00eda o recollemento interior, o silencio e a contemplaci\u00f3n como medios de achegamento a Deus, e difundiuse sobre todo polas comunidades mon\u00e1sticas. O seu m\u00e1ximo representante foi Gregorio Palamas, monxe de Athos que chegar\u00eda a ser arcebispo de Tesal\u00f3nica.\nDesde final do s\u00e9culo XIII houbo varios intentos de volver \u00e1 unidade relixiosa con Roma: en 1274, en 1369 e en 1438, para conseguir a axuda occidental fronte aos turcos. Con todo, ning\u00fan destes intentos chegou a prosperar.\nCultura e arte.\n\"Para m\u00e1is informaci\u00f3n, v\u00e9xase Arte bizantina\"\nLingua e literatura.\nNas orixes do Imperio Bizantino existiu unha situaci\u00f3n de diglosia entre o lat\u00edn e o grego. O primeiro era a lingua da administraci\u00f3n estatal, en tanto que o grego era a lingua falada e o principal veh\u00edculo de expresi\u00f3n literaria. A Igrexa e a educaci\u00f3n utilizaban tam\u00e9n o grego. A isto debe engadirse que algunhas rexi\u00f3ns do Imperio empregaban outras linguas, como o arameo e a s\u00faa variante o sir\u00edaco en Siria e Palestina, e o copto en Exipto.\nCo tempo, o lat\u00edn foi definitivamente desprazado polo grego, que se converteu tam\u00e9n na lingua da administraci\u00f3n imperial. \u00c9 significativo que xa na \u00e9poca de Heraclio o t\u00edtulo de \"Augustus\", en lat\u00edn, sexa substitu\u00eddo polo de \"basileus\", en grego. O lat\u00edn, con todo, continuou aparecendo en inscrici\u00f3ns e en moedas ata o s\u00e9culo XI.\nA invasi\u00f3n do islam e a perda das provincias orientais propiciaron unha maior helenizaci\u00f3n do Imperio. O grego falado no Imperio era o resultado da evoluci\u00f3n do grego helen\u00edstico, e adoita denominarse grego medieval ou grego bizantino. Exist\u00edan grandes diferenzas entre a linguaxe literaria, deliberadamente arcaica, e a linguaxe falada, a \"koin\u00e9 popular\", moi de cando en cando utilizada na literatura.\nA literatura, como en xeral a cultura bizantina en todos os seus aspectos, caracter\u00edzase por tres elementos: helenismo, cristianismo e influxo oriental. Helenismo porque contin\u00faa a tradici\u00f3n da Grecia cl\u00e1sica pese aos intentos romanizadores de Xustiniano e o seu sobri\u00f1o Xustino II, que s\u00f3 alcanzaron ao dereito. Cristianismo porque esa foi desde Constantino a relixi\u00f3n do Imperio, malia a oposici\u00f3n intelectual ata ben entrado o s\u00e9culo VI; influxo oriental pola estreita relaci\u00f3n con pobos asi\u00e1ticos e africanos.\nA literatura bizantina conta cun poema en grego popular, o de \"D\u00edgenis Akritas\", e con l\u00edricos de primeira orde como Teodoro Pr\u00f3dromo. Pos\u00fae uns x\u00e9neros caracter\u00edsticos, como os bestiarios, volucrarios, lapidarios e as novelas bizantinas (Eustacio Macrembolita, \"Os amores de Isinia e Ismino\", Teodoro Pr\u00f3dromo, \"Os amores de Rodante e Dosicles\", Nicetas Euxeniano, \"As aventuras de Drusila e Caricles\" e Constantino Manas\u00e9s, \"Aventuras de Aristandro e Calitea\"). Foi especialmente fecunda en escritos teol\u00f3xicos, cristol\u00f3xicos e haxiogr\u00e1ficos. Foi en particular relevante para a literatura occidental a historia de \"Barlaam e Xosafat\", onde se atopan alusi\u00f3ns \u00e1 vida de Buda, e que foi divulgada por todo Occidente.\nA historia tivo representantes eminentes, como Procopio de Cesarea, secretario que foi do famoso xeneral Belisario durante o reinado de Xustiniano e \u00e1 vez panexirista do emperador nos seis libros das s\u00faas \"Historias\" e o seu detractor na chamada \"Historia secreta\". Na l\u00edrica destaca o epigrama con figuras como Paulo Silenciario e Agat\u00edas, este \u00faltimo antoloxista e historiador do per\u00edodo que seguiu a Xustiniano. Xurxo de Pisidia compuxo poes\u00eda e epigramas. Existe un interesante libro de viaxes de Cosmas Indicopleustes. Do s\u00e9culo VII destaca un historiador, Simocata, que non chega \u00e1 importancia de Procopio; neste s\u00e9culo destaca o poeta Romano o M\u00e9lodo, autor de himnos relixiosos. Entre o s\u00e9culo VIII e o XI se compila a xa mencionada epopea nacional \"D\u00edgen\u00eds Akritas\", composta nunha lingua semiculta; tam\u00e9n se fan poemas sobre as faza\u00f1as de Alexandre Magno e comp\u00f3\u00f1ense enciclopedias como a Suda, de non sempre esquisita veracidade. Recompilouse nesta \u00e9poca o m\u00e1is importante \"corpus\" de epigram\u00e1tica grega que se conserva, a \"Antolox\u00eda palatina\". O cristianismo entra no x\u00e9nero tradicional pag\u00e1n coa obra do monxe Teodoro Estudita e da monxa poetisa Casia. Alg\u00fans emperadores dedic\u00e1ronse \u00e1s letras, como Le\u00f3n VI o Sabio, que foi poeta, as\u00ed como o seu fillo, Constantino VII Porfirox\u00e9neta. San Xo\u00e1n Damasceno compuxo tratados teol\u00f3xicos e pol\u00e9micos en escuro estilo; o citado Teodoro escribe tam\u00e9n sobre a cuesti\u00f3n iconoclasta, as\u00ed como obras asc\u00e9ticas e de es\u00e9xese.\nNo \u00faltimo per\u00edodo, desde final do XI, existe unha gran cantidade de literatura pol\u00e9mica relixiosa, pero tam\u00e9n escriben Focio e Miguel Psellos sobre outros temas e prop\u00edciase un renacemento das letras gregas. Este renacemento pasar\u00e1 a Europa coa dispersi\u00f3n dos eruditos bizantinos pola Pen\u00ednsula It\u00e1lica trala conquista de Constantinopla polos otom\u00e1ns. En Italia renacer\u00e1 o estudo do grego e o humanismo e de a\u00ed pasar\u00e1 ao resto do mundo. Tzetzes escribe poemas did\u00e1cticos e eruditos. O epigrama alcanza cumes en Cristovo de Mitilene ou Xo\u00e1n Mauropo. Escr\u00edbense novelas en Grecia e proliferan os bestiarios e lapidarios, e cr\u00f3nicas como a soada \"Cr\u00f3nica de Morea\", que mandou traducir ao aragon\u00e9s o gran mestre da Orde de San Xo\u00e1n de Xerusal\u00e9n Xo\u00e1n Fern\u00e1ndez de Heredia. O inquedo e inconformista poeta Teodoro Pr\u00f3dromo escribe catro poemas sat\u00edricos na lingua popular e escribe a s\u00faa \"Catomiomaquia, ou Loita dos Gatos contra os Ratos\" a modo de parodia. Hai excelentes historiadores que deixan testemu\u00f1o das Cruzadas, como Nicetas Acominato, Paquimeras, Nic\u00e9foro Brienio ou a s\u00faa esposa Ana Comnena, princesa imperial autora de \"A Alexiada\", historia do seu pai Aleixo I Comneno. Durante a \u00e9poca dos Pale\u00f3logos a literatura entra en decadencia pero despois xorde con forza a filolox\u00eda.\nArquitectura.\nA arquitectura bizantina \u00e9 herdeira da arquitectura romana e a arquitectura paleocristi\u00e1. \u00c9 unha arquitectura esencialmente relixiosa, a\u00ednda que non faltaron os edificios civ\u00eds de importancia. Mostra unha marcada predilecci\u00f3n polo ladrillo como material de construci\u00f3n (a\u00ednda que disimulado por laxas de pedra no exterior e por suntuosos mosaicos no interior). A\u00ednda que utiliza a columna (destaca a substituci\u00f3n do \u00e1baco polo cimacio), a s\u00faa innovaci\u00f3n m\u00e1is caracter\u00edstica \u00e9 o uso sistem\u00e1tico da cuberta abovedada. Os tipos de b\u00f3veda m\u00e1is utilizados son a de can\u00f3n e a de aresta, pero destaca sobre todo a c\u00fapula, coa s\u00faa caracter\u00edstica base sobre pendente_(arquitectura)s (a\u00ednda que tam\u00e9n se empregou ocasionalmente a c\u00fapula sobre trompas). En canto \u00e1 planta, a m\u00e1is frecuente nos templos \u00e9 a de cruz grega, cunha c\u00fapula na intersecci\u00f3n das naves. \u00c9 frecuente que os templos, ademais do corpo de nave principal, pos\u00faan un adro ou \"narthex\", de orixe paleocristi\u00e1, e o presbiterio precedido de iconostasio, chamada as\u00ed porque sobre este cerramento calado coloc\u00e1banse as iconas pintadas.\nNa historia da arte e a arquitectura bizantinos adoitan distinguirse tres per\u00edodos ou \"Idades de Ouro\".\nEscultura.\nO estilo bizantino quedou definido a partir do s\u00e9culo VI. Anteriormente dominaba o estilo romano tard\u00edo, a\u00ednda na mesma Constantinopla segundo o evidencian diversas estatuas erixidas por toda a cidade. No entanto, outros monumentos da \u00e9poca iniciaban xa o gusto bizantino, como o Disco de Teodosio de Madrid que ostenta en baixorrelevo as figuras do emperador e a s\u00faa corte (393).\nO estilo bizantino en escultura debe considerarse como unha derivaci\u00f3n do romano, baixo a influencia asi\u00e1tica. Caracter\u00edzanlle, en xeral, certo amaneiramento, uniformidade e rixidez ou falta de naturalidade nas figuras xunto coa gravidade, que adoita consistir en esmaltes, en imitaci\u00f3ns de pedras e sartas de perlas, en trazos xeom\u00e9tricos e en follaxe estilizada ou desprovista de naturalidade.\nCultivou a arte bizantina moi pouco o vulto redondo pero abundou en relevos sobre marfil, prata e bronce e non abandonou completamente o uso de camafeos e entalles en pedras finas. Nos relevos, como nas pinturas e mosaicos, pres\u00e9ntanse as figuras mirando de fronte.\nMosaicos.\nDa cultura romana Bizancio herdou a decoraci\u00f3n mediante mosaicos que chegaron ao seu m\u00e1ximo esplendor con este imperio.\nPintura.\nSon particularmente destac\u00e1beis os retablos de tem\u00e1tica relixiosa co\u00f1ecidos como \"iconas\".\nM\u00fasica.\nA m\u00fasica bizantina, de car\u00e1cter normalmente relixioso estaba fortemente emparentada co canto gregoriano.\nLegado.\nO Imperio Bizantino foi un imperio multicultural, que naceu como cristi\u00e1n e herdeiro da tradici\u00f3n romana, comprendendo a zona de Oriente e que desapareceu en 1453 como un reino grego ortodoxo. O escritor brit\u00e1nico Robert Byron describiuno como o resultado dunha tripla fusi\u00f3n: un corpo romano, unha mente grega e unha alma oriental.\nBizancio foi a \u00fanica potencia est\u00e1bel na Idade Media. A s\u00faa influencia serviu de factor estabilizador en Europa, servindo de barreira contra a presi\u00f3n das conquistas dos ex\u00e9rcitos musulm\u00e1ns e actuando como enlace co pasado cl\u00e1sico e a s\u00faa antiga lexitimidade.\nA ca\u00edda do imperio foi traum\u00e1tica, tanto que durante moito tempo se considerou 1453 como a divisi\u00f3n entre a Idade Media e a Idade Moderna. O conquistador otom\u00e1n Mehmet II e os seus sucesores consider\u00e1ronse a si mesmos herdeiros lex\u00edtimos dos emperadores bizantinos ata o derrubamento do Imperio Otom\u00e1n, a principios do s\u00e9culo XX. Con todo, o papel do emperador bizantino como cabeza da ortodoxia oriental foi reclamado polos Grandes Duques de Moscova, empezando por Iv\u00e1n III. O seu neto Iv\u00e1n IV o Terr\u00edbel converteuse no primeiro tsar de Rusia (o t\u00edtulo de tsar prov\u00e9n do lat\u00edn \"caesar\", \"c\u00e9sar\"). Os seus sucesores apoiaron a idea que Moscova era a herdeira lex\u00edtima de Roma e Constantinopla, a Terceira Roma - unha idea mantida polo Imperio Ruso ata o seu propio fin a principios do s\u00e9culo XX.\nDesde o punto de vista comercial, Bizancio era o punto de partida da Ruta da Seda, o eixe econ\u00f3mico que un\u00eda Europa con Oriente, importando materias de luxo como seda e especias. A interrupci\u00f3n desta ruta con motivo da desaparici\u00f3n do Imperio Bizantino provocou a procura de novas rutas comerciais, chegando espa\u00f1ois e portugueses a Am\u00e9rica e \u00c1frica \u00e1 busca de rutas alternativas. Os portugueses, que acabaron a Reconquista antes e dispuxeron dos recursos necesarios con antelaci\u00f3n, crearon un imperio atl\u00e1ntico que permit\u00eda alcanzar a India ao circunnavegar \u00c1frica. Os castel\u00e1ns, posteriormente, patrocinar\u00edan a Col\u00f3n e aos conquistadores, que supo\u00f1er\u00edan a creaci\u00f3n dun imperio colonial que transformar\u00eda a Espa\u00f1a na primeira potencia mundial.\nBizancio desempe\u00f1ou un papel inestim\u00e1bel para a conservaci\u00f3n dos textos cl\u00e1sicos, tanto no mundo isl\u00e1mico como na Europa occidental, onde ser\u00eda clave para o Renacemento. A s\u00faa tradici\u00f3n historiogr\u00e1fica foi unha fonte de informaci\u00f3n sobre os logros do mundo cl\u00e1sico. Ata tal punto foi as\u00ed, que se cre que o rexurdir cultural, econ\u00f3mico e cient\u00edfico do s\u00e9culo XV non ser\u00eda pos\u00edbel sen a bases establecidas na Grecia bizantina.\nA influencia de Bizancio en asuntos como a teolox\u00eda ser\u00eda vital para pensadores europeos como Santo Tom\u00e9 de Aquino.\nAs\u00ed mesmo c\u00f3mpre mencionar que o Imperio foi clave na extensi\u00f3n do cristianismo, relixi\u00f3n que definir\u00eda Europa durante s\u00e9culos. Dos catro maiores focos desta relixi\u00f3n, tres (Xerusal\u00e9n, Antioqu\u00eda e Constantinopla) ach\u00e1banse no seu territorio e ata que aconteceu o cisma de Oriente foi o maior foco espiritual. Tam\u00e9n foi respons\u00e1bel da evanxelizaci\u00f3n dos pobos eslavos, grazas a misioneiros tan soados como Cirilo e Metodio, que evanxelizaron os pobos eslavos e desenvolveron un sistema de escritura que a\u00ednda hoxe en d\u00eda se segue utilizando en moitos pa\u00edses, o alfabeto cir\u00edlico. Para rematar, \u00e9 not\u00e1bel a s\u00faa influencia nas igrexas copta, et\u00edope e a de armenia."}
{"id": "9169", "revid": "3576", "url": "https://gl.wikipedia.org/wiki?curid=9169", "title": "Antigo Exipto", "text": "O antigo Exipto foi unha civilizaci\u00f3n do nordeste de \u00c1frica que se desenvolveu ao redor do curso medio e baixo do r\u00edo Nilo, nos territorios que hoxe en d\u00eda ocupan o actual estado de Exipto e o norte do Sud\u00e1n. A civilizaci\u00f3n constitu\u00eduse cara ao 3150 a.C. coa unificaci\u00f3n do Alto e Baixo Exipto baixo o primeiro fara\u00f3n e persistiu durante os seguintes tres milenios ata a \u00e9poca romana.\nEntre todas as antigas civilizaci\u00f3ns do Oriente Pr\u00f3ximo a exipcia destaca pola s\u00faa singularidade; constitu\u00edda por poboaci\u00f3ns de orixe norteafricano, engad\u00edronse pobos semitas procedentes da rexi\u00f3n de Siria e Palestina, libios vindos do oeste e individuos de Nubia, que descenderon Nilo abaixo.\nA s\u00faa historia div\u00eddese nunha serie de per\u00edodos estables (\"imperios\"), separados por per\u00edodos de relativa inestabilidade (\"per\u00edodos intermedios\"). Tralo fin do \u00faltimo imperio, o Imperio Novo, a civilizaci\u00f3n do antigo Exipto entrou nun per\u00edodo dun lento e constante declive, durante o cal Exipto foi conquistado por unha sucesi\u00f3n de poderes estranxeiros. O dominio dos fara\u00f3ns acabouse o ano 31 a.C. cando o ent\u00f3n recente Imperio Romano liderado por Pompeu conquistou o Exipto tolemaico e incorporou o territorio como unha provincia romana.\nA civilizaci\u00f3n do antigo Exipto prosperou adapt\u00e1ndose \u00e1s condici\u00f3ns do val do r\u00edo Nilo. Os antigos exipcios controlaron a irrigaci\u00f3n dun val f\u00e9rtil que, ao producir excedente de colleitas, impulsou un gran desenvolvemento social e cultural. Cos recursos aforrados, a administraci\u00f3n investiu na explotaci\u00f3n mineira da zona, desenvolveuse un sistema de escritura, realiz\u00e1ronse construci\u00f3ns colectivas e proxectos agr\u00edcolas, impulsouse o comercio coas rexi\u00f3ns veci\u00f1as, e formouse un poderoso ex\u00e9rcito que consolidou o dominio exipcio. Exercendo o control destas actividades hab\u00eda unha burocracia de escribas de elite, l\u00edderes relixiosos e administradores baixo a xerarqu\u00eda do divino fara\u00f3n, que garant\u00eda a cooperaci\u00f3n e a unidade dos exipcios a trav\u00e9s dun elaborado sistema de crenzas relixiosas.\nEntre a gran cantidade de progresos conseguidos p\u00f3dense destacar a creaci\u00f3n dun sistema matem\u00e1tico, do traballo na pedra, das t\u00e9cnicas de enxe\u00f1ar\u00eda e arquitectura que facilitaron a construci\u00f3n de pir\u00e1mides monumentais, templos e obeliscos, as\u00ed como o desenvolvemento dunha actividade artesanal de faienza e vidro, un sistema sanitario pr\u00e1ctico e efectivo, novas formas de literatura, sistemas de irrigaci\u00f3n, t\u00e9cnicas de produci\u00f3n agr\u00edcolas e o tratado de paz m\u00e1is antigo.\nExipto deixou un legado duradeiro. A arte e a arquitectura foron imitados por outros pobos, e as ru\u00ednas monumentais que sobreviviron durante s\u00e9culos inspiraron a imaxinaci\u00f3n de turistas e escritores. O descubrimento das antig\u00fcidades e varias escavaci\u00f3ns realizadas desde os inicios da Idade Moderna dirixiron a atenci\u00f3n cient\u00edfica cara \u00e1 civilizaci\u00f3n exipcia e espertou un grande interese en todo o mundo.\nMarco xeogr\u00e1fico.\nPrincipalmente, Exipto sit\u00faase dende o delta no norte seguindo o val do r\u00edo Nilo ata a primeira catarata (Asu\u00e1n), na Baixa Nubia, a\u00ednda que as fronteiras variaron constantemente ao longo de trinta e tres s\u00e9culos. Tan s\u00f3 60 quil\u00f3metros de ancho e 1200 quil\u00f3metros de longo constitu\u00edan este val de terras f\u00e9rtiles rodeado en gran parte polo deserto do S\u00e1hara. Exipto \u00e9 un oasis no medio dos desertos de Libia e Arabia. As inundaci\u00f3ns peri\u00f3dicas do Nilo fecundan as terras exipcias. Dist\u00ednguense en Exipto tres rexi\u00f3ns, de sur a norte:\nCronolox\u00eda.\nA obtenci\u00f3n dunha cronolox\u00eda exacta do antigo Exipto \u00e9 unha tarefa complexa. Existen diversos criterios de dataci\u00f3n entre exipt\u00f3logos, con diverxencias dalg\u00fans anos nos \u00faltimos per\u00edodos, de d\u00e9cadas ao principio do Imperio Novo e de case un s\u00e9culo durante o Imperio Antigo (v\u00e9xase: Cronolox\u00eda do antigo Exipto).\nO primeiro problema xorde polo feito de que os exipcios non utilizaron un sistema de dataci\u00f3n homox\u00e9neo: non ti\u00f1an un concepto dunha era similar ao Anno Domini, ou o costume de nomear os anos, como en Mesopotamia (v\u00e9xase Limmu). Databan con referencia aos reinados dos diversos fara\u00f3ns, solapando posiblemente os interregnos e as \u00e9pocas de correxencia. Un problema engadido xorde ao comparar as distintas Listas Reais de fara\u00f3ns, pois est\u00e1n incompletas ou con datos contraditorios, ata no mesmo texto. As obras do mellor historiador sobre Exipto, Manet\u00f3n, perd\u00e9ronse e s\u00f3 as co\u00f1ecemos a trav\u00e9s de ep\u00edtomes de escritores posteriores como Flavio Xosefo, Eusebio de Cesarea, Sexto Xulio Africano ou o monxe Xurxo Sincelo. Desafortunadamente as datas dalg\u00fans reinados var\u00edan dun a outro autor.\nOs inicios da civilizaci\u00f3n exipcia.\nAs evidencias arqueol\u00f3xicas indican que a civilizaci\u00f3n exipcia comezou ao redor do VI milenio\u00a0a.\u00a0C., durante o Neol\u00edtico, cando se asentaron os primeiros poboadores (v\u00e9xase o per\u00edodo predin\u00e1stico). O r\u00edo Nilo, en torno ao cal asentabase a poboaci\u00f3n, foi a li\u00f1a de referencia para a cultura exipcia desde que os n\u00f3mades cazadores-recolectores comezaron a vivir nas s\u00faas ribeiras durante o plistoceno. Os rastros destes primeiros poboadores quedaron nos obxectos e signos gravados nas rochas ao longo do val do Nilo e nos oasis.\nAo longo do Nilo, no XI milenio\u00a0a.\u00a0C., unha cultura de recolectores de gran fora substitu\u00edda por outra de cazadores, pescadores e recolectores que usaban ferramentas de pedra. Os estudos tam\u00e9n indican asentamentos humanos no suroeste de Exipto, preto da fronteira con Sud\u00e1n, antes do 8000\u00a0a.\u00a0C. A evidencia xeol\u00f3xica e estudos climatol\u00f3xicos suxiren que os cambios do clima, ao redor do 8000\u00a0a.\u00a0C., comezaron a desecar as terras de caza e pastoreo de Exipto, conform\u00e1ndose paulatinamente o deserto do S\u00e1hara. As tribos da rexi\u00f3n tenderon a agruparse cerca do r\u00edo, onde xurdiron pequenos poboados que desenvolveron unha econom\u00eda agr\u00edcola. Hai evidencias de pastoreo e do cultivo de cereais no leste do S\u00e1hara no VII milenio\u00a0a.\u00a0C.\nAo redor do 6000\u00a0a.\u00a0C., xa aparecera no val do Nilo a agricultura organizada e a construci\u00f3n de grandes poboados. Ao mesmo tempo, no suroeste dedic\u00e1banse \u00e1 gander\u00eda e tam\u00e9n constru\u00edan. O morteiro de cal usouse no 4000\u00a0a.\u00a0C. \u00c9 o denominado per\u00edodo predin\u00e1stico, que empeza coa cultura de Naqada.\nEntre o 5500 e o 3100\u00a0a.\u00a0C., durante o predin\u00e1stico, os asentamentos pequenos prosperaron ao longo do Nilo. No 3300\u00a0a.\u00a0C., momentos antes da primeira dinast\u00eda, Exipto estaba dividido en dous reinos, co\u00f1ecidos como Alto Exipto \"Ta Shemau\" e Baixo Exipto \"Ta Mehu\". A fronteira entre ambos situabase na actual zona do Cairo, ao sur do delta do Nilo.\nHistoria.\nO antigo pobo exipcio estaba formado por d\u00faas etnias principalmente: os camitas (do Val do Nilo) e os semitas (procedentes da Palestina). Exipto divid\u00edase administrativamente en 22 nomos ou provincias no delta e outros 20 no resto do transcurso do r\u00edo.\nA unidade do reino \u00e9 atribu\u00edda ao rei Menes, que uniu o Alto e o Baixo Exipto e fundou a cidade de Menfis. Os per\u00edodos m\u00e1is destacados son:\nLogo vi\u00f1eron a dominaci\u00f3n persa, a hel\u00e9nica de Alexandre o Grande que instalou aos tolomeos (considerados fara\u00f3ns), e a conquista romana. D\u00e9ixase de falar de antigo Exipto coa s\u00faa inclusi\u00f3n no Imperio Romano de Oriente.\nPaleol\u00edtico e Neol\u00edtico.\nCara ao per\u00edodo paleol\u00edtico tard\u00edo, o clima \u00e1rido do nordeste de \u00c1frica converteuse quente e seco, forzando as poboaci\u00f3ns da \u00e1rea a concentrarse no val do Nilo. Desde que, durante o Plistoceno, os cazadores-recolectores n\u00f3mades comezaron a vivir na rexi\u00f3n hai uns 1,8 mill\u00f3ns de anos atr\u00e1s, o Nilo foi o eixe vital de Exipto Os f\u00e9rtiles socalcos do Nilo fixeron posible desenvolver unha econom\u00eda agr\u00edcola sedentaria e unha sociedade m\u00e1is sofisticada e centralizada que se converteu nunha parte fundamental da historia da civilizaci\u00f3n humana.\nRestos desta xente primitiva aparece en forma de artefactos e rochas talladas polos socalcos do Nilo e nos oasis. As probas arqueol\u00f3xicas indican que unha sociedade e cultura exipcias desenvolv\u00e9ronse e estend\u00e9ronse nun territorio do chamado Exipto predin\u00e1stico.\nA trav\u00e9s do Nilo, no 11\u00ba milenio a.C, unha cultura recolledora de gran utilizando o tipo m\u00e1is antigo de fouce fora substitu\u00edda por outra cultura de cazadores, pescadores, e recolledores que utilizaban ferramentas de pedra. As probas tam\u00e9n indican ocupaci\u00f3n humana e pastoreo no recuncho suroeste de Exipto, preto da fronteira sudanesa, antes do 8000 a.C. As probas xeol\u00f3xicas e os estudos por ordenador de modelos clim\u00e1ticos suxiren que os cambios clim\u00e1ticos naturais dos arredores do 8000 a.C. comezaron a desecar as extensi\u00f3ns de terras de pastoreo da \u00c1frica setentrional que posteriormente forman o S\u00e1hara (c.2500 a.C.). Pronto as tribos da rexi\u00f3n naturalmente tenderon a agregarse cerca do r\u00edo Nilo onde desenvolveron unha econom\u00eda agr\u00edcola sedentaria e unha sociedade m\u00e1is centralizada. Hai probas de pastoreo e cultivo de cereais no S\u00e1hara oriental o 7\u00ba milenio a.C.\nAo redor do 6000\u00a0a.C., xa aparecera no val do Nilo a agricultura organizada e a construci\u00f3n de grandes poboados. Ao mesmo tempo, no suroeste dedic\u00e1banse \u00e1 gander\u00eda e tam\u00e9n constru\u00edan. O morteiro de cal us\u00e1base no 4000 a.C. \u00c9 o denominado per\u00edodo predin\u00e1stico, que empeza coa cultura de Naqada, a\u00ednda que alg\u00fans exipt\u00f3logos sit\u00faano antes, cara ao Paleol\u00edtico inferior.\nPer\u00edodo predin\u00e1stico.\nEntre o 5500 e o 3100 a. C., durante o per\u00edodo pre-din\u00e1stico, os asentamentos pequenos, pequenas tribos, prosperaron ao longo do val do Nilo e desenvolveran unhas series de culturas \u00fanicas manifestando control firme da agricultura e da gander\u00eda e as\u00ed mesmo identificables pola s\u00faa cer\u00e1mica e obxectos persoais \u00fanicos, como peitees, pulseiras, e colares. No 3300\u00a0a.\u00a0C., momentos antes da primeira dinast\u00eda, Exipto estaba dividido en dous reinos, co\u00f1ecidos como Alto Exipto (\"Ta Shemau\") e Baixo Exipto (\"Ta Mehu\"). (A fronteira entre ambos situabase na actual zona do Cairo, ao sur do delta do Nilo.) A primeira destas culturas, a Omari, estableceuse no Baixo Exipto no norte de Helwan, e a Merimd\u00e9 ao oeste do Delta do Nilo e nos bordos da costa setentrional do Lago Moeris sito na rexi\u00f3n do Faium. No neol\u00edtico os Omari, e especialmente os do Faium, fix\u00e9ronse notar polos avanzados utensilios de pedra que modelaron durante a industria l\u00edtica prehist\u00f3rica de Exipto. O Faium atop\u00e1base na intersecci\u00f3n de tres rutas: a do Val do Nilo mesmo, a do S\u00e1hara oriental e a do Oriente Pr\u00f3ximo, deste xeito dispo\u00f1\u00eda da caracter\u00edsticas dos tres. A Merimd\u00e9 era unha das m\u00e1is grandes comunidades setentrionais, comparable en extensi\u00f3n a estrutura do Nekhen predin\u00e1stico. Ademais da s\u00faa tecnolox\u00eda l\u00edtica, a s\u00faa cultura caracteriz\u00e1base por formas sofisticadas de vasos e aneis e culleres de cer\u00e1mica, as\u00ed como polas mazas de pedra que se fixeron populares cara ao final da historia exipcia.\nMoitos s\u00e9culos m\u00e1is tarde, as culturas predinasticas meridionais empez\u00e1ronse a establecer. Eran contempor\u00e1neos dos asentos predin\u00e1sticos tard\u00edos do Exipto setentrional, como Maadi, Buto e Heli\u00f3polis A primeira comunidade meridional, os Badari, co\u00f1ec\u00edase pola s\u00faa cer\u00e1mica de alta calidade, utensilios de pedra, e o seu uso do cobre. As sepulturas badaris, simples furados con signos de estratificaci\u00f3n social, suxire que a cultura estaba caendo baixo o control de l\u00edderes m\u00e1is poderosos. No norte, a cer\u00e1mica maadiana era un desenvolvemento local, feita de arxila do Nilo e ocasionalmente decorada con paxaros e\" serekh\" sostendo os primeiros nomes de Horus. Mentres Maadi era como un centro comercial, o contacto entre o Alto e o Baixo Exipto neste punto non era significativo; as relaci\u00f3ns comerciais con Palestina e Sumer, con todo, estaban fortemente aseguradas. Maadi tam\u00e9n era a principal fonte de barcos de basalto, cuxa distribuci\u00f3n estaba m\u00e1is difundida no sur despois de que o Exipto setentrional caese baixo o control dos lexisladores do Alto Exipto.\nCara \u00e1 segunda metade do cuarto milenio a.C. apareceu unha cultura que presentaba os trazos b\u00e1sicos do que ser\u00eda o Exipto hist\u00f3rico. A esta \u00e9poca chamada en arqueolox\u00eda Naqada II, posto que \u00e9 unha estaci\u00f3n de caracter\u00edsticas especiais. Xurdiron, ent\u00f3n, a escritura xerogl\u00edfica, a irrigaci\u00f3n a grande escala e un urbanismo incipiente, os cultos primordiais e os centros de poder pol\u00edtico que se dividir\u00f3n en dous reinos, un no norte e outro no sur.\nNun per\u00edodo duns 1000 anos, a cultura Naqada desenvolveuse desde pequenas comunidades granxeiras ata unha poderosa civilizaci\u00f3n, os l\u00edderes da cal reti\u00f1an o control supremo sobre a xente e os recursos do Val do Nilo. Establecendo un poder central en Nekhen, e logo en Abidos, os l\u00edderes de Naqada estenderon o seu control de Exipto cara ao norte seguindo o curso do r\u00edo e estableceron contactos comerciais con Nubia, os oasis do deserto occidental, e as culturas do Mediterr\u00e1neo oriental. A cultura Naqada manufacturou diversos adornos de bens materiais, os cales inclu\u00edan cer\u00e1mica pintada, vasos de pedra decorativos de alta calidade, paletas cosm\u00e9ticas, e xoias feitas de ouro, lapisl\u00e1zuli, e marfil. Tam\u00e9n desenvolveron un verniz co\u00f1ecido como faienza, o cal foi bastante utilizado durante o per\u00edodo romano, para decorar copas, amuletos, e pequenas figuras. Durante a \u00faltima fase do predin\u00e1stico, a cultura Naqada comezou a utilizar s\u00edmbolos escritos que evolucionaron nun sistema cheo de xerogl\u00edficos para escribir en exipcio.\nPrimeiro Estado hist\u00f3rico.\nA finais do III milenio e principios do IV milenio os reis do sur conquistaron o norte, creando o primeiro estado territorial, levado a cabo polo rei Menes, rei do Exipto meridional . A partir da unificaci\u00f3n de ambos, pasou a comprender todo o val do Nilo, desde a primeira cascada (Asu\u00e1n) ata a Mediterr\u00e1neo, inclu\u00edndo hai os oasis da zona occidental (Kharga, Dakhla, Farafra e Siwa) a\u00ednda que moi pronto comezaron as expedici\u00f3ns r\u00edo arriba, buscando as riquezas de Nubia, chegando ata a segunda cascada.\nAs primeiras dinast\u00edas crearon un estado que superaba a diversidade local, chegando ao seu punto culminante na IV dinast\u00eda. Con todo, o Estado iniciou demasiado pronto un proceso de desintegraci\u00f3n que significou a feudalizaci\u00f3n do pa\u00eds.\nOs antigos exipcios elixiron comezar a s\u00faa historia oficial cun rei chamado \"Meni\" (ou Menes en grego) que eles cr\u00edan que unira os dous reinos da Alto e o Baixo Exipto. A transici\u00f3n a un estado unificado de feito sucedeu m\u00e1is gradualmente que os escritores do antigo Exipto nos querer\u00edan facer crer, e non hai ning\u00fan gravado contempor\u00e1neo de Menes. Os expertos agora cren, con todo, que o m\u00edtico Menes de feito poder\u00eda ser o fara\u00f3n Narmer, quen \u00e9 representado na cerimonial Paleta de Narmer nun acto simb\u00f3lico de unificaci\u00f3n. O sacerdote Manet\u00f3n do terceiro s\u00e9culo aC agrupou a longa li\u00f1a de fara\u00f3ns seguintes a Menes en 30 dinast\u00edas, sistema a\u00ednda utilizado hoxe en d\u00eda.\nPer\u00edodo din\u00e1stico antigo.\nNo per\u00edodo din\u00e1stico antigo cara ao 3150 a.C, os primeiros fara\u00f3ns solidificaron o seu control sobre o Baixo Exipto establecendo unha capital en Menfis, desde a que poder\u00edan controlar tanto a forza laboral e a agricultura da f\u00e9rtil rexi\u00f3n do delta como as lucrativas e cr\u00edticas rutas cara ao Levante. O incremento de poder e fama dos fara\u00f3ns durante o per\u00edodo din\u00e1stico antigo est\u00e1 reflectido nas s\u00faas elaboradas tumbas mastaba e as estruturas mortuorias de culto a Abidos, as cales eran utilizadas para adorar o fara\u00f3n deificado logo da s\u00faa morte. A forte instituci\u00f3n de direcci\u00f3n real desenvolveuse por esencial na supervivencia e crecemento da antiga civilizaci\u00f3n de Exipto.\nImperio Antigo.\nOs principais avances en arquitectura, arte, e tecnolox\u00eda, produc\u00edronse durante o Imperio Antigo, impulsado polo incremento na produtividade agr\u00edcola feita posible por unha ben desenvolvida administraci\u00f3n central. Baixo a direcci\u00f3n do visir, os oficiais estatais recolleitaron impostos, coordinaron proxectos de irrigaci\u00f3n para mellorar o rendemento das colleitas, recrutaron agricultores para traballar en proxectos de construci\u00f3n, e estableceron un sistema xudicial para manter a paz e a orde. Co excedente de recursos, feito posible por unha econom\u00eda produtiva e estable, o estado puido investir na construci\u00f3n de monumentos colosais e comisionar traballos excepcionais de arte da man de obra real. As pir\u00e1mides constru\u00eddas por Zoser, Queops, e os seus descendentes son os s\u00edmbolos m\u00e1is memorables da antiga civilizaci\u00f3n exipcia, e o poder dos fara\u00f3ns que o controlaban.\nA trav\u00e9s do aumento da importancia da administraci\u00f3n xurdiron unhas novas clases de escribas e oficiais letrados que recib\u00edan propiedades por parte dos fara\u00f3ns como pago polos seus servizos. Os fara\u00f3ns tam\u00e9n fixeron concesi\u00f3ns de terras para os seus templos de culto mortuorio e locais para asegurarse de que estas instituci\u00f3ns ter\u00edan os recursos necesarios para adorar o fara\u00f3n logo da s\u00faa morte. Cara ao final do Imperio novo, cinco s\u00e9culos destas pr\u00e1cticas feudais desgastaron lentamente o poder econ\u00f3mico do fara\u00f3n, quen non se poder\u00eda permitir ademais soportar unha grande administraci\u00f3n centralizada. Mentres o poder do fara\u00f3n se evaporaba, os gobernadores rexionais chamados nomarcas comezaron a retar a supremac\u00eda do fara\u00f3n. Isto unido as severas secas entre o 2200 e o 2,150 a.C., causou en \u00faltimo termo que o pa\u00eds entrase nun per\u00edodo de 140 anos de fame e pugnas co\u00f1ecido como Primeiro Per\u00edodo Intermedio.\nPrimeiro per\u00edodo intermedio.\nDespois do colapso do goberno central exipcio ao final do Imperio antigo, a administraci\u00f3n non puido soportar ou estabilizar a econom\u00eda do pa\u00eds. Os gobernadores rexionais non puideron contar coa axuda do fara\u00f3n en tempos de crises, e os continuos cortes de subministraci\u00f3n e disputas pol\u00edticas escalaron en \u00e9pocas de fame negra e guerras civ\u00eds a pequena escala. Malia os problemas dif\u00edciles, os l\u00edderes locais, sen pagar ning\u00fan tributo ao fara\u00f3n, utilizaron a s\u00faa nova independencia para establecer unha cultura pr\u00f3spera nas provincias. Unha vez tiveron control sobre os seus propios recursos, as provincias convert\u00e9ronse m\u00e1is ricas economicamente -feito demostrado polos maiores e mellores enterramentos entre todas as clases sociais. D\u00e9ronse estalidos de creatividade, os artes\u00e1ns provinciais adoptaron motivos culturais formalmente restrinxidos \u00e1 realeza do Imperio antigo, e os escribas desenvolveron estilos literarios que expresaban o optimismo e orixinalidade do per\u00edodo.\nLibres da s\u00faa lealtade ao fara\u00f3n, os lexisladores locais comezaron a competir entre eles polo control territorial e o poder pol\u00edtico. Cara ao 2160 a.C., os lexisladores de Hierakonpolis controlaban o Baixo Exipto, mentres un clan rival con base en Tebas, a familia Intef, tomou o control do Alto Exipto. Mentres os Intef creceron en poder e estender\u00f3n o seu control sobre o norte, un conflito entre os dous rivais converteuse en inevitable. Ao redor do 2055 a.C. as forzas tebanas baixo o mando de Nebhepetre Mentuhotep II finalmente venceron os lexisladores Herakleopolitans, reunificando as D\u00faas Terras e inaugurando un per\u00edodo de renacemento econ\u00f3mico e cultural co\u00f1ecido como Imperio Medio.\nImperio medio.\nOs fara\u00f3ns do Imperio Medio devolveron a prosperidade e a estabilidade do pa\u00eds, situaci\u00f3n que alentou un rexurdimento da arte, a literatura, e os proxectos de construci\u00f3n monumental. Mentuhotep II e os seus sucesores da 11\u00aa Dinast\u00eda lexislaron desde Tebas, pero o visir Amenemhat I, ao asumir a coroa ao comezo da 12\u00aa Dinast\u00eda ao redor de 1985 a.C., cambiou a capital nacional a cidade de Itjtawy localizada en Faium. Desde Itjtawy, os fara\u00f3ns da 12\u00aa Dinast\u00eda compromet\u00e9ronse a levar a cabo unha recuperaci\u00f3n territorial de longo alcance e un proxecto de irrigaci\u00f3n para incrementar o excedente agrario da rexi\u00f3n. Por outra banda, o ex\u00e9rcito reconquistou territorio a Nubia rica en minas de pedra e ouro, mentres os traballadores constru\u00edan unha estrutura defensiva no Delta Oriental, chamada as \" Muros-do-Rei\", para defenderse dos ataques estranxeiros.\nTendo o ex\u00e9rcito asegurado e seguridade militar e pol\u00edtica e vastas riquezas agr\u00edcolas e minerais, a poboaci\u00f3n, a arte, e a relixi\u00f3n da naci\u00f3n afloraron. En contraste coas actitudes elitistas do Imperio Antigo cara aos deuses, o Imperio Medio experimentou un incremento nas expresi\u00f3ns de devoci\u00f3n persoal e o que se poder\u00eda chamar democratizaci\u00f3n da vida de ultratumba, na que todas as persoas posu\u00edan unha alma e pod\u00edan ser ben recibidas dentro da compa\u00f1\u00eda dos deuses logo da morte. A literatura do Imperio medio caracteriz\u00e1base por tratar temas e personaxes sofisticados escritos nun estilo seguro e elocuente, e os relevos e retratos escult\u00f3ricos do per\u00edodo capturaron detalles sut\u00eds e individuais que lograron novas metas de perfecci\u00f3n t\u00e9cnica.\nO \u00faltimo gran lexislador do Imperio Medio, Amenemhat III, deixou entrar colonos asi\u00e1ticos dentro da rexi\u00f3n do delta para prover unha forza de traballo suficiente para as s\u00faas campa\u00f1as especialmente activas de miner\u00eda e construci\u00f3n. Estas ambiciosas actividades de construci\u00f3n e miner\u00eda, xunto coas inadecuadas inundaci\u00f3ns do Nilo no seu reinado, esgotaron a econom\u00eda e precipitaron o lento declive no Segundo Per\u00edodo Intermedio durante as seguintes dinast\u00edas, a 13\u00aa e 14\u00aa dinast\u00edas. Durante este declive, os poboadores asi\u00e1ticos estranxeiros comezaron a apoderarse da rexi\u00f3n do delta, posteriormente dominantes dentro de Exipto, como foi o caso dos hicsos.\nSegundo per\u00edodo intermedio e os hicsos.\nAo redor do 1650 a.C., mentres o poder dos fara\u00f3ns do Imperio Medio se debilitaba, os inmigrantes asi\u00e1ticos residentes na cidade do Delta Oriental, Avaris, apoder\u00e1ronse da rexi\u00f3n e forzaron o goberno central a retirarse a Tebas, onde o fara\u00f3n era tratado como vasalo de qu\u00e9n se esperaba un tributo. Os hicsos (\"gobernantes de terras estranxeiras\"), imitaron os modelos exipcios de goberno e retrat\u00e1banse eles mesmos como fara\u00f3ns, integrando as\u00ed elementos exipcios na s\u00faa cultura da Idade de Bronce Medio.\nTras a s\u00faa retirada, os reis de Tebas atop\u00e1ronse eles mesmos atrapados entre os Hicsos ao norte e os aliados Nubios dos Hicsos, os et\u00edopes, ao sur. Despois de cen anos de tenue calma, non foi ata o 1555 a.C. que as forzas tebanas conseguiron suficiente forza como para enfrontarse aos hicsos nun conflito que durar\u00eda m\u00e1is de trinta anos. Os fara\u00f3ns Taa II e Kam\u00e9s lograron finalmente derrotar aos nubios, pero foi o sucesor de Kam\u00e9s, Amosis I, quen emprendeu vitoriosamente unha serie de campa\u00f1as que erradicar\u00f3n permanentemente a presenza hicsa en Exipto. No Imperio novo que seguiu, o ex\u00e9rcito converteuse nunha prioridade central para os fara\u00f3ns que buscaban estender as fronteiras exipcias e asegurar o seu dominio completo do Oriente Pr\u00f3ximo.\nImperio novo.\nO Imperio Novo (c. 1550 - 1070 a. C.) marca o apoxeo de Exipto como poder internacional con fronteiras aseguradas e estendidas. Amosis I fundou a s\u00faa primeira dinast\u00eda e cambiou a capital desde Avaris a Tebas, mentres manti\u00f1a a administraci\u00f3n en Menfis. Campa\u00f1as empresas baixo Thutmose I e o seu neto Thutmose III estenderon a influencia dos fara\u00f3ns dentro de Siria e Nubia, consolidando a s\u00faa lealtade e abrindo o acceso a importaci\u00f3ns cr\u00edticas como o bronce e a madeira. Os fara\u00f3ns do Imperio novo comezaron unha campa\u00f1a de construci\u00f3n a grande escala para promover o deus Am\u00f3n, o culto crecente asent\u00e1base en Karnak. Tam\u00e9n constru\u00edron monumentos para glorificar os seus propios existentes, tanto reais como imaxinarios. A muller fara\u00f3n Hatshepsut utilizou esta propaganda para lexitimar a s\u00faa reclamaci\u00f3n ao trono. O seu reinado victorioso foi marcado por expedici\u00f3ns comerciais ao Punto, un elegante templo mortuorio , un par de colosais obeliscos e unha capela en Karnak . No entanto o seu sobri\u00f1o legal Thutmose III loitou para borrar todo o seu legado preto do fin do seu reinado usurpando o seu trono.\nAo redor de 1350 a.C., a estabilidade do Imperio parec\u00eda ameazado, a\u00ednda m\u00e1is cando Amenhotep IV ascendeu ao trono e institu\u00edu unha serie de reformas radicais, que tiveron resultado ca\u00f3tico. Cambiando o seu nome polo de Akhenat\u00f3n, promocion\u00f3 a ata ent\u00f3n escura deidade solar At\u00f3n como a deidade suprema, iniciando unha reforma relixiosa tendente ao monote\u00edsmo. En parte, o monote\u00edsmo de Akhenat\u00f3n foi un produto abortado do absolutismo real; os vellos deuses desapareceran, pero o rei manti\u00f1a -para o seu propio beneficio pol\u00edtico- o seu papel tradicional como mediador entre os homes e os desexos do novo deus. O fara\u00f3n suprimiu o culto \u00e1 maior\u00eda das demais deidades e atacou o poder do templo que fora dominado polos sacerdotes de Am\u00f3n en Tebas, a quen v\u00eda como corruptos. Ao mover a capital \u00e1 nova cidade de Akhet-At\u00f3n (actual Amarna), Akhenat\u00f3n fixo o\u00eddos xordos aos acontecementos no Oriente Pr\u00f3ximo (onde os hititas, Mitanni e os asirios disput\u00e1banse o control) e concentrouse unicamente na nova relixi\u00f3n. A nova filosof\u00eda relixiosa implicou un novo estilo art\u00edstico, que resaltaba a humanidade do rei por encima da monumentalidade.\nLogo da s\u00faa morte, o culto de At\u00f3n foi abandonado rapidamente, os sacerdotes de Am\u00f3n pronto recuperaron o poder e devolveron a capital a Tebas. Baixo a s\u00faa influencia os fara\u00f3ns posteriores -Tutankhamon, Ay e Horemheb- intentaron borrar toda menci\u00f3n da herex\u00eda de Akhenat\u00f3n, agora co\u00f1ecido como o Per\u00edodo de Amarna.\nAo redor de 1279 a.C. ascendeu ao trono Rams\u00e9s II, tam\u00e9n co\u00f1ecido como \"o Grande\". O seu ser\u00eda o reinado m\u00e1is longo da historia exipcia; chegar\u00eda constru\u00edr m\u00e1is templos, constru\u00edr m\u00e1is estatuas e obeliscos, e procrear m\u00e1is fillos que calquera outro fara\u00f3n da historia. Audaz l\u00edder militar, Rams\u00e9s II conduciu o seu ex\u00e9rcito contra os hititas na Batalla de Qadesh (na actual Siria); logo de chegar a un punto morto, finalmente aceptou un tratado de paz co reino hitita. \u00c9 o tratado de paz m\u00e1is antigo rexistrado, en torno a 1258 antes de Cristo. Exipto retirouse da maior parte das s\u00faas posesi\u00f3ns asi\u00e1ticas logo disto, deixando aos hititas a competir sen \u00e9xito co crecente poder dun rexurdimento de Asiria e os recentemente chegados frixios.\nA riqueza de Exipto, con todo, converteuse nun obxectivo tentador para a invasi\u00f3n; en particular, para os libios b\u00e9rberes do oeste e os Pobos do Mar, que formaban parte da poderosa confederaci\u00f3n de piratas gregos do mar Exeo. Inicialmente, o ex\u00e9rcito foi quen de repeler as invasi\u00f3ns, mais Exipto terminou por perder o control dos seus territorios no sur de Siria e Palestina, que en gran parte caeron en poder dos asirios e os hititas. O impacto das ameazas externas viuse agravada por problemas internos como a corrupci\u00f3n, o roubo das tumbas reais e os disturbios civ\u00eds. Logo de recuperar o seu poder, os sumos sacerdotes do templo de Am\u00f3n en Tebas acumularan vastas extensi\u00f3ns de terra e de riqueza, debilitando ao estado. O pa\u00eds terminou dividido, dando inicio ao Terceiro Per\u00edodo Intermedio.\nTerceiro per\u00edodo intermedio.\nComeza coa instauraci\u00f3n de d\u00faas dinast\u00edas de orixe libio que se repartiron Exipto: unha, desde Tanis, a b\u00edblica Zo\u00e1n, no Baixo Exipto, e outra, cuxos reis tomaron o t\u00edtulo de sumos sacerdotes de Am\u00f3n, desde Tebas. O per\u00edodo termina coa dominaci\u00f3n dos reis cushitas. Son as dinast\u00edas, parcialmente coet\u00e1neas, XXI a XXV.\nPer\u00edodo tard\u00edo (c. 656 - 332\u00a0a.\u00a0C.).\nComeza coa dinast\u00eda Sa\u00edta, con dous per\u00edodos de dominaci\u00f3n persa, as\u00ed como con varias dinast\u00edas coet\u00e1neas de gobernantes exipcios independentes. Exipto converteuse finalmente nunha satrap\u00eda. Son as dinast\u00edas XXVI a XXXI.\nPer\u00edodo helen\u00edstico (332 - 30 a.C.).\nIn\u00edciase coa conquista de Exipto por Alexandre o Grande de Macedonia no 332 a.C., e a chegada ao poder no 305 a.C. da dinast\u00eda tolemaica, de orixe macedonio. Finaliza coa incorporaci\u00f3n de Exipto ao Imperio romano trala batalla de Actium, no ano 31 a.C.\nNo ano 30 a.C. morre Cleopatra e Exipto conv\u00e9rtese nunha provincia do Imperio romano.\nPer\u00edodo romano (30 a.C. - 640 d.C.).\nExipto converteuse nunha provincia do Imperio Romano o 30 de xullo do ano 30 a.C., logo da derrota de Marco Antonio e a ra\u00ed\u00f1a tolemaica Cleopatra VII ante Octavio (m\u00e1is tarde emperador Augusto) na batalla de Actium (2 de setembro do ano 31 a.C.), liquidando definitivamente a independencia pol\u00edtica de Exipto e convert\u00e9ndoo en provincia romana. Os romanos necesitaban dos cargamentos de cereais de Exipto, e o ex\u00e9rcito romano, baixo o control dun prefecto nomeado polo emperador, reprimiu revoltas, fixo respectar estritamente a recaudacion das taxas, e previr ataques os bandidos, os cales habianse convertido nun problema notorio durante estes per\u00edodos. Alexandr\u00eda converteuse nun centro cada vez m\u00e1is importante na ruta de comercio co oriente, xa que os Artigos de luxo ex\u00f3ticos ti\u00f1an unha alta demanda en Roma.\nA\u00ednda que os romanos tiveron unha actitude m\u00e1is hostil cos exipcios que os gregos, algunhas tradici\u00f3ns como a momificaci\u00f3n e adoraci\u00f3n dos deuses tradicionais continuou. A arte do retrato do Fayum aflorou, e alg\u00fans emperadores romanos represent\u00e1ronse como fara\u00f3ns, a\u00ednda que non tan extensamente como o fixeron os tolomeos. En principio viv\u00eda f\u00f3ra de Exipto e non executaba as funci\u00f3ns cerimoniais como rei exipcio. A administraci\u00f3n local converteuse romana en estilo e pechada aos nativos exipcios.\nDesde mediados do s\u00e9culo I d.C., o cristianismo arraigou e difundiuse en Alexandr\u00eda. Incompatible co paganismo, o cristianismo perseguiu ga\u00f1ar conversos e ameazou as tradici\u00f3ns relixiosas populares. Isto levou \u00e1 persecuci\u00f3n de conversos ao cristianismo, culminando nas grandes purgas de Diocleciano, comezadas no 303 d.C., pero finalmente o cristianismo triunfou. Como consecuencia, a cultura pag\u00e1 exipcia entrou nun declive continuo. A\u00ednda que a poboaci\u00f3n nativa continuou falando na s\u00faa lingua, a habilidade de ler a escritura xerogl\u00edfica foi desaparecendo a medida que a influencia dos sacerdotes e sacerdotisas dos templos exipcios diminu\u00eda. A persecuci\u00f3n forzou os convertidos recentes a fuxir aos desertos exipcios; os templos mesmos \u00e1s veces convert\u00edanse en igrexas ou abandonabanse no deserto. Co tempo, o crecemento destas comunidades xerou a necesidade de escribir instruci\u00f3ns gregas cristi\u00e1s en lingua exipcia. Os pais temper\u00e1ns da Igrexa ortodoxa copta, como Ant\u00f3n o Grande, Pacomio de Tabenna, Macario e Atanasio, que normalmente escrib\u00edan en grego, dirixiron parte dos seus esforzos aos monxes exipcios de Exipto. A lingua exipcia, agora escrita no alfabeto copto, aflorou nos s\u00e9culos II e III dC. Con todo, non foi ata o monxe Xenute cando o copto se converteu nunha lingua plenamente estandarizada baseada no dialecto sah\u00eddico. A lingua nativa exipcia e os co\u00f1ecementos do grego e a ret\u00f3rica de Xenute serv\u00edronlle como ferramentas necesarias para elevar o copto, en contido e estilo, a unha alta literatura case igual \u00e1 posici\u00f3n da lingua exipcia no Exipto precristiano.\nDominaci\u00f3n isl\u00e1mica.\nDespois de que o Imperio romano fora repartido o ano 395 en Occidente e Oriente, este \u00faltimo pasou aos seus sucesores, os bizantinos, e permaneceu nas s\u00faas mans ata a conquista polo pobo \u00e1rabe no ano 641. Os \u00faltimos vestixios da tradicional cultura do antigo Exipto finalizan definitivamente a comezos do s\u00e9culo VI, cos \u00faltimos sacerdotes de Isis, que oficiaban o templo da illa de Filae, ao proscribirse o culto aos \"deuses pag\u00e1ns\". Exipto caeu baixo o dominio dos gobernadores \u00e1rabes durante a expansi\u00f3n do islam no s\u00e9culo VII. \u00c1s portas do s\u00e9culo VIII, o califa Abd-al-Malik decretou que o \u00e1rabe substituir\u00eda o grego e o copto como lingua administrativa exclusiva. O copto literario declinou gradualmente ata o punto de que, ao cabo duns cantos s\u00e9culos, o bispo exipcio Severus Ibn al-Muqaffa atopou necesario escribir a s\u00faa \" Historia dos patriarcas \" en \u00e1rabe. Con todo, eclesi\u00e1sticamente, a lingua retivo a s\u00faa importante posici\u00f3n, e moitos textos haxiogr\u00e1ficos tam\u00e9n se compuxeron durante este per\u00edodo. Ata o s\u00e9culo X, o copto permaneceu a lingua falada da poboaci\u00f3n nativa fora da capital.\nAs violentas persecuci\u00f3ns dos mamelucos guiaron a un declive m\u00e1is grande do copto, ata que se entregou o \u00e1rabe exipcio nalg\u00fan momento do s\u00e9culo XVII, e desde ent\u00f3n puido sobrevivir en lugares illados por un tempo m\u00e1is. Na segunda metade do s\u00e9culo XIX, o papa Cirilo IV de Alexandr\u00eda comezou un movemento nacional eclesi\u00e1stico para revivir a lingua copta. Public\u00e1ronse varios traballos de gram\u00e1tica, xunto co dicionario m\u00e1is comprensible que se fixo ata ent\u00f3n. Os achados universitarios no campo da exiptolox\u00eda e a inauguraci\u00f3n da Instituto de Estudos Coptos contribu\u00edron m\u00e1is adiante no renacemento. Os esforzos para resucitar a lingua seguen emprendendo, tanto dentro como fora da Igrexa, e atraeron o interese tanto dos coptos como de \u00e1rabes en Exipto.\nDemograf\u00eda.\nOs Antigos Exipcios foron o resultado dunha mestura das varias poboaci\u00f3ns que se fixaron no Exipto ao longo dos tempos, ori\u00fandas do nordeste africano, da \u00c1frica negra e da \u00e1rea sem\u00edtica.\nA cuesti\u00f3n relativa \u00e1 etnia dos antigos Exipcios \u00e9 por veces xeradora de controversia, a\u00ednda que \u00e1 luz dos \u00faltimos co\u00f1ecementos da ciencia falar de razas humanas rev\u00e9lase un anacronismo. At\u00e9 mediados do s\u00e9culo XX, por influencia dunha visi\u00f3n euroc\u00e9ntrica, consider\u00e1base os antigos Exipcios practicamente como brancos; a partir dos anos 1950 do s\u00e9culo XX as teor\u00edas do \"afro-centrismo\", segundo as cales os Exipcios eran negros, afirm\u00e1ronse nalg\u00fans c\u00edrculos. Importa tam\u00e9n referir que as representaci\u00f3ns art\u00edsticas son frecuentemente idealizaci\u00f3ns que non permiten retirar conclusi\u00f3ns neste dominio.\nOs Exipcios ti\u00f1an consciencia da s\u00faa alteridade: nas representaci\u00f3ns art\u00edsticas dos t\u00famulos os habitantes do val do Nilo aparecen con roupas de li\u00f1o branco, en canto que os seus veci\u00f1os libios e semitas con roupas de la.\nA lingua dos Exipcios (hoxe unha lingua morta) \u00e9 un ramo da familia das linguas afroasi\u00e1ticas (camito-sem\u00edticas). Esta lingua \u00e9 co\u00f1ecida grazas \u00e1 descuberta e descifrado da Pedra Rosetta, onde se encontra inscrito un decreto de Tolomeo V Epifanio (205-180 a.C.) en d\u00faas linguas (exipcio e grego) e en tres escritas (caracteres xerogl\u00edficos, escrita dem\u00f3tica e alfabeto grego). En 1822 o franc\u00e9s Jean-Fran\u00e7ois Champollion descifrou a escrita xerogl\u00edfica e a dem\u00f3tica que se encontraban na pedra, permitindo as\u00ed o acceso aos textos do antigo Exipto e o comezo da Exiptolox\u00eda.\nO n\u00famero de habitantes do antigo Exipto oscilou segundo as \u00e9pocas. Durante o per\u00edodo predin\u00e1stico (4500-3000 a.C.) a poboaci\u00f3n rondar\u00eda os centenas de milleiros; durante o Imperio Antigo (s\u00e9culo XVII a XII a.C.) situar\u00edase nos dous mill\u00f3ns, atinxindo os catro mill\u00f3ns por altura do Imperio Novo. Cando o Exipto se tornou unha provincia romana a poboaci\u00f3n debeu ser cerca de sete mill\u00f3ns. Esta poboaci\u00f3n habitaba nas terras agr\u00edcolas situadas nas marxes do Nilo, sendo escasas as poboaci\u00f3ns que viv\u00edan no deserto. Ao contrario das civilizaci\u00f3ns da Mesopotamia, o antigo Exipto non desenvolveu unha importante rede urbana."}
{"id": "9170", "revid": "68944", "url": "https://gl.wikipedia.org/wiki?curid=9170", "title": "Restauraci\u00f3n Meiji", "text": "A Restauraci\u00f3n Meiji (en , \u3081\u3044\u3058\u3044\u3057\u3093, Meiji Ishin), referida na s\u00faa \u00e9poca como Restauraci\u00f3n Honorable (en , Goisshin) foi unha cadea de eventos que conduciron a un cambio na estrutura pol\u00edtica e social do Xap\u00f3n no per\u00edodo comprendido de 1866 a 1869, un per\u00edodo de anos que abrangue parte do per\u00edodo Edo (tam\u00e9n denominado \"Bakumatsu\", Shogunato Tokugawa tard\u00edo, literalmente \u00faltimos momentos de \"Bakufu\") e o comezo da Era Meiji.\n\u00d3 comezo do s\u00e9culo XIX, o Xap\u00f3n viv\u00eda illado e cunha organizaci\u00f3n social de car\u00e1cter feudal an\u00e1loga \u00e1 de Europa na Idade Media. A autoridade pol\u00edtica era exercida polo Shog\u00fan, e a relixiosa polo Emperador ou Micado, que foi considerado deus vivente ata 1945. Os EUA en 1854 obrigaron ao Shog\u00fan a permiti-lo establecemento de factor\u00edas mercantiles en territorio xapon\u00e9s, segu\u00edndolles outras potencias occidentais. O Emperador Mutsuhito estableceu o poder absoluto en 1868, inaugurando o per\u00edodo Meiji.\nO Per\u00edodo Meiji ou das reformas, significa o esforzo do Xap\u00f3n por occidentalizarse, e porse en t\u00f3dolos aspectos \u00e1 altura de Occidente. O que conseguiron con incrible rapidez. \u00d3 sentirse fortes, naceron as ambici\u00f3ns expansivas, sendo foco dos principais conflitos armados de finais do s\u00e9culo XIX: as guerras sinoxaponesas e a rusoxaponesa.\nContexto.\nA restauraci\u00f3n Meiji \"Bakumatsu non Doran\" (fin do r\u00e9xime do \"shogun\") foi a ca\u00edda do r\u00e9xime desp\u00f3tico no Xap\u00f3n. Este r\u00e9xime era moi parecido ao feudalismo europeo, o emperador (que se cr\u00eda que descend\u00eda dos deuses) non ti\u00f1a o poder real sen\u00f3n que depend\u00eda do \"daim\u00edo\" (se\u00f1or feudal) m\u00e1is importante. Este titul\u00e1base \"shogun\", que \u00e9 o maior rango que un daim\u00edo pod\u00eda obter. Por iso o r\u00e9xime pol\u00edtico cham\u00e1base shogunato ou \"bakufu\". Agora ben, o Xap\u00f3n at\u00e9 1853 permanecera illado do resto do mundo econ\u00f3mica e politicamente (excepto para China e Holanda(que gozaban dun porto aberto, Nagasaki). Nesta data chega unha frota armada estadounidense (ao mando do Comodoro Perry) que ti\u00f1a como prop\u00f3sito demandar un tratado de comercio. Este feito co\u00f1\u00e9cese tam\u00e9n como \"Kurofune raik\u014d\" (chegada dos barcos negros). Ao non ter o Xap\u00f3n unha armada para facerlle fronte tivo que aceptar o tratado, evidenciando o d\u00e9bil que era o pa\u00eds.\nEn febreiro de 1867, Mutsuhito, aos seus quince anos, sucedeu ao seu pai, o emperador K\u014dmei e proclamouse unha nova era de \"Meiji\" (que significa \"culto \u00e1 regra\"). A restauraci\u00f3n Meiji de 1868 puxo remate a 256 anos de feudalismo do shogunato Tokugawa.\nUnha revoluci\u00f3n da clase alta.\nEsta revoluci\u00f3n tivo unha particularidade \u00fanica na historia; a mesma clase dominante (a aristocracia) foi a que viu a necesidade de cambio e de renunciar aos seus dereitos especiais. Por iso estaban divididos en dous bandos: os \"Kinn\u014d-no-shishi\" e os partidarios do shogunato. Os terratenentes (\"daimyo\") que estaban en contra do shogunato lideraron o Kinn\u014d-no-shishi. Entre eles destacan tres dirixentes, o chamado \"Ishin Sanketsu\" (o triunvirato de \"Ishin\"), cuxos integrantes eran Toshimichi \u014ckubo, Takamori Saig\u014d e Takayoshi Kido.\nOs partidarios do shogunato contaban con diferentes forzas para enfront\u00e1rense a estes revolucionarios; entre eles o Shinsengumi (unha forza paramilitar-policial situada en Kioto). Para 1867 o movemento revolucionario lograra un avance decisivo e o emperador Meiji (que non ti\u00f1a poder real) dita a orde de disolver o bakufu (shogunado). Pero o shogun Tokugawa Yoshinobu res\u00edstese a deixar o poder en mans do Ishin shishi e en 1868 desenv\u00f3lvense cinco batallas m\u00e1is, chamadas as Guerras Boshin, en orde cronol\u00f3xica son estas: Toba-Fushimi, Monte Ueno, Nagoaka, Aizu e Hakodate.\nPosteriormente os samurais tras os radicais cambios realizados polo emperador, reb\u00e9lanse contra este, formando un ex\u00e9rcito cuxo inimigo ser\u00e1 o emperador ao abolir os privilexios da clase samurai, os adversarios foron o recentemente fundado corpo de polic\u00eda, formada en gran parte por samurais que se puxeron ao servizo do emperador e samurais dos clans vencedores nas Guerras de Boshin: Satsuma e Ch\u014dsh\u016b.\nOs resultados do cinco guerras foron determinantes e o \"Sh\u014dgun\" convocou a consello o \"Ishin\" \"Takamori Saig\u014d\", no que estivo presente o xefe de mari\u00f1a shogunal, Kaish\u016b Katsu. O resultado deste consello foi a rendici\u00f3n do shogunato.\nAlianzas e lealdades.\nA formaci\u00f3n en 1866 da alianza Satsuma-Ch\u014dsh\u016b entre Takamori Saig\u014d, o l\u00edder do territorio Satsuma, e Kogor\u014d Katsura, o l\u00edder do territorio Ch\u014dsh\u016b, constr\u00faen os cimentos da restauraci\u00f3n Meiji. Estes dous l\u00edderes apoiaron ao Emperador K\u014dmei (pai do emperador Meiji) e ali\u00e1ronse xunto a Ry\u014dma Sakamoto co prop\u00f3sito de cambiar o goberno do Shogunato Tokugawa (\"bakufu\") e devolver o poder ao emperador. A finais de 1867, o Emperador Meiji ascende ao trono despois da morte do emperador Komei. Este per\u00edodo tam\u00e9n supuxo un cambio ao Xap\u00f3n desde o comezo dunha sociedade feudal a tomar unha econom\u00eda capitalista cunha persistente influencia occidental.\nA gran reforma.\nA primeira reforma foi a promulgaci\u00f3n da carta de xuramento en 1868, unha declaraci\u00f3n global destinada a dar \u00e1 oligarqu\u00eda Meiji o impulso necesario para ga\u00f1ar a confianza e o apoio financeiro do novo goberno. Os cinco estatutos consist\u00edan en:\nCoa aceptaci\u00f3n do xuramento, sup\u00faxose implicitamente que a exclusividade pol\u00edtica do \"bakufu\" ti\u00f1a que rematar e que era necesario avanzar cara a unha participaci\u00f3n m\u00e1is democr\u00e1tica no goberno. Para aplicar os estatutos do xuramento, elabor\u00e1ronse once artigos constitucionais. Ademais de nomear un novo Consello de Estado, un \u00f3rgano lexislativo e un sistema de rango para nobres e oficiais, o seu mandato no cargo limitouse a catro anos. permitiu o voto p\u00fablico, estableceuse un novo sistema tributario e establec\u00e9ronse novas leis administrativas locais.\nO goberno Meiji asegurou \u00e1s forzas estranxeiras que ter\u00edan que seguir os antigos tratos negociados co \"bakufu\" e anunciou que ter\u00edan que actuar segundo o dereito internacional. Mutsuhito, que reinou ata 1912, seleccionou un novo t\u00edtulo de Meiji, ou Adoraci\u00f3n no goberno, como sinal do comezo dunha nova era na historia xaponesa.\nPara escenificar a nova orde, a capital trasladouse de Quioto, onde estaba situada desde 794, a Toquio (a capital do leste), que era o novo nome da cidade de Edo. A maior\u00eda dos \"daimy\u014d\" entregaron voluntariamente as s\u00faas terras e rexistros censuais ao emperador durante a abolici\u00f3n do sistema Han, simbolizando que a terra e a xente estaban baixo a xurisdici\u00f3n do emperador. Confirmados os seus cargos hereditarios, os \"daimy\u014d\" convert\u00e9ronse en gobernadores e o goberno central asumiu os seus gastos administrativos e o pago dos subsidios dos samurais. O Han foi substitu\u00eddo polas xefaturas do Xap\u00f3n en 1871 e a autoridade continuou a flu\u00edr ao goberno central. Os oficiais favorecidos do antigo Han, como Satsuma, Ch\u014dsh\u016b, Tosa e Hizen, ocuparon varios cargos nos novos ministerios. Formalmente, os nobres que non foron favorecidos pola corte e os samurais de rango inferior e m\u00e1is radical substitu\u00edron as persoas asignadas polos \"bakufu\", \"daimy\u014d\" e antigos nobres da corte ao xurdir unha nova clase dirixente.\nReforma administrativa.\nUnha condici\u00f3n para a formaci\u00f3n do Xap\u00f3n unitario foi a eliminaci\u00f3n da vella estrutura federalista do pa\u00eds. As s\u00faas unidades eran principados aut\u00f3nomos, controlados por un \"daimy\u014d\". Durante a guerra civil (1868-1869), o goberno xapon\u00e9s confiscou as posesi\u00f3ns do \"Sh\u014dgun\" e dividiunas en xefaturas. Non obstante, os principados Han permaneceron f\u00f3ra do seu control directo.\nA cambio da terra, os \"daimy\u014d\" convert\u00e9ronse nos xefes das oficinas rexionais do goberno central, pagadas polo estado. A\u00ednda que a terra dos Hans foi transferida formalmente ao estado, os mesmos Hans non foron eliminados. O seu \"daimy\u014d\" mantivo o dereito de recadar impostos e formar ex\u00e9rcitos nas s\u00faas terras e, polo tanto, permaneceu semiaut\u00f3nomo. Debido a estas mornas pol\u00edticas do goberno central, o descontento nas rexi\u00f3ns foi crecendo.\nO 20 de xaneiro de 1869, o \"daimy\u014d\" dos catro hans progobernamentais, Satsuma, Choshu, Tosa e Hizen, que foran os adversarios m\u00e1is decididos do shogunado, acordaron \"devolver os seus dominios ao emperador\". Outros \"daimy\u014d\" tam\u00e9n o aceptaron, feito que levou, sen d\u00fabida, e quizais especificamente por primeira vez, a ter un goberno central que exercese o poder sobre todo o territorio (\u5929\u4e0b, \"Tenko\"). O antigo \"daimy\u014d\" traslad\u00e1ronse das rexi\u00f3ns de Toquio e regresou como gobernadores da xefatura. Antes de 1888 o n\u00famero de xefaturas reduciuse de 306 a 47, colocouse un distrito especial en Hokkaido, igual que nas xefaturas das tres principais cidades: Toquio, Quioto e Osaka.\nReforma do goberno.\nXunto coa reforma da administraci\u00f3n produc\u00edronse cambios na estrutura do goberno. A base do novo executivo foi tomada directamente da estrutura de goberno xaponesa do s\u00e9culo VIII. O 15 de agosto de 1869 o goberno dividiuse en tres ramas: o Daij\u014d-kan, o Ministerio da Esquerda e o Ministerio da Derita. A rama principal era o gabinete. Consist\u00eda nun chanceler, ministros da esquerda e da dereita e asesores. A rama da esquerda era lexislador e asesor da rama principal. A estrutura da rama dereita eran oito ministerios, que estaban rexidos polos ministros e viceministros. A maior\u00eda dos cargos do goberno foron ocupados por xente procedente dos antigos estados principescos, Satsuma (Saig\u014d Takamori, Okubo Toshimichi, Kuroda Kiyotaka), Choshu (Kido Takayoshi, Ito Hirobumi, Inoue Kaoru, Yamagata Aritomo), Tosa (Itagaki Taisuke Got\u014d Sh\u014djir\u014d, Sasaki Takayuki) e Hizen (Okuma Shigenobu, \u014cki Takat\u014d, Soejima Taneomi, Et\u014d Shimpei) formaron interiormente a chamada facci\u00f3n do Han. As principais posici\u00f3ns ocup\u00e1ronas arist\u00f3cratas da capital, como Sanj\u014d Sanetomi e Iwakura Tomomi.\nReforma militar.\nUn dos principais obxectivos do goberno imperial foi a creaci\u00f3n dun ex\u00e9rcito moderno e eficiente. Despois da liquidaci\u00f3n das tropas dos hans, formadas por samurais, estas reasign\u00e1ronse ao Departamento de Guerra. O 10 de xaneiro de 1873, a iniciativa de \u014cmura Masujir\u014d e Yamagata Aritomo, o goberno impuxo o servizo militar obrigatorio. A partir dese momento, todos os homes que chegasen aos vinte anos, estar\u00edan obrigados a servir no ex\u00e9rcito, independentemente da s\u00faa condici\u00f3n social. Pod\u00edan quedar exentos do servizo militar as cabezas de familia e os seus herdeiros, os funcionarios, estudantes, e os que pagasen a cantidade de 270 iens. O \u00faltimo ex\u00e9rcito imperial estaba formado principalmente por campesi\u00f1os.\nXunto coa reforma militar cre\u00e1ronse por separado as unidades do ex\u00e9rcito e a polic\u00eda. Ata 1872 estiveron adscritas ao Departamento de Xustiza, e a partir do ano seguinte ao Ministerio do Interior. A polic\u00eda metropolitana organizouse cunha xesti\u00f3n independente en Toquio. \nReforma social.\nPara a construci\u00f3n do estado nacional xapon\u00e9s, o goberno imperial tam\u00e9n levou a cabo unha activa pol\u00edtica social. O 25 de xu\u00f1o de 1869 form\u00e1ronse d\u00faas clases privilexiadas: a nobreza titulada (\"kazoku\") e a sen t\u00edtulo (\"shizoku\"). O primeiro consist\u00eda nos arist\u00f3cratas da capital e o \"daimyo\" dos hans desaparecidos, e o segundo consist\u00eda en antigos samurais. Debido \u00e1 formaci\u00f3n de d\u00faas clases, o goberno intentou superar a oposici\u00f3n secular de samurais e arist\u00f3cratas, e tam\u00e9n intentou eliminar a diferenza social e o modelo medieval da relaci\u00f3n \"amo-escravo\" na contorna samurai. Ademais, o poder imperial proclamou a igualdade de agricultores, artes\u00e1ns e comerciantes, independentemente da ocupaci\u00f3n e da posici\u00f3n. Foron co\u00f1ecidos como os \"com\u00fans\" (\"heimin\"). En 1871, o goberno equiparou o \"buraku\" nesta clase, historicamente discriminado no per\u00edodo Edo. Os com\u00fans ti\u00f1an que ter un nome, que ata ent\u00f3n s\u00f3 levaba o samurai, e agora permit\u00edase o matrimonio entre as d\u00faas clases de aristocracia. Elimin\u00e1ronse as tradicionais restrici\u00f3ns \u00e1s viaxes e ao cambio de carreira. O 4 de abril de 1871, o goberno imperial promulgou unha lei sobre o rexistro da poboaci\u00f3n. O ano seguinte, a poboaci\u00f3n ingresou no rexistro dividida en tres categor\u00edas: as d\u00faas clases de nobreza e os plebeos.\nA nobreza xaponesa estaba dentro do estado. Os nobres recib\u00edan unha pensi\u00f3n anual, que era o 30% do orzamento total do pa\u00eds. Para aliviar a carga do estado, en 1873 o goberno promulgou a \"Lei sobre a devoluci\u00f3n das pensi\u00f3ns ao emperador\" e a nobreza viuse obrigada a abandonar o pagamento peri\u00f3dico das pensi\u00f3ns a cambio dun \u00fanico pagamento. Non obstante, o problema non se solucionou e a d\u00e9beda das pensi\u00f3ns do estado continuou a crecer, raz\u00f3n pola que en 1876 as autoridades aboliron finalmente a pr\u00e1ctica dos seus cobros e pagamentos. Neste sentido, a diferenza legal entre os samurais, aos que se lles prohibiu o mesmo ano levar a katana en p\u00fablico, e o pobo, desaparecera. Para asegurar a s\u00faa existencia, convert\u00e9ranse en parte da clase privilexiada dos funcionarios p\u00fablicos: empregados p\u00fablicos, polic\u00edas e profesores. Moitos comezaron a cultivar. Non obstante, a maior parte do comercio non prosperou e rapidamente crebou, debido \u00e1 falta de habilidades empresariais. Para salvar os samurais, o goberno introduciu subvenci\u00f3ns e animounos a colonizar un Hokkaido medio civilizado. Non obstante, estas medidas non foron suficientes, o que foi a causa de futuras disturbios.\nReforma relixiosa.\nMentres a Restauraci\u00f3n Meiji intentou devolver o emperador a unha posici\u00f3n superior, os esforzos centr\u00e1ronse en establecer un estado xinto\u00edsta m\u00e1is parecido ao estado de hab\u00eda 1000 anos.\nEstableceuse unha Oficina de Culto Shinto, clasificada en importancia por encima do Consello de Estado. Adopt\u00e1ronse as ideas Kokutai das escolas Mito e p\u00faxose o acento na divindade ancestral da familia imperial xaponesa. Nun pequeno mais importante movemento, o goberno apoiou os mestres xinto\u00edstas. A\u00ednda que a Oficina de Culto Shinto foi degradada en 1872, en 1877 a C\u00e1mara de Ministros controlaba todos os santuarios xinto\u00edstas e o Estado reco\u00f1ec\u00eda certas seitas xinto\u00edstas. A relixi\u00f3n shinto separouse da administraci\u00f3n budista e restaur\u00e1ronse as s\u00faas caracter\u00edsticas. A\u00ednda que o budismo sufriu o apoio estatal ao xinto\u00edsmo, tivo o seu propio renacemento. O cristianismo tam\u00e9n foi legalizado e o confucianismo seguiu a ser unha importante doutrina \u00e9tica. Non obstante, o n\u00famero de pensadores xaponeses identificados coas ideolox\u00edas e metodolox\u00eda occidentais aumentou cada vez m\u00e1is.\nReforma fiscal.\nO obxectivo principal do goberno imperial na construci\u00f3n dun Xap\u00f3n modernizado foi a creaci\u00f3n dun sistema financeiro s\u00f3lido. A principal fonte das arcas estatais era o imposto sobre a terra en forma de rendas naturais, que durante s\u00e9culos os agricultores xaponeses pagaran aos seus amos. Despois de que o principado fose eliminado, o goberno asumiu as s\u00faas obrigas e dereitos de d\u00e9beda, raz\u00f3n pola que conseguir o di\u00f1eiro do orzamento era extremadamente dif\u00edcil. Por iso, as autoridades compromet\u00e9ronse a levar a cabo reformas territoriais e fiscais para estabilizar as finanzas xaponesas.\nEn 1871, o goberno imperial creou novas zonas de cultivo en terras virxes e en 1872 retirouse a prohibici\u00f3n de vender terras e reco\u00f1eceuse a existencia de propiedades privadas. Os propietarios recibiron certificados de propiedade da terra, indicando o prezo da parcela. O sistema de certificados eliminou a forma comunal tradicional de posesi\u00f3n da terra. O 28 de xullo de 1873, base\u00e1ndose neste sistema de goberno imperial, comezou a reforma do imposto sobre a terra, que rematou en 1880. A reforma, no canto do criterio de rendemento inestable da tributaci\u00f3n, converteuse nun prezo estable para a terra e os propietarios convert\u00e9ronse en contribu\u00edntes. O imposto sobre a propiedade ti\u00f1a que pagarse en efectivo por un importe do 3% do valor da terra. Os bosques e as terras de monta\u00f1a, que eran utilizadas polos membros da comunidade no seu conxunto, foron considerados polo goberno como terras sen amo. Estas transformaci\u00f3ns proporcionaron un xeito estable de encher as arcas estatais e contribu\u00edron ao desenvolvemento de relaci\u00f3ns monetarias-mercant\u00eds na rexi\u00f3n. Non obstante, por outra banda, provocaron unha nova diferenciaci\u00f3n social e aumentaron a presi\u00f3n fiscal sobre a xente e, ademais, provocaron o descontento campesi\u00f1o.\nLexitimouse o sistema de alugamento de terras introducido durante o per\u00edodo Tokugawa. De feito, a pesar dos esforzos do shogunado para \"conxelar\" as catro clases da sociedade, baixo o seu dominio, os veci\u00f1os comezaron a arrendar terras a outros agricultores e, polo tanto, enriquec\u00e9ronse. Isto molestou o sistema de clases definido de xeito pronunciado, declarado polo shogunado, e contribu\u00edu \u00e1 s\u00faa ca\u00edda.\nReforma da educaci\u00f3n.\nEn educaci\u00f3n, o goberno levou a cabo unha serie de reformas fundamentais. En 1871 creouse o primeiro Ministerio de Cultura, unha instituci\u00f3n central responsable da pol\u00edtica educativa. En 1872, publicouse un decreto sobre educaci\u00f3n estatal baseado no modelo franc\u00e9s. Segundo este sistema, o Xap\u00f3n dividiuse en oito distritos universitarios. Cada distrito ter\u00eda unha universidade e 32 escolas secundarias. Cada escola formaba un distrito escolar independente e ter\u00eda 210 escolas primarias. Non obstante, a decisi\u00f3n do Ministerio foi m\u00e1is declarativa que calquera outra cousa e non tivo en conta as posibilidades reais dos educadores e dos cidad\u00e1ns. Polo tanto, en 1879 o Ministerio emitiu un \"Decreto de educaci\u00f3n\", polo que se abol\u00eda o sistema de distritos e a educaci\u00f3n p\u00fablica obrigatoria limit\u00e1base \u00e1 escola primaria, segundo o modelo alem\u00e1n. Por primeira vez nos colexios p\u00fablicos, os nenos e as nenas estudaron xuntos.\nO goberno tam\u00e9n fixo esforzos para o desenvolvemento da educaci\u00f3n universitaria xaponesa. En particular, en 1877 fundouse a Universidade de Toquio, para a que o goberno xapon\u00e9s contratou moitos especialistas estranxeiros. Na sede establec\u00e9ronse instituci\u00f3ns educativas e instituci\u00f3ns de educaci\u00f3n superior para mulleres. A iniciativa estatal recibiu o apoio de personaxes p\u00fablicas. Por iso, Fukuzawa Yukichi converteuse no fundador da escola privada Kei\u014d, a futura Universidade Kei\u014d, e Nijima Tse no fundador da escola Doshisha, a futura Universidade Doshisha.\nAlgunhas regulaci\u00f3ns gobernamentais sobre primaria, secundaria, terciaria e universidade foron adoptadas en 1880.\nCrecemento industrial.\nA r\u00e1pida industrializaci\u00f3n e modernizaci\u00f3n do Xap\u00f3n permitiu un grande aumento da produci\u00f3n e da infraestrutura. O pa\u00eds constru\u00edu industrias como estaleiros, plantas sider\u00farxicas e t\u00e9xtiles que se vend\u00edan a empresarios relacionados coa industria occidental. Os produtos feitos con tecnolox\u00eda occidental poder\u00edan venderse moi facilmente nun contexto internacional. As \u00e1reas industriais medraron enormemente, o que provocou migraci\u00f3ns masivas do campo. A industrializaci\u00f3n tam\u00e9n se materializou en forma de desenvolvemento dun sistema ferroviario nacional e un moderno sistema de comunicaci\u00f3n. As clases sociais m\u00e1is baixas (mulleres, marxinados, xornaleiros, prostitutas e campesi\u00f1os) formaron a forza de traballo para este crecemento industrial.\nComezo da era Meiji.\nEn 1868 comeza a era Meiji (ou Restauraci\u00f3n Meiji). Nesta quedan abolidos os privilexios especiais dos samurais, d\u00e1selle \u00e1 poboaci\u00f3n a posibilidade de portar apelido (privilexio at\u00e9 ent\u00f3n da aristocracia, mentres que a xente levaba o nome da s\u00faa profesi\u00f3n, por exemplo, o capit\u00e1n dun barco cham\u00e1base \"Anjin\" -\"capit\u00e1n\"-). Estes cambios provocaron a inestabilidade do pa\u00eds no comezo da era Meiji. Houbo moitos levantamentos, pero p\u00f3dese destacar o de Takamori Saig\u014d, integrante do triunvirato de Ishin, amigo e compa\u00f1eiro de Toshimichi \u014ckubo. Saig\u014d \u00e9 derrotado por \u014ckubo e feito executar. A era Meiji logrou a estabilidade total despois de catro d\u00e9cadas."}
{"id": "9171", "revid": "5863", "url": "https://gl.wikipedia.org/wiki?curid=9171", "title": "Tripla Entente", "text": "A Tripla Entente foi unha coalici\u00f3n conformada pola alianza franco-rusa de 1893, a Entente Cordiale franco-brit\u00e1nica de 1904 e o acordo anglo-ruso de 1907.\nEric J. Hobsbawm, no seu libro \"Historia do s\u00e9culo XX\", def\u00ednea deste xeito: triplo entente, constitu\u00edda por Francia, Reino Unido de Gran Breta\u00f1a e Irlanda e o Imperio ruso. O Reino de Serbia e B\u00e9lxica incorpor\u00e1ronse \u00e1 tripla entente inmediatamente como consecuencia do ataque austr\u00edaco contra Serbia (que, de feito, desencadeou o inicio das hostilidades) e o ataque de Alema\u00f1a contra B\u00e9lxica.\nA nova potencia mundial, Alema\u00f1a, gobernada por Guillerme II de Alema\u00f1a, en 1890 conseguiu que tres potencias que ti\u00f1an importantes diferenzas entre si, Francia, Reino Unido de Gran Breta\u00f1a e Irlanda e o Imperio ruso, aproxim\u00e1sense e terminasen por coligarse como a Aliada Maior Nacionalista para facer fronte \u00e1 Tripla Alianza do Imperio alem\u00e1n, Imperio austroh\u00fangaro e o Reino de Italia.\nA crise definitiva do ver\u00e1n de 1914 demostrou o funcionamento da alianza ao terminar implicando no conflito \u00e1s tres potencias signatarias.\nAs outras uni\u00f3ns.\nTralo abandono da Tripla Alianza por parte do Reino de Italia en 1915, esta unir\u00edase \u00e1 Entente polos seus intereses e pola inconformidade que sent\u00eda ao non ter garant\u00edas nas Potencias Centrais."}
{"id": "9173", "revid": "98629", "url": "https://gl.wikipedia.org/wiki?curid=9173", "title": "Panxermanismo", "text": "O panxermanismo foi un obxectivo pol\u00edtico pannacionalista do k\u00e1iser Guillerme II. Pretend\u00eda establecer a hexemon\u00eda europea do Segundo Reich, e para levalo a cabo prescindiu do vello chanceler Von Bismarck."}
{"id": "9175", "revid": "28012", "url": "https://gl.wikipedia.org/wiki?curid=9175", "title": "Lynx (navegador)", "text": "Lynx \u00e9 un navegador web de s\u00f3 texto, isto \u00e9, non mostra os gr\u00e1ficos nin o formato das p\u00e1xinas.\nLynx foi creado pola Universidade de Kansas para o seu sistema de informaci\u00f3n intra-campus, que corr\u00eda sobre UNIX. Co tempo, converteuse nun cliente de gopher e finalmente nun navegador web. Lynx publ\u00edcase baixo a licenza GNU e \u00fasase cando os contidos son m\u00e1is importantes que os gr\u00e1ficos e as conexi\u00f3n son lentas.\nCaracter\u00edsticas.\nLynx \u00e9 usado en terminais de cursor direccionable e celas de caracteres, ou emuladores de terminal (inclu\u00edndo terminais VT100 e paquetes de software para computadoras de escritorio que emulan terminais VT100, como Kermit ou Procomm. Orixinalmente foi desenvolvido para UNIX e VMS e a\u00ednda hoxe distrib\u00faese con varias distribuci\u00f3ns de GNU/Linux. Oficialmente existen versi\u00f3ns para Microsoft Windows (Windows 95 e posteriores), DOS, OS/2 e FreeBSD, AmigaOS, Atari TOS, BeOS entre outros tantos. As versi\u00f3ns para Mac OS X son provistas por OSXGNU.\nA s\u00faa simplicidade facilita que un lector de pantalla traballe sobre este navegador, o que o converteu nunha opci\u00f3n para usuarios con problemas de visi\u00f3n . Lynx tam\u00e9n se usa para comprobar a usabilidade dun sitio web en navegadores web antigos.\nPara navegar con Lynx p\u00f3dese seleccionar unha ligaz\u00f3n coas teclas de direcci\u00f3n ou, activando unha opci\u00f3n para numerar as ligaz\u00f3ns, ingresando o n\u00famero de cada enlace. As versi\u00f3ns actuais te\u00f1en soporte para varias caracter\u00edsticas de HTML. Incl\u00fae soporte para marcadores, cookies. O contido das t\u00e1boas \u00e9 mostrada en varias li\u00f1as de texto, onde o final de cada fila da t\u00e1boa repres\u00e9ntase cun salto de li\u00f1a. Os frames son identificados por un nome e nav\u00e9gase por eles coma se fosen p\u00e1xinas independentes. Lynx pode mostrar arquivos locais e incl\u00fae soporte para os protocolos Gopher, FTP, WAIS, NNTP, Finger, ou servidores cso/ph/qi, e servizos accesibles a trav\u00e9s de conexi\u00f3ns a contas telnet, TN3270 ou rlogin"}
{"id": "9176", "revid": "23204", "url": "https://gl.wikipedia.org/wiki?curid=9176", "title": "Ansbach", "text": "Ansbach \u00e9 unha cidade de Baviera, Alema\u00f1a. Capital da rexi\u00f3n de Mittelfranken. Ten 40.723 habitantes (2004).\nHistoria.\nA cidade constru\u00eduse arredor dun mosteiro beneditino fundado no ano 748 por un nobre franconio, Gumbertus. O nome de Ansbach aparece por vez primeira en 1221.\nPertenceu ao condado de Oettingen ata que pasou a Nuremberg en 1331, os Hohenzollerns, gobernantes de Nuremberg, fireron de Ansbach a cabeza da s\u00faa dinast\u00eda ata que obtiveron o electorado de Brandeburgo en 1415. Despois da morte do Federico I de Brandenburgo en 1440, unha li\u00f1a dos Hohenzollern gobernou Ansbach. En 1528 a cidade adopta o luteranismo e en 1563 secular\u00edzase a abad\u00eda de San Gumbertus. En 1792 Prusia anexiona Ansbach. Napole\u00f3n \u00fanea a Baviera.\nDurante a segunda guerra mundial todas as pontes da cidade quedaron destru\u00eddas, pero o centro hist\u00f3rico conservou o seu car\u00e1cter barroco. \nNa cidade hai tres instalaci\u00f3ns militares americanas."}
{"id": "9180", "revid": "5863", "url": "https://gl.wikipedia.org/wiki?curid=9180", "title": "Anselmo de Canterbury", "text": "Anselmo de Canterbury, nado en Aosta cara ao 1033 e finado en Canterbury o 21 de abril de 1109, foi un fil\u00f3sofo e te\u00f3logo medieval de orixe italiana, nomeado arcebispo de Canterbury en 1093.\nTraxectoria.\nConverteu a abad\u00eda de Bec (Normand\u00eda) do que era abade dende o 1059, nun centro cultural de grande importancia. Forzado a se exiliar polo rei de Francia, converteuse en arcebispo de Canterbury, enfrontouse ao rei Guillerme II de Inglaterra na defensa dos intereses da Igrexa. En 1720 foi reco\u00f1ecido como santo polo papa Clemente XI, celebr\u00e1ndose o seu d\u00eda o 21 de abril.\nEscribiu gran n\u00famero de obras teol\u00f3xicas e metaf\u00edsicas que tiveron grande influencia na s\u00faa \u00e9poca. Foi o creador da escol\u00e1stica e do argumento ontol\u00f3xico que pretend\u00eda probar racionalmente a existencia de Deus. Defendeu a Inmaculada Concepci\u00f3n de Mar\u00eda."}
{"id": "9181", "revid": "98629", "url": "https://gl.wikipedia.org/wiki?curid=9181", "title": "Ernest Ansermet", "text": "Ernest Ansermet, nado en Vevey o 11 de novembro de 1883 e finado en Xenebra o 20 de febreiro de 1969, foi un director de orquestra su\u00edzo.\nTraxectoria.\nNativo da rexi\u00f3n franc\u00f3fona de Su\u00edza comezou a s\u00faa carreira profesional como profesor de matem\u00e1ticas, dirixindo como afecci\u00f3n. Durante unha viaxe a Francia co\u00f1eceu a Claude Debussy e Maurice Ravel. Durante a primeira guerra mundial co\u00f1eceu a Igor Stravinskii, exiliado en Su\u00edza. En 1918 fundou a s\u00faa propia orquestra, a Orchestre de la Suisse Romande, coa que viaxou por Europa e Am\u00e9rica, de enorme importancia na difusi\u00f3n da m\u00fasica cl\u00e1sica moderna."}
{"id": "9182", "revid": "23204", "url": "https://gl.wikipedia.org/wiki?curid=9182", "title": "Freia", "text": "Freia, tam\u00e9n chamada Freyja \u00e9 a deusa n\u00f3rdica do amor e da fertilidade. Tam\u00e9n \u00e9 a muller do deus \u00d3\u00f0r.\nNomes.\nExisten d\u00faas graf\u00edas para o nome desta deusa: \u201cFreyja\u201d e \u201cFreya\u201d, usadas indistintamente nas diferentes linguas xerm\u00e1nicas e escandinavas. En castel\u00e1n, por\u00e9n, a forma normalmente utilizada \u00e9 a segunda, \u201cFreya\u201d. En galego, p\u00f3dese utilizar a forma alternativa \u201cFreia\u201d, que respectando a fon\u00e9tica orixinal da palabra, adec\u00faase m\u00e1is a unha graf\u00eda propiamente galega. O seu nome significa \"\u201cA Se\u00f1ora\u201d\".\nHistoria.\nFreia \u00e9, como t\u00f3dolos Vanes, unha deusa da fertilidade, e, como seu irm\u00e1n Frey, deusa do amor. As\u00ed mesmo, a m\u00e1is fermosa de entre as deusas tam\u00e9n \u00e9 considerada deusa da sensualidade, a sexualidade e a riqueza, personificando as forzas sagradas da vida. Polas s\u00faas caracter\u00edsticas, tam\u00e9n se lle considera a deusa protectora da primavera e de t\u00f3dalas criaturas asociadas a ela: as flores, as andori\u00f1as, os cucos, as fadas e elfos, a m\u00fasica etc.\nTam\u00e9n \u00e9 unha gran maga, experta na lectura das runas m\u00e1xicas, os transos e o lanzamento de conxuros, sabedor\u00eda que transmitiu \u00f3 resto dos deuses, e en particular, a Od\u00edn, a quen se di que lle ensinou a arte do Seidr. A estreita relaci\u00f3n entre Od\u00edn e Freia queda m\u00e1is patente a\u00ednda se temos en conta que esta \u00faltima \u00e9 tam\u00e9n considerada l\u00edder das Valkyrias, e neste rol, rep\u00e1rtese \u00e1s medias con Od\u00edn os heroes mortos en batalla, sendo polo tanto asociada tam\u00e9n en certo modo \u00e1 morte.\nXenealox\u00eda.\nFilla do deus do vento e dos mares Njord e da xiganta \"Skadi\", \u00e9 irm\u00e1 de Frey e a muller do seu amado, pero a mi\u00fado ausente deus viaxeiro Orlorval.\nAtributos.\nFreia, a fermosa deusa, \u00e9 a mi\u00fado representada cunha longa cabeleira loira, montada no seu carro tirado por dous gatos dos bosques (m\u00e1is en concreto, gatos da raza chamada \"\u201cBosque de Noruega\u201d\"). O seu s\u00edmbolo \u00e9 o colar \"\u201cBrisingamen\u201d\", forxado polos ananos con estrelas. Tam\u00e9n \u00e9 co\u00f1ecida por chorar l\u00e1grimas de ouro que se transforman en \u00e1mbar, pedra que a simboliza e que, ademais, \u00e9 denominada tam\u00e9n \"\u201cl\u00e1grimas de Freia\u201d\".\nEntre as s\u00faas posesi\u00f3ns destaca, \u00e1 parte do seu carro, un manto m\u00e1xico de plumas que a converte en falc\u00f3n."}
{"id": "9183", "revid": "23204", "url": "https://gl.wikipedia.org/wiki?curid=9183", "title": "Ungoliant", "text": "Ungoliant \u00e9 un personaxe de ficci\u00f3n pertencente \u00e1 saga de J. R. R. Tolkien \"O Se\u00f1or dos Aneis\". \u00c9 un ser grande con forma de ara\u00f1a que aparece na obra O Silmarillion. Xunto con Melkor, destru\u00edu as \"\u00c1rbores de Valinor\". Elara\u00f1a, que aparece n' \"O Se\u00f1or dos Aneis\" (ver t. II: \"As D\u00faas Torres\"), foi \"\u201co \u00faltimo dos v\u00e1stagos de Ungoliant en perturbar o desgraciado mundo\u201d\"."}
{"id": "9184", "revid": "23204", "url": "https://gl.wikipedia.org/wiki?curid=9184", "title": "Saruman", "text": "Saruman (do ingl\u00e9s antigo \"s\u00e6ru man\", \"home h\u00e1bil\") \u00e9 un personaxe creado por J. R. R. Tolkien que fai a s\u00faa aparici\u00f3n na novela \"O Se\u00f1or dos Aneis\". Saruman era un dos cinco Istari (Maiar convertidos en Magos) que chegaron \u00f3s Portos Grises desde Valinor cando transcorreran mil anos da Terceira Idade. Tam\u00e9n era co\u00f1ecido polos elfos como Curun\u00edr (\"home de h\u00e1biles recursos\"). Seica o seu nome de Maia era Cur\u00famo.\nDurante s\u00e9culos tivo como prop\u00f3sito destru\u00edr a Sauron, o Se\u00f1or Escuro, sendo elixido xefe do Consello Branco, pero pouco a pouco, \u00f3 estudar a historia e a ciencia dos Aneis de Poder, empezou a desexar o poder para si mesmo. Durante o tempo da Segunda Li\u00f1axe dos reis de Rohan converteuse en suposto aliado e amigo deste pobo, e eles acept\u00e1rono compracidos. M\u00e1is adiante o Administrador rexente de Gondor entregoulle a chave da torre de Orthanc en Isengarda, que ser\u00eda o seu lugar de residencia. Logo de que o Consello Branco finalmente expulsara a Sauron do Bosque Escuro, Saruman decidiu non o\u00edr m\u00e1is consello que o seu, e retirouse a Isengarda, fortific\u00e1ndoa e convert\u00e9ndoa en segredo nun lugar dedicado \u00f3 mal. Conseguiu infiltrarse na corte do rei Th\u00e9oden de Rohan por intermedio do conselleiro Gr\u00edma Lingua de Verme, e Th\u00e9oden foi v\u00edtima durante moitos anos do feitizo do Mago, que o manti\u00f1a como un vello d\u00e9bil.\nDurante a Guerra do Anel soubo polas acci\u00f3ns de Gandalf que o Anel \u00danico se atopaba na Comarca e non tardou en ter esp\u00edas al\u00ed. Tratou de convencer a Gandalf para unirse xuntos e substitu\u00edr a Sauron e facerse co poder supremo na Terra Media, pero \u00f3 non aceptar Gandalf, pechouno en Orthanc. Logo, mandou capturar \u00f3s Hobbits da Irmandade do Anel, sabendo que un deles portaba o Anel. As\u00ed foron capturados Merri e Pipin. Posterirmente, dirixiu un ataque de Orcos e Dunlendinos contra os Rohirrim, desatando as\u00ed a Batalla de Cornoburgo.\nPero Isengarda foi destru\u00edda polos ents e os cuornos do Bosque de Fangorn, e o seu ex\u00e9rcito foi aniquilado no Abismo de Helmo, tam\u00e9n coa axuda dos cuornos. Logo, Gandalf e os demais se\u00f1ores vitoriosos foron a Isengarda a parlamentar. Saruman a\u00ednda intentou danalos co feitizo da s\u00faa voz, pero non o logrou. Ent\u00f3n, Gandalf botouno da Orde dos Istari e do Consello, e confioulle a B\u00e1rbore a s\u00faa vixilancia.\nPor\u00e9n, B\u00e1rbore foi dalg\u00fan modo dominado polos argumentos do Mago, e finalmente deixouno libre. Derrotado e cheo de odio, Saruman intentou buscar vinganza na Comarca, domin\u00e1ndoa por medio de homes malvados que oprim\u00edan \u00f3s Hobbits. Pero foi vencido polos hobbits guiados por Frodo, Sam, Merri e Pipin. Finalmente, no outeiro de Vila Bulsa, el e o seu servente Gr\u00edma Lingua de Verme son obrigados a fuxir da Comarca. Pero Gr\u00edma de s\u00fapeto reacciona ante anos de abusos e malos tratos e, tolo de ira, apu\u00f1ala a Saruman. Ent\u00f3n intenta fuxir, pero as frechas dos Hobbits alc\u00e1nzano.\nO esp\u00edrito de Saruman el\u00e9vase no aire e \u00e9 visto polos Hobbits. V\u00f3lvese \u00f3 Oeste, de onde vi\u00f1era orixinalmente, pero desde al\u00ed sopra un vento que o dobrega e difumina. Mentres, o cad\u00e1ver corr\u00f3mpese e podrece rapidamente, quedando s\u00f3 os \u00f3sos.\nNa Pel\u00edcula.\nNa versi\u00f3n estendida da pel\u00edcula O Regreso do Rei morre \u00f3 principio, no parlamento con Gandalf, apu\u00f1alado por Gr\u00edma Lingua de Verme, a quen \u00e1 s\u00faa vez mata Legolas. O cad\u00e1ver cae da torre de Orthanc e queda empalado nunha das s\u00faas m\u00e1quinas, que \u00e1 s\u00faa vez xira e o afunde na inundada Isengarda, caendo o seu Palant\u00edr \u00e1 auga. Ent\u00f3n \u00e9 cando Pipin o colle. Gr\u00edma m\u00e1tao porque Th\u00e9oden lle d\u00e1 a liberdade, pero Saruman den\u00e9galla e agr\u00e9deo; ent\u00f3n apu\u00f1\u00e1lao nas costas. O cad\u00e1ver do conselleiro rohirrim queda na c\u00faspide da Torre do Mago.\nNa trilox\u00eda de pel\u00edculas de Peter Jackson sobre O Se\u00f1or dos Aneis, Saruman foi interpretado polo actor brit\u00e1nico Christopher Lee.\nZarquino \u00e9 o nome que dan os Uruk-hai e os habitantes de Isengarda a Saruman. Durante a s\u00faa estad\u00eda na Comarca todos se refiren \u00f3 Mago as\u00ed. Probablemente te\u00f1a a s\u00faa orixe na palabra \"sharku\", que na lingua dos orcos significa \"anci\u00e1n\"."}
{"id": "9185", "revid": "6460215", "url": "https://gl.wikipedia.org/wiki?curid=9185", "title": "Programa de presentaci\u00f3ns", "text": "As presentaci\u00f3ns son ficheiros que se poden usar para mostrar informaci\u00f3n visualmente de maneira atractiva diante dun auditorio. Constan de \u201cp\u00e1xinas\u201d, chamadas diapositivas, que poden inclu\u00edr texto, imaxes, v\u00eddeos, animaci\u00f3ns, sons, v\u00ednculos etc. \u00c1 presentaci\u00f3n, especialmente cando se fai utilizando un can\u00f3n de v\u00eddeo, tam\u00e9n se lle chama \u201cdiaporama\u201d.\nUn programa de presentaci\u00f3ns \u00e9 unha aplicaci\u00f3n inform\u00e1tica dese\u00f1ada para crear diaporamas. De entre as m\u00e1is co\u00f1ecidas destacan PowerPoint, inclu\u00edda no pacote ofim\u00e1tico Office (de Microsoft) e Impress (inclu\u00edda no pacote inform\u00e1tico LibreOffice). Popularmente a estas presentaci\u00f3ns tam\u00e9n se lles chama \"powerpoints\"."}
{"id": "9186", "revid": "23204", "url": "https://gl.wikipedia.org/wiki?curid=9186", "title": "Valar", "text": "Os Valar (singular: vala) son unha raza de seres pertencentes \u00e1 saga de J. R. R. Tolkien \"O Se\u00f1or dos Aneis\". O seu nome significa \"Os que te\u00f1en Poder\", \"Os Poderes\".\nReciben este nome os grandes Ainur que entraron en E\u00e4 no Comezo dos Tempos, e que logo ser\u00edan os gardi\u00e1ns e soberanos de Arda\nOutros nomes.\nOs Valar son tam\u00e9n denominados: \"Os Grandes\", \"Os Rexentes de Arda\", \"Se\u00f1ores de Valinor\" e \"Se\u00f1ores de Occidente\", entre outros."}
{"id": "9187", "revid": "1505", "url": "https://gl.wikipedia.org/wiki?curid=9187", "title": "Folla de c\u00e1lculo", "text": "Unha folla de c\u00e1lculo \u00e9 unha aplicaci\u00f3n inform\u00e1tica na que se distrib\u00faen datos en fileiras e columnas sobre os que se poden aplicar f\u00f3rmulas. A s\u00faa potencia como ferramenta reside en que os datos resultantes das operaci\u00f3ns recalc\u00falanse cada vez que se introduce unha modificaci\u00f3n. As follas de c\u00e1lculo te\u00f1en aplicaci\u00f3n en calquera traballo ou xesti\u00f3n que precise de conxuntos grandes de datos, especialmente na contabilidade e a enxe\u00f1ar\u00eda. En certa medida, as follas de c\u00e1lculo ve\u00f1en substitu\u00edr os libros de contabilidade.\nEntre as funcionalidades adicionais que ofrecen as follas de c\u00e1lculos est\u00e1 a posibilidade de elaborar gr\u00e1ficos cos que interpretar os datos.\nA aplicaci\u00f3n que popularizou este concepto foi Lotus 1-2-3. Outras follas de c\u00e1lculo en uso son Excel, inclu\u00edda na suite ofim\u00e1tica Office de Microsoft, Quattro Pro e Calc, inclu\u00edda na suite ofim\u00e1tica OpenOffice.org."}
{"id": "9191", "revid": "5863", "url": "https://gl.wikipedia.org/wiki?curid=9191", "title": "Tripla Alianza (1882)", "text": "\"Este artigo ref\u00edrese \u00e1 Tripla Alianza de 1882; para a de 1717, v\u00e9xase Tripla Alianza (1717)\"\nA Tripla Alianza foi un pacto entre Alema\u00f1a, o Imperio Austroh\u00fangaro e Italia acadado o 20 de maio de 1882.\nHistoria.\nA Tripla Alianza foi promovida por Otto von Bismarck trala vitoria na guerra franco-prusiana para buscar o illamento de Francia, sabendo que esta naci\u00f3n ti\u00f1a a intenci\u00f3n de recuperar Alsacia e Lorena. Alema\u00f1a reafirmou a s\u00faa alianza co Imperio Austroh\u00fangaro, receoso de Rusia (aliada de Francia), tralo Tratado de Berl\u00edn (1878), polo que Austria-Hungr\u00eda pasaba a ter a hexemon\u00eda nos Balc\u00e1ns. Despois Alema\u00f1a buscou a aproximaci\u00f3n a Italia, resentida con Francia, ao ocupar esta Tunisia fronte as aspiraci\u00f3ns italianas.\nPor\u00e9n, esta alianza ti\u00f1a un punto feble: a hostilidade de Italia contra Austria-Hungr\u00eda, debida aos italianos irredentos de Trento, Trieste, Istria e Dalmacia."}
{"id": "9192", "revid": "23204", "url": "https://gl.wikipedia.org/wiki?curid=9192", "title": "Paz armada", "text": "A paz armada foi un per\u00edodo da historia contempor\u00e1nea que tivo lugar entre 1890 e 1914, e foi unha das causas m\u00e1is notorias da primeira guerra mundial.\nAs continuas tensi\u00f3ns entre estados a causa de conflitos nacionalistas e imperialistas deron lugar a que gran parte do capital de moitos estados era adicado ao investimento en industria armament\u00edstica e ao fomento do ex\u00e9rcito. Isto deu p\u00e9 a un complexo sistema de alianzas, nas que as naci\u00f3ns estaban en perpetuo conflito sen estar en guerra. A expresi\u00f3n paz armada \u00e9 un notable ox\u00edmoro (termos contraditorios).\nNacionalismo.\nFrancia e Alema\u00f1a.\nDesde 1848 os sentimentos nacionalistas promovidos especialmente polos rom\u00e1nticos alem\u00e1ns exaltaban a idea de que cada individuo pertenc\u00eda a unha naci\u00f3n. Este novo concepto englobaba todas aquelas persoas cunha cultura, raza e historia com\u00fan. Estas teor\u00edas e pensamentos inspiraron a personaxes como Otto von Bismarck, que loitou pola unificaci\u00f3n da \"Zollverein\", creando as\u00ed unha naci\u00f3n para todos aqueles de cultura e fala alem\u00e1. Deste xeito arrebat\u00e1ronse os territorios de Alsacia e Lorena a Francia, zonas ricas en minerais e que favorec\u00edan enormemente a econom\u00eda francesa, polo que Francia e Alema\u00f1a entraron en conflito.\nCrises Balc\u00e1nicas.\nOs Balc\u00e1ns foron historicamente un importante punto de conflitos debido \u00e1 diversidade de pobos coas s\u00faas linguas, culturas e relixi\u00f3ns. O Imperio Austroh\u00fangaro e o Imperio ruso buscaban acrecentar a s\u00faa influencia nos Balc\u00e1ns aproveitando a debilidade do Imperio Turco. O Imperio Austroh\u00fangaro resist\u00edase \u00e1 vontade dos eslavos do sur de unirse. Isto deb\u00edase a que Austria desexaba ter unha sa\u00edda ao Mediterr\u00e1neo a trav\u00e9s de Serbia. Por outra parte, o Imperio ruso defend\u00eda a creaci\u00f3n desta uni\u00f3n, xa que, sendo os seus aliados, tam\u00e9n poder\u00eda sa\u00edr ao mar a trav\u00e9s dos seus portos. Ademais, Rusia estaba atemorizada por unha posible expansi\u00f3n austr\u00edaca.\nNese contexto desencade\u00e1ronse tres crises. En 1908 Austria anexionou Bosnia (que vi\u00f1a administrando desde 1878), provocando a c\u00f3lera de Rusia. En 1912 creouse a Liga Balc\u00e1nica mercede \u00e1s pol\u00edticas paneslavistas de Rusia. Esta liga estaba composta por Serbia, Bulgaria, Grecia e Montenegro. As\u00ed obrig\u00e1base a Turqu\u00eda a abandonar os seus \u00faltimos territorios a excepci\u00f3n de Istambul e reco\u00f1ecer\u00edase a independencia de Albania. En 1913 unha nova guerra enfrontou a serbios con b\u00falgaros. Os serbios contaban co apoio doutros estados e a vitoria foi moi clara, e os b\u00falgaros deberon ceder grandes territorios a Serbia. Estas hostilidades v\u00edronse reflectidas posteriormente no sistema de alianzas creado por mor da Paz Armada.\nEnfrontamentos coloniais.\nItalia e Alema\u00f1a.\nO imperialismo foi unha causa importante das rivalidades entre certas potencias. Por un lado, Italia ti\u00f1a xa problemas coas colonias. Ao igual que moitos outros estados, desexaba ter grandes territorios en \u00c1frica que explotar, pero v\u00edronse privados coa invasi\u00f3n de Tunisia, a \u00fanica colonia pr\u00f3xima \u00e1 pen\u00ednsula It\u00e1lica, por parte de Alema\u00f1a. Esta foi a causa do resentimento de Italia cara a Alema\u00f1a, que non se fixo presente at\u00e9 1915, cando Italia deixou o bando dos Imperios Centrais para pasar ao dos Aliados tralo Tratado de Londres. Isto debeuse ao desexo de Italia de posu\u00edr territorios coloniais, Tunisia entre eles.\nFrancia e Gran Breta\u00f1a contra Alema\u00f1a.\nAlema\u00f1a desexaba a zona de Marrocos, polo que en 1905 o goberno ofreceu o seu apoio ao sult\u00e1n de Marrocos para establecer al\u00ed un protectorado alem\u00e1n e as\u00ed resistir as presi\u00f3ns dos franceses, en pleno expansionismo colonial polo norte de \u00c1frica. O \"kaiser\" Guillerme II chegou a desembarcar en T\u00e1nxer para amosar o seu apoio ao sult\u00e1n. Para resolver esta situaci\u00f3n, en 1906 convocouse a Conferencia de Alxeciras, que frustrou as aspiraci\u00f3ns alem\u00e1s ao converter Marrocos nun protectorado franco-espa\u00f1ol.\nA causa desta frustraci\u00f3n, a resentida Alema\u00f1a protagonizou en 1911 un novo incidente. Con motivo dunha insurrecci\u00f3n no sur de Marrocos, o goberno de Berl\u00edn enviou barcos de guerra ao porto de Agadir. Finalmente Alema\u00f1a logrou ampliar a s\u00faa colonia do Camer\u00fan a cambio de abandonar Marrocos, malia que Gran Breta\u00f1a se puxera incondicionalmente a car\u00f3n de Francia. Este incidente provocou a inimizade de Francia e Gran Breta\u00f1a con Alema\u00f1a.\nConsecuencias.\nTodas estas hostilidades entre Estados, tanto por conflitos nacionalistas como por conflitos coloniais, v\u00edronse reforzadas por conflitos hexem\u00f3nicos. Gran Breta\u00f1a fora a primeira potencia mundial durante a primeira revoluci\u00f3n industrial, e Alema\u00f1a f\u00f3rao na segunda. Ademais, ambos os dous pa\u00edses posu\u00edan unha frota naval con continuas confrontaci\u00f3ns.\nEsta situaci\u00f3n de hostilidade entre Estados creou un complexo sistema de alianzas: A Tripla Entente, formada en principio por Francia, Gran Breta\u00f1a e Rusia; e a Tripla Alianza, formada por Alema\u00f1a, o Imperio Austro-H\u00fangaro e Italia."}
{"id": "9193", "revid": "47401", "url": "https://gl.wikipedia.org/wiki?curid=9193", "title": "Guerra franco-prusiana", "text": "A guerra franco-prusiana que enfrontou a Francia e Alema\u00f1a entre o 19 de xullo de 1870 e o 28 de xaneiro de 1871 e que significou a fundaci\u00f3n do Segundo Reich ou unificaci\u00f3n alem\u00e1, e a perda de Alsacia e Lorena e do Segundo Imperio por parte da derrotada e humillada Francia.\nFrancia e Alema\u00f1a romperon relaci\u00f3ns pola candidatura de Leopoldo de Hohenzollern, sobri\u00f1o do rei de Prusia \u00e1 coroa espa\u00f1ola tralo destronamento e exilio de Isabel II. Napole\u00f3n III, emperador franc\u00e9s, temeu un cerco a Francia como nos d\u00edas de Carlos I. Esixiu a Guillerme I, rei de Prusia, que intervi\u00f1ese para retira-la candidatura. O rei de Prusia contestou que aquilo era unha \"impertinente solicitude\" e enviou o famoso telegrama de Ems. Ese telegrama antes de sa\u00edr de Berl\u00edn, pasou polas mans do belicista chanceler de ferro Otto Von Bismarck, e logo de adquirir forma m\u00e1is host\u00edl, orixinou a ruptura de hostilidades.\nO xeneral Moltke, man dereita de Guillerme I, invadiu Alsacia e Lorena e bloqueou a flor e nata do ex\u00e9rcito imperial franc\u00e9s na batalla de Sed\u00e1n (Renania, 1870). O propio Napole\u00f3n III foi feito prisioneiro nesa batalla. Co emperador retido, caeu en Francia o Segundo Imperio e foi proclamada a Terceira Rep\u00fablica. O goberno republicano conseguiu milagrosamente que Par\u00eds non caese. En 1871 asinouse a Paz de Frankfurt, na que Francia ced\u00eda a Alema\u00f1a Alsacia e Lorena. En Versalles (Francia), Guillerme I foi aclamado como emperador de Alema\u00f1a, unificando as Confederaci\u00f3ns do Norte e do Sur. Naceu as\u00ed o Segundo Reich, baixo hexemon\u00eda prusiana. Alema\u00f1a converteuse na primeira potencia continental e a segunda econ\u00f3mica do mundo."}
{"id": "9194", "revid": "127505", "url": "https://gl.wikipedia.org/wiki?curid=9194", "title": "Guerras p\u00fanicas", "text": "As guerras p\u00fanicas foron guerras sostidas nos s\u00e9culos III e II a. C. entre Roma e Cartago. A causa foi a competencia econ\u00f3mica e militar da emerxente Roma coa potencia mar\u00edtima hexem\u00f3nica no Mediterr\u00e1neo occidental e central dos cartaxineses.\nPrimeira guerra p\u00fanica.\nTranscorre en Sicilia, entre o 264 e o 241 a. C. A escusa foi a axuda romana \u00f3s mamertinos, donos de Mesina en Sicilia, na s\u00faa loita contra Hier\u00f3n de Siracusa, aliado de Cartago. As lexi\u00f3ns romanas vencen ao ex\u00e9rcito mercenario cartaxin\u00e9s dirixido por Am\u00edlcar Barca nunha guerra principalmente centrada nas batallas navais, rematando coa potencia mar\u00edtima hexem\u00f3nica dos cartaxineses dos \u00faltimos s\u00e9culos na batalla das illas Egadas. Como resultado da vitoria militar Roma obt\u00e9n Sicilia, C\u00f3rsega e Sarde\u00f1a.\nSegunda guerra p\u00fanica.\nTras a primeira guerra p\u00fanica Am\u00edlcar Barca toma a decisi\u00f3n estrat\u00e9xica de estender a \u00e1rea de influencia cartaxinesa \u00e1 Pen\u00ednsula Ib\u00e9rica para centrar outros pos\u00edbeis enfrontamentos con Roma lonxe do mar, unha prematura morte nun enfrontamento cos Iberos leva a asumir o mando do protectorado cartaxin\u00e9s a An\u00edbal Barca. Debido a gran riqueza da pen\u00ednsula Cartago experimenta unha r\u00e1pida recuperaci\u00f3n da derrota, o que leva a desconfianza ao senado romano. Quen, rompendo o acordo de non agresi\u00f3n polo que se establec\u00eda que ao sur do r\u00edo Ebro era \u00e1rea de influencia cartaxinesa, toma baixo \u00e1 s\u00faa protecci\u00f3n \u00e1 cidade de Sagunt, a cal desaf\u00eda a autoridade de Cartago.\nCoa resposta de An\u00edbal atacando, sitiando e arrasando Sagunto, des\u00e1tase a segunda guerra p\u00fanica que se desenvolveu entre os anos 218 e o 202 a. C. Durante esta longa guerra An\u00edbal despois de arrasar Sagunto atravesa os Pireneos e Alpes derrotando aos ex\u00e9rcitos consulares que se env\u00edan para detelo nas batallas de Tesino e Trebia, derrota ao c\u00f3nsul Flaminio xunto o lago Trasimeno. Un dos puntos \u00e1lxidos da contenda \u00e9 a que se co\u00f1ece como unha dos fitos m\u00e1is importantes da historia da estratexia militar, a batalla de Cannas onde un ex\u00e9rcito cartaxin\u00e9s canso despois do periplo dende a pen\u00ednsula Ib\u00e9rica se enfronta a un ex\u00e9rcito romano totalmente fresco tres veces superior, venc\u00e9ndoo e case extermin\u00e1ndoo cunha estratexia envolvente e facendo uso dunha cabaler\u00eda moi superior \u00e1 romana.\nNos seguintes anos levar\u00e1 a cabo unha campa\u00f1a para tentar sublevar \u00e1s tribos it\u00e1licas contra Roma con desigual fortuna, sendo o m\u00e1is salient\u00e1bel a deserci\u00f3n de Capua, pero o tempo desg\u00e1stao e Roma desv\u00eda o lugar da loita a pen\u00ednsula Ib\u00e9rica onde Publio Cornelio Escipi\u00f3n derrota aos ex\u00e9rcitos cartaxineses moi superiores e conquista o protectorado cartaxin\u00e9s. Nun intento desesperado os irm\u00e1ns de An\u00edbal, Asdr\u00fabal e Mag\u00f3n tentan chegar a territorio it\u00e1lico con reforzos para afrontar o asedio de Roma pero son derrotados e ambos rematan morrendo na contenda.\nComo \u00faltimo paso Escipi\u00f3n afronta a invasi\u00f3n de \u00c1frica para afastar a An\u00edbal de Roma, t\u00e1ctica exitosa ao reclamar Cartago a axuda do xeneral b\u00e1rcida, xa en territorio p\u00fanico e rotas unhas infrutuosas negociaci\u00f3ns des\u00e1tase a batalla de Zama (202 a.C.) na que An\u00edbal cun ex\u00e9rcito maior ao romano pero moito menos experimentado e en inferioridade na cabaler\u00eda se enfronta a un mozo Escipi\u00f3n que logra contrarrestar os elefantes nunha gran vitoria romana que sup\u00f3n o fin do imperio p\u00fanico e o nacemento do grande imperio romano que chegar\u00e1 a dominar todo o mediterr\u00e1neo. Nesta batalla Publio Cornelio Escipi\u00f3n recibe o cognomen de \"Africanus\".\nTerceira guerra p\u00fanica.\nOs cartaxineses tras un per\u00edodo de leve florecemento pagan as d\u00e9bedas de guerra que contraeran con Roma e, a pesar da necesidade de An\u00edbal de exiliarse, re\u00e1rmanse para facer fronte aos ataques do rei de Numidia. Roma temendo unha repunta do poder\u00edo militar p\u00fanico e seguindo a pol\u00edtica de Cat\u00f3n (\"Delenda est Carthago\"), comeza no ano 149 a. C. un asedio que durar\u00e1 tres anos con Escipi\u00f3n Emiliano, fillo de Publio Cornelio Escipi\u00f3n, \u00e1 fronte. O resultado \u00e9 que a cidade e Cartago outrora cidade m\u00e1is poderosa do mediterr\u00e1neo \u00e9 arrasada e conv\u00e9rtese en provincia romana."}
{"id": "9195", "revid": "98629", "url": "https://gl.wikipedia.org/wiki?curid=9195", "title": "Portable Network Graphics", "text": "PNG (\"Portable Network Graphics\") \u00e9 un formato gr\u00e1fico baseado nun algoritmo de compresi\u00f3n sen perda para bitmaps non suxeito a patentes. Este formato foi desenvolvido en boa parte para liquidar as deficiencias do formato GIF e permite almacenar imaxes cunha maior profundidade de cor e outros importantes datos. Soporta unha paleta de cores de 16 bits, varios niveis de transparencia e emprega compresi\u00f3n sen perda mediante o formato ZIP. \u00c9 un est\u00e1ndar recomendado polo W3C e reco\u00f1ecido como est\u00e1ndar ISO (ISO/IEC 15948:2003).\nHistoria e desenvolvemento.\nAs motivaci\u00f3ns para crear o formato PNG xer\u00e1ronse en 1995, despois de que Unisys anunciase que far\u00eda cumprir a patente de software do algoritmo de compresi\u00f3n de datos LZW utilizado polo GIF (patente dos Estados Unidos 4.558.302 e outras ao redor do globo). Hab\u00eda outros problemas co formato GIF que fac\u00edan desexable un cambio, por exemplo a s\u00faa limitaci\u00f3n a paletas de 8 bits de 256 cores como m\u00e1ximo, cando os computadores xa soportaban miles ou mill\u00f3ns de cores.\nOrixinalmente PNG era un acr\u00f3nimo recursivo que significaba PNG non \u00e9 GIF (\"PNG's Not GIF\").\nA\u00ednda que o GIF soporta animaci\u00f3n, o PNG desenvolveuse como un formato de imaxe est\u00e1tico e creouse o formato MNG como a s\u00faa variante animada.\nO PNG ga\u00f1ou maior popularidade en agosto de 1999 cando Unisys puxo fin \u00e1 s\u00faa pol\u00edtica de licenzas de patente libres de dereitos para os desenvolvedores de software libre ou non comercial.\nDetalles t\u00e9cnicos.\nCabeceira do ficheiro.\nUn arquivo PNG empeza cunha firma de 8 bytes, os valores en hexadecimal son: 89 50 4E 47 0D 0A 1A 0A.\nSegmentos do ficheiro.\nLogo da cabeceira atopamos unha serie de segmentos dos cales cada un garda certa informaci\u00f3n acerca da imaxe. Os segmentos se autodeclaran como cr\u00edticos (\"critical\") ou auxiliares (\"auxiliary\") de modo que un programa que atope un segmento auxiliar e non o entenda pode ignoralo sen perigo. A estrutura baseada en segmentos est\u00e1 dese\u00f1ada para poder ampliar o formato PNG mantendo a compatibilidade con versi\u00f3ns antigas.\nSecci\u00f3ns esenciais.\nUn decodificador debe ser capaz de entender estas secci\u00f3ns para ler e renderizar un PNG:\nSecci\u00f3ns de metadatos.\nOutros atributos que poden ser almacenados nun PNG incl\u00faen valores de correcci\u00f3n gamma, cor de fondo e metadatos. PNG adem\u00e1s tam\u00e9n emprega a correcci\u00f3n de cor que usan os sistemas de administraci\u00f3n de cor coma o sRGB.\nTransparencia na imaxe.\nPNG ofrece unha gran variedade de opci\u00f3ns de transparencia. Con color verdadeiro ou escala de grises, incluso un solo p\u00edxel pode ser declarado transparente ou pode engadirse un cale alfa. Para imaxes que usan paletas p\u00f3dese engadir un cale alfa nas entradas da paleta."}
{"id": "9196", "revid": "85894", "url": "https://gl.wikipedia.org/wiki?curid=9196", "title": "O Milladoiro, Bidu\u00eddo, Ames", "text": "O Milladoiro \u00e9 un n\u00facleo de poboaci\u00f3n da parroquia de Bidu\u00eddo, no concello coru\u00f1\u00e9s de Ames. Segundo o INE, no ano 2018 ti\u00f1a unha poboaci\u00f3n de 12.848 habitantes (6.107 homes e 6.741 mulleres), o que sup\u00f3n un aumento con respecto o ano 2006.\nHistoria.\nO seu top\u00f3nimo actual ten unha orixe ligada \u00f3 culto xacobeo. Antes do s\u00e9culo XI cada unha das entradas a Santiago estaba marcada por medio de miliarios romanos. Esta demarcaci\u00f3n responde \u00e1 xurisdici\u00f3n que a igrexa de Santiago ti\u00f1a sobre o territorio en relaci\u00f3n co xiro ou circu\u00edto de peregrinaci\u00f3n xacobea. Estes fitos aparecen nomeados como miliarios ata o ano 1\u00a0000, palabra que entronca coa latina \"millia\" (do numeral \"mille\"). Estes nomes, que xa aparec\u00edan como \"O Milladoiro\", latinizaronse posteriormente baixo o termo ; desta maneira estableceuse unha relaci\u00f3n aparente cos termos latinos e . Esta relaci\u00f3n etimol\u00f3xica parece ser a orixe dun dos ritos da peregrinaci\u00f3n, consistente na colocaci\u00f3n de pedras nos chamados \"milladoiros\".\nA vila est\u00e1 atravesada pola estrada N-550, arredor da cal foi medrando. Na d\u00e9cada de 1970 as aldeas de Seid\u00f3n, A Madalena e O Milladoiro experimentaron un progresivo crecemento como cidades-dormitorio de Santiago de Compostela.\nEclesiasticamente, O Milladoiro constitu\u00eduse como parroquia en 2009, segreg\u00e1ndose de Bidu\u00eddo."}
{"id": "9198", "revid": "5863", "url": "https://gl.wikipedia.org/wiki?curid=9198", "title": "Windows 95", "text": "Windows 95 foi un sistema operativo con interface gr\u00e1fica de usuario h\u00edbrido de entre 16 e 32 bits. Foi publicado o 24 de agosto de 1995 pola empresa de software Microsoft con notable \u00e9xito de vendas.\nSubstitu\u00edu a MS-DOS como sistema operativo e a Windows 3.x como contorna gr\u00e1fica. Enc\u00e1drase dentro da familia de sistemas operativos de Microsoft denominada Windows 9x. Na versi\u00f3n OSR2 incorporou o sistema de arquivos FAT32 ademais do primeiro indicio do ent\u00f3n novo USB.\nOs seus sucesores directos foron Windows 98 e Windows ME. Coa unificaci\u00f3n das li\u00f1a profesional e a dom\u00e9stica con Windows XP, esta familia de sistemas Windows a\u00ednda contin\u00faa o seu desenvolvemento con Windows 10, o m\u00e1is recente sistema operativo de Microsoft.\nExisten versi\u00f3ns tanto en disquetes como en CD-ROM. A versi\u00f3n en 13 disquetes utilizaba un formato non est\u00e1ndar co\u00f1ecido como DMF que lles permit\u00eda almacenar unha capacidade maior \u00e1 nominal de 1.44 MB. A versi\u00f3n en CD-ROM ofrec\u00eda unha selecci\u00f3n de accesorios e complementos multimedia moito maior, ademais dalg\u00fans controladores de dispositivos, xogos e versi\u00f3ns de demostraci\u00f3n dalg\u00fans programas.\nDurante a instalaci\u00f3n cre\u00e1base un disquete de rescate, con MS-DOS 7.0 . Esta versi\u00f3n de MS-DOS estaba restrinxida, xa que inhabilitaba certas partes que con anteriores versi\u00f3ns estaban dispo\u00f1ibles a trav\u00e9s da BIOS do PC, como o acceso ao porto serie, na que unha chamada \u00e9 simplemente devolta sen modificaci\u00f3n algunha, apuntando a unha instruci\u00f3n RET, mentres que con versi\u00f3ns anteriores, a\u00ednda apuntaban \u00e1 rutina existente na propia BIOS.\n32 bits.\nA inclusi\u00f3n do acceso a ficheiros de 32 bits en Windows 3.11 para traballo en grupos, significou que o modo Real de 16 bits de MS-DOS non se seguir\u00eda usando para manexar ficheiros mentres Windows estivese en execuci\u00f3n, e a introduci\u00f3n do acceso a disco de 32 bits significou que un a BIOS dun PC deixar\u00eda de usarse para administrar o disco duro. Isto reduciu o rol de MS-DOS a un simple Bootloader ou cargador de arranque para o kernel en modo protexido de Windows. O DOS inclu\u00eddo a\u00ednda se pod\u00eda usar para executar drivers antigos por raz\u00f3ns de compatibilidade, a\u00ednda que Microsoft non recomendaba o seu uso, dado o seu impacto no rendemento e estabilidade do sistema operativo. O Panel de Control de Windows permitiu aos usuarios ver que compo\u00f1entes de MS-DOS a\u00ednda permanec\u00edan no sistema, mellorando o rendemento xeral cando estes non se usaban. O kernel de Windows a\u00ednda usaba o antigo modo real de drivers de MS-DOS no chamado \"Modo a proba de fallos\", a\u00ednda que este modo especial estaba dese\u00f1ado para permitir a un usuario arranxar os problemas que se puidesen presentar coa carga de drivers nativos en modo protexido.\nSistema de arquivos e nomes longos.\nCoa entrada dos 32 bits no acceso a ficheiros, p\u00faidose engadir ao sistema o uso de \"nomes de ficheiros longos\", que estaba dispo\u00f1ible tanto para os programas do sistema, como os de DOS arrincados baixo Windows. Na s\u00faa primeira versi\u00f3n Windows 95 utilizaba o sistema de arquivos FAT16, o cal era accesible coas versi\u00f3ns anteriores de MS-DOS, a\u00ednda que os nomes longos non eran visualizados cos sistemas DOS compatibles doutras empresas, que necesitaban unha actualizaci\u00f3n.\nM\u00e1is adiante, a partir da \"OEM Service Release 2 (OSR2)\", inclu\u00edr o novo sistema de ficheiros FAT32, con varias novidades destacadas como soporte de m\u00e1is de 2GB nas partici\u00f3ns, e a incompatibilidade con sistemas operativos anteriores de Microsoft.\nRequisitos m\u00ednimos.\nOs requisitos oficiais que indicaba Microsoft eran os seguintes:\nEstes requisitos estaban pensados para abarcar o mercado xa dispo\u00f1ible de usuarios de Windows 3.x . Con todo esta configuraci\u00f3n era totalmente insuficiente para o traballo diario m\u00e1is al\u00f3 do uso dunha aplicaci\u00f3n por estaci\u00f3n de traballo, debido ao constante uso da memoria virtual. Ata nalgunhas ocasi\u00f3ns, se se instalaba alg\u00fan compo\u00f1ente de rede, o sistema neg\u00e1base a arrincar con 4 Megabytes de RAM. Finalmente, a\u00ednda que Windows 95 pod\u00edase arrincar nun 386 SX, o rendemento era bastante baixo. Para alcanzar un rendemento aceptable, Microsoft recomendaba un Intel 80486 ou compatible con (polo menos) 8 Mb de memoria RAM."}
{"id": "9199", "revid": "22570", "url": "https://gl.wikipedia.org/wiki?curid=9199", "title": "POST", "text": "Siglas de \"Power On Self Test\" (comprobaci\u00f3n autom\u00e1tica de acendido). Conxunto de comprobaci\u00f3ns que fai a BIOS dun sistema inform\u00e1tico dos compo\u00f1entes co forman co obxectivo de ver se funciona correctamente e que se realiza cando se acende este."}
{"id": "9203", "revid": "111586", "url": "https://gl.wikipedia.org/wiki?curid=9203", "title": "Fervenza", "text": "Unha fervenza, tam\u00e9n denominada abanqueiro, cadoiro, freixa, ruxida, ruxidoira, salto, salto de auga ou seimeira \u00e9 unha ca\u00edda de auga desde certa altura provocada por un desnivel na canle dun r\u00edo.\nUnha fervenza componse da \"censa\", que \u00e9 o salto de auga propiamente dito; a \"fervenza\" como tal, onde se forma a escuma; e a \"mergulleira\", onde a auga da fervenza se mergulla.\nUnha gran fervenza recibe o nome de catarata mentres que unha pequena denom\u00ednase cachoada, ou tam\u00e9n cachoeira, cach\u00f3n, call\u00f3n ou pincheira."}
{"id": "9204", "revid": "98629", "url": "https://gl.wikipedia.org/wiki?curid=9204", "title": "Volc\u00e1n", "text": "Un volc\u00e1n \u00e9 unha estrutura xeol\u00f3xica pola cal emerxe magma (rocha fundida) e gases do interior dun planeta. O ascenso ocorre xeralmente en episodios de actividade violenta denominados erupci\u00f3ns, nas cales o volc\u00e1n inxecta altas cantidades de poeira, gas e aerosois na atmosfera, podendo causar arrefriamento clim\u00e1tico temporal.\nAo acumularse o material arrastrado do interior f\u00f3rmase unha estrutura c\u00f3nica en superficie que pode atinxir alturas dunhas centenas de metros ata varios quil\u00f3metros. Ao conduto que comunica o reservorio de magma ou c\u00e1mara magm\u00e1tica en profundidade coa superficie denom\u00ednaselle cheminea. Esta termina na cima do edificio volc\u00e1nico, o cal esta rematado por unha depresi\u00f3n ou cr\u00e1ter.\nAlg\u00fans volc\u00e1ns, logo de sufrir erupci\u00f3ns grandes, col\u00e1psanse formando enormes depresi\u00f3ns nas s\u00faas cimas que superan o quil\u00f3metro de di\u00e1metro. Estas estruturas reciben o nome de caldeiras.\nA viscosidade (fluidez) das lavas guindadas por volc\u00e1ns esta controlada pola s\u00faa composici\u00f3n qu\u00edmica. As\u00ed, lavas m\u00e1is flu\u00eddas, ou de tipo hawaiano, te\u00f1en composici\u00f3ns ricas en ferro e magnesio e te\u00f1en un contido baixo en s\u00edlice. Estas \u00f3 sa\u00edr da cheminea almac\u00e9nanse no cr\u00e1ter ou caldeira ata deitar por f\u00f3ra, form\u00e1ndose r\u00edos de lavas que poden flu\u00edr distancias de varias decenas de quil\u00f3metros.\nAs lavas viscosas te\u00f1en un alto contido en s\u00edlice e vapor de auga. Dado que fl\u00faen pobremente, forman un tap\u00f3n na cheminea o que d\u00e1 lugar a erupci\u00f3ns explosivas, aumentando o tama\u00f1o do cr\u00e1ter. En casos extremos poden destru\u00edr completamente o edificio volc\u00e1nico como sucedeu durante a erupci\u00f3n do Monte Santa Helena en 1980.\nA lava non erupciona sempre dende unha cheminea central xa que pode abrirse cami\u00f1o a trav\u00e9s de aberturas nos flancos do volc\u00e1n. Se estas erupci\u00f3ns son continuas poden dar lugar ao que se co\u00f1ece como cono parasito. O Monte Etna ten m\u00e1is de 200 destes conos parasitos e alg\u00fans deles s\u00f3 expulsan gases. Estes \u00faltimos ch\u00e1manse fumarolas.\nPolo xeral os volc\u00e1ns est\u00e1n asociados aos l\u00edmites de placas tect\u00f3nicas, a\u00ednda que hai excepci\u00f3ns como o vulcanismo de puntos quentes ou hot spots situados no interior de placas tect\u00f3nicas tal como \u00e9 o caso das illas Hawai, teor\u00eda barallada tam\u00e9n para a orixe do Arquip\u00e9lago Canario.\nNo 2020 confirmouse que as erupci\u00f3ns volc\u00e1nicas poden ser favorecidas por per\u00edodos de chuvias intensas.\nOs xe\u00f3logos clasificaron os volc\u00e1ns en tres categor\u00edas: volc\u00e1ns en escudo, conos de cinzas e conos compostos (tam\u00e9n co\u00f1ecidos como estratovolc\u00e1ns).\nO volc\u00e1n co\u00f1ecido m\u00e1is grande do Sistema Solar \u00e9 Olympus Mons, situado en Marte e actualmente inactivo, cuns 600\u00a0km de base e uns 27\u00a0km de altura. Outras estruturas volc\u00e1nicas salientables poden atoparse na superficie de \u00cdo.\nActividade volc\u00e1nica.\nA sa\u00edda de produtos gasosos, l\u00edquidos e s\u00f3lidos lanzados polas explosi\u00f3ns constit\u00fae o paroxismo ou erupci\u00f3ns do volc\u00e1n. A actividade consiste no desprazamento das rocas \u00edgneas ou en estado de fusi\u00f3n, desde o interior da cortiza terrestre cara ao exterior. Estes materiais saen \u00e1 superficie terrestre como r\u00edos de rocas fundidas.\nA actividade volc\u00e1nica pode supor cambios do clima, chegando a facer que durante un ano non haxa ver\u00e1n (como ocorreu en Europa e os Estados Unidos en 1816). As emisi\u00f3ns (gases e cinza) poden afectar \u00e1 atmosfera facendo que baixan as temperaturas. Se estas emisi\u00f3ns \u00e1 atmosfera ocorren na zona de converxencia intertropical, permite a s\u00faa expansi\u00f3n pola atmosfera do planeta.\nOs volc\u00e1ns p\u00f3dense clasificar de diferentes maneiras tendo en consideraci\u00f3n varios factores. Unha maneira popular de clasificar os volc\u00e1ns magm\u00e1ticos \u00e9 pola s\u00faa frecuencia eruptiva. Os que te\u00f1en erupci\u00f3ns de maneira regular dise que est\u00e1n activos. Os que entraron en erupci\u00f3n en tempos hist\u00f3ricos, pero agora non mostran actividade dise que est\u00e1n latentes ou durmidos, e os que non entraron en erupci\u00f3n en tempos hist\u00f3ricos consid\u00e9ranse extintos. Con todo, estas clasificaci\u00f3ns te\u00f1en un car\u00e1cter popular e, especialmente, supor a extinci\u00f3n dun volc\u00e1n, non ten unha base demasiada cient\u00edfica. Os cient\u00edficos usan clasificaci\u00f3ns que se refiren aos procesos de formaci\u00f3n e erupci\u00f3n dun volc\u00e1n en particular e \u00e1s formas resultantes.\nVolc\u00e1ns activos.\nOs volc\u00e1ns activos son aqueles que entran en actividade eruptiva. A maior\u00eda dos volc\u00e1ns tan s\u00f3 de maneira ocasional entran en actividade e permanecen en repouso a maior parte do tempo. Afortunadamente para os seres vivos, que sofren a s\u00faa forza destrutiva, s\u00f3 uns poucos est\u00e1n nun proceso de erupci\u00f3n continua. O per\u00edodo de actividade eruptiva pode durar desde unha hora at\u00e9 varios anos. Este foi o caso do Pacaya. Os intervalos de calma entre erupci\u00f3ns poden durar meses, d\u00e9cadas e nalg\u00fans casos, mesmo s\u00e9culos. A\u00ednda as\u00ed, non se descubriu a\u00ednda un m\u00e9todo seguro para predicir as erupci\u00f3ns.\nNon existe un consenso real entre os vulcan\u00f3logos para definir cando un volc\u00e1n est\u00e1 activo. A vida \u00fatil dun volc\u00e1n pode variar desde meses at\u00e9 varios mill\u00f3ns de anos. Esta distinci\u00f3n, a mi\u00fado non ten demasiado sentido sobre todo cando se compara coa expectativa de vida dos seres humanos ou, mesmo, das civilizaci\u00f3ns. Por exemplo, moitos dos volc\u00e1ns da Terra activ\u00e1ronse ducias de veces nos \u00faltimos mil anos, pero actualmente non est\u00e1n a mostrar signos de erupci\u00f3n. Tendo presente, pois, a longa vida \u00fatil dos volc\u00e1ns estes son moi activos. Pero en comparaci\u00f3n coa duraci\u00f3n da vida humana, alg\u00fans poden facer interpretaci\u00f3ns diferentes.\nOs cient\u00edficos adoitan considerar un volc\u00e1n activo se actualmente est\u00e1 en erupci\u00f3n ou, se non \u00e9 o caso, porque presentan sinais de inestabilidade, como pode ser unha actividade s\u00edsmica infrecuente ou unha emisi\u00f3n significativa de gases. Hai un certo consenso ao considerar que un volc\u00e1n est\u00e1 activo se entrou en erupci\u00f3n ao longo do per\u00edodo Holoceno. A definici\u00f3n do Smithsonian Global Volcanism Program \u00e9 que un volc\u00e1n activo ten que estalar nos \u00faltimos 10 000 anos (o per\u00edodo Holoceno). Os tempos hist\u00f3ricos son un prazo m\u00e1is concreto para consideralos activos. Con todo, \u00e9 importante sinalar que o lapso da historia difire de rexi\u00f3n a rexi\u00f3n. Na China e no Mediterr\u00e1neo, a historia escrita rem\u00f3ntase a m\u00e1is de 3.000 anos, pero no Noroeste Pac\u00edfico dos Estados Unidos e o Canad\u00e1, tan s\u00f3 \u00e9 duns 300 anos, e en Hawai e Nova Zelandia, ao redor duns 200 anos.\nNa actualidade no mundo hai preto de 500 volc\u00e1ns activos, a gran maior\u00eda ao longo do Cinto de lume do Pac\u00edfico; e ao redor de 50 deles entran en erupci\u00f3n cada ano. Segundo algunhas estimaci\u00f3ns, hai m\u00e1is de 1500 volc\u00e1ns potencialmente activos. S\u00f3 nos Estados Unidos te\u00f1en controlados 50 volc\u00e1ns activos. Est\u00edmase que 500 mill\u00f3ns de persoas viven preto de volc\u00e1ns en actividade.\nVolc\u00e1ns durmidos e extintos.\nOs volc\u00e1ns durmidos son aqueles que mante\u00f1en certos sinais de actividade, como poden ser a existencia de augas termais, e entraron en actividade de maneira espor\u00e1dica. Dentro deste tipo de actividade adoitan considerarse as fumarolas e os volc\u00e1ns cuns longos per\u00edodos de inactividade entre erupci\u00f3n e erupci\u00f3n. \n\u00c9 dif\u00edcil distinguir un volc\u00e1n extinguido dun que est\u00e1 durmido. Os volc\u00e1ns xeralmente son considerados extintos se non hai rexistros documentados da s\u00faa actividade. Con todo, hai volc\u00e1ns que poden permanecer latentes durante un longo per\u00edodo. Por exemplo, o do Parque Nacional de Yellowstone ten un per\u00edodo de repouso e de actividade peri\u00f3dica de preto de 700 ka; e o volc\u00e1n de Toba, ao redor de 380 ka. O Vesuvio foi descrito polos escritores romanos como se a s\u00faa contorna estivese cuberta de xard\u00edns e vi\u00f1as antes da s\u00faa famosa erupci\u00f3n do ano 79, que destru\u00edu as cidades de Herculano e Pompeia.\nAntes da catastr\u00f3fica erupci\u00f3n do ano 1991, o volc\u00e1n Pinatubo ti\u00f1a unha actividade bastante discreta, e era desco\u00f1ecida pola maior\u00eda da xente que viv\u00eda na zona. M\u00e1is recentemente, o moi inactivo volc\u00e1n de Soufri\u00e8re Hills, na illa Montserrat, consider\u00e1base que estaba extinguido ata que retomou a actividade no ano 1995. Outro exemplo recente \u00e9 o Fourpeaked, en Alasca, que at\u00e9 a s\u00faa erupci\u00f3n en setembro de 2006, non entrara en erupci\u00f3n dende hai uns 10.000 anos e creuse durante moito tempo que estaba extinguido.\nOs volc\u00e1ns extintos son aqueles que estiveron en actividade durante per\u00edodos moi afastados e non hai indicios de que poidan reactivarse no futuro. Son moi frecuentes, a\u00ednda que a inactividade que os describe p\u00f3dese reactivar novamente en moi raras ocasi\u00f3ns, estes volc\u00e1ns xeralmente deixaron de mostrar actividade dende hai moitos s\u00e9culos antes de ser considerados extintos.\nA actividade eruptiva \u00e9 case sempre intermitente, posto que os per\u00edodos de paroxismo son seguidos por outros de repouso, durante os cales o volc\u00e1n parece extinguido; p\u00f3dense citar os casos do monte Vesuvio, o Teide, o Tenegu\u00eda ou o monte Fuji.\nEfectos.\nA erupci\u00f3n dun volc\u00e1n \u00e9 considerada unha grave cat\u00e1strofe natural, por veces de consecuencias planetarias. As\u00ed como outros desastres desa natureza son imprevis\u00edbeis e causan danos indiscriminados.\nPor outro lado, os arredores dos volc\u00e1ns, formados de lava arrefriada, tenden a estar formados por chans bastante f\u00e9rtiles para a agricultura.\nFrecuentemente consid\u00e9ranse causantes de contaminaci\u00f3n natural.\nClasificaci\u00f3n de volc\u00e1ns.\nOs volc\u00e1ns xeralmente clasif\u00edcanse nas seguintes categor\u00edas:\nVolc\u00e1n de escudo ou en escudo.\nCando a lava expulsada polo volc\u00e1n \u00e9 flu\u00edda, do tipo hawaiano, o volc\u00e1n adquire unha forma dunha estrutura ampla e abovedada, que pola s\u00faa aparencia son denominados \u201cen escudo\u201d. Un volc\u00e1n en escudo est\u00e1 formado principalmente por lavas bas\u00e1lticas (ricas en ferro) e pouco material pirocl\u00e1stico. O maior volc\u00e1n da Terra \u00e9 o Mauna Loa, un volc\u00e1n en escudo nas illas Hawai. O Mauna Loa nace nas profundidades do mar a uns 5000 metros e el\u00e9vase sobre o nivel do mar por uns 4.170 metros, cuns 9,5\u00a0km de altura \u00e9 maior que o Monte Everest. Os volc\u00e1ns en escudo como o Mauna Loa f\u00f3rmanse ao longo de mill\u00f3ns de anos grazas a ciclos de erupci\u00f3ns de lava que se van superpondo unhas con outras.\nO volc\u00e1n de escudo m\u00e1is activo \u00e9 o Kilauea, localizado na Illa de Hawai \u00e1 beira de Mauna Loa. No per\u00edodo hist\u00f3rico o Kilauea entrou unhas 50 veces en erupci\u00f3n e \u00e9, polo tanto, o volc\u00e1n deste tipo m\u00e1is estudado. O resultado das erupci\u00f3ns constantes por mill\u00f3ns de anos deu lugar \u00e1 creaci\u00f3n das monta\u00f1as m\u00e1is grandes da Terra (se se ten en conta a altura contando dende a base no leito mari\u00f1o).\nOs xe\u00f3logos cren que as primeiras etapas de formaci\u00f3n dos volc\u00e1ns en escudo consisten en erupci\u00f3ns frecuentes de delgadas coadas de basaltos moi l\u00edquidos. A medida que proseguen as erupci\u00f3ns tam\u00e9n se producen erupci\u00f3ns laterais. Normalmente co cesamento de cada fase eruptiva prod\u00facese o afundimento da \u00e1rea da cima. Nas \u00faltimas fases, as erupci\u00f3ns son m\u00e1is espor\u00e1dicas e a erupci\u00f3n pirocl\u00e1stica faise m\u00e1is frecuente. A medida que isto sucede, as coadas de lava tenden a ser m\u00e1is viscosas, o que provoca que sexan m\u00e1is curtas e potentes. Todo isto \u00e1 s\u00faa vez axuda a aumentar a pendente da ladeira da \u00e1rea da cima.\nOs volc\u00e1ns en escudo son moi com\u00fans e tam\u00e9n existen exemplares no Sistema Solar. O Monte Olimpo, en Marte \u00e9 o m\u00e1is grande co\u00f1ecido ata a data e tam\u00e9n se atoparon varios destes volc\u00e1ns sobre a superficie de Venus a\u00ednda que de aparencia m\u00e1is achatada.\nCono de cinzas.\nOs conos de cinzas est\u00e1n formados por fragmentos da lava expelida. O material pirocl\u00e1stico ten un grande \u00e1ngulo de repouso, entre uns 30 e 40 graos. O \u00e1ngulo de repouso \u00e9 o \u00e1ngulo m\u00e1is alto polo cal o material mantense estable.\nOs conos de cinzas son moi pequenos; s\u00f3 alcanzan ata 300 metros de altura e adoitan estar asociados a volc\u00e1ns m\u00e1is grandes e a mi\u00fado at\u00f3panse en grupos.\nO cono de cinzas m\u00e1is estudado \u00e9 o Paricut\u00edn, situado a uns 320 quil\u00f3metros a oeste da cidade de M\u00e9xico. O Paricut\u00edn xurdiu en 1943 nun campo de millo. En poucas semanas o cono de cinzas emerxeu do chan acompa\u00f1ado de explosi\u00f3ns e cinzas. En dous anos alcanzou a s\u00faa altura final duns 400 metros e \u00e9 actualmente inactivo.\nCono composto ou estratovolc\u00e1n.\nUn cono composto ou estratovolc\u00e1n \u00e9 unha grande estrutura de aparencia case sim\u00e9trica composta da alternancia de coadas de lava e dep\u00f3sitos pirocl\u00e1sticos que son emitidos a partir dunha cheminea principal.\nA maior\u00eda destes volc\u00e1ns at\u00f3panse nunha estreita zona que rodea o oc\u00e9ano Pac\u00edfico, \u00e1 que se denomina \"anel de lume\". Nesta zona at\u00f3panse o Monte Fuji do Xap\u00f3n, o monte Maion de Filipinas e os volc\u00e1ns da cordilleira Cascade do noroeste dos Estados Unidos, entre eles os montes Saint Helens, Rainer e Shasta.\nOs conos compostos prod\u00facense cando se extr\u00faen lavas relativamente viscosas de composici\u00f3n andes\u00edtica. Un cono composto pode expulsar lava viscosa por longos per\u00edodos, pero nun determinado momento poden cambiar o estilo de erupci\u00f3n e lanzar materiais pirocl\u00e1sticos.\nOs conos compostos producen algunhas das actividades volc\u00e1nicas m\u00e1is violentas. O Vesuvio \u00e9 un claro exemplo do poder de devastaci\u00f3n deste tipo de volc\u00e1ns. En efecto, o Vesuvio erupcionou no ano 79 dC logo de estar por varios s\u00e9culos inactivo. O 24 de agosto, as\u00ed a todo, e durante tres d\u00edas a cidade de Pompeia (preto de N\u00e1poles) e m\u00e1is de 2000 dos seus 20 000 habitantes foron soterrados baixo unha capa de cinzas de 6 metros de grosor. 17 s\u00e9culos despois os restos de Pompeia foron descubertos brindando os aspectos de vida dos romanos.\nNube ardente.\nCando as erupci\u00f3ns dun volc\u00e1n est\u00e1n acompa\u00f1adas de gases quentes e cinzas prod\u00facese o que se co\u00f1ece como fluxo pirocl\u00e1stico ou nube ardente. Tam\u00e9n co\u00f1ecida como \"avalancha incandescente\", a nube ardente despr\u00e1zanse pendente abaixo a velocidades pr\u00f3ximas aos 200\u00a0km/h. A secci\u00f3n basal destas nubes conte\u00f1en gases quentes e part\u00edculas que flotan neles. Desta forma, as nubes transportan fragmentos de rochas que grazas ao rebote dos gases quentes en expansi\u00f3n depos\u00edtanse ao longo de m\u00e1is de 100\u00a0km dende o seu punto de orixe.\nEn 1902 unha nube ardente dun pequeno volc\u00e1n chamado Monte Pel\u00e9e na illa caribe\u00f1a de Martinica destru\u00edu \u00e1 cidade portuaria de Saint Pierre. A destruci\u00f3n foi tan devastadora que morreu case toda a poboaci\u00f3n (uns 28 000 habitantes). A diferenza de Pompeia, que quedou soterrada nun manto de cinzas nun per\u00edodo de tres d\u00edas e as casas quedaron intactas (ag\u00e1s os teitos polo peso das cinzas), a vila de Saint Pierre foi destru\u00edda s\u00f3 en minutos e a enerx\u00eda liberada foi tal que as \u00e1rbores foron arrincados de ra\u00edz, as paredes das casas desapareceron e as monturas dos can\u00f3ns se desintegraron. A erupci\u00f3n de Pel\u00e9e mostra o distintos que poden ser dous volc\u00e1ns do mesmo tipo.\nLahar.\nOs conos compostos tam\u00e9n producen coadas de barro chamadas lahar, unha palabra de orixe indonesio. Estes fluxos prod\u00facense cando as cinzas e derrubamentos volc\u00e1nicos se saturan de auga e descenden pendente abaixo, normalmente seguindo os vales dos r\u00edos. Alg\u00fans dos lahares prod\u00facense cando a saturaci\u00f3n \u00e9 provocada pola choiva, mentres que noutros casos cando grandes volumes de xeo e neve se derreten por unha erupci\u00f3n volc\u00e1nica. En Islandia ao \u00faltimo caso denom\u00ednaselle j\u00f6kulhlaup e son devastadores.\nDestruci\u00f3ns importantes por lahares d\u00e9ronse en 1980 coa erupci\u00f3n do monte Saint Helens, nos Estados Unidos, que malia as desfeitas producidas, non produciu moitas v\u00edtimas debido a que a rexi\u00f3n \u00e9 pouco poboada. Outro foi en 1985 coa erupci\u00f3n do Nevado do Ru\u00edz, en Colombia, a cal xerou un lahar que matou a case 20\u00a0000 persoas.\nFormas volc\u00e1nicas relacionadas.\nCaldeiras.\nA maior\u00eda dos volc\u00e1ns presentan na s\u00faa cima un cr\u00e1ter de paredes empinadas. Cando o cr\u00e1ter supera o quil\u00f3metro de di\u00e1metro denom\u00ednase caldeira volc\u00e1nica.\nAs caldeiras son estruturas de forma circular e a maior\u00eda f\u00f3rmase cando a estrutura volc\u00e1nica se afunde sobre a c\u00e1mara magm\u00e1tica parcialmente baleira que se sit\u00faa por baixo. A\u00ednda que a maior\u00eda das caldeiras se crea polo afundimento producido logo dunha erupci\u00f3n explosiva, isto non \u00e9 as\u00ed en t\u00f3dolos casos.\nNo caso dos enormes volc\u00e1ns en escudo de Hawai, as caldeiras cre\u00e1ronse pola continua subsidencia a medida que o magma se drenaba dende a c\u00e1mara magm\u00e1tica durante as erupci\u00f3ns laterais.\nAs caldeiras de gran tama\u00f1o f\u00f3rmanse cando un corpo magm\u00e1tico gran\u00edtico (f\u00e9lsico) se sit\u00faa preto da superficie curvando deste xeito as rochas superiores. Posteriormente, unha fractura no teito permite ao magma rico en gases e moi viscoso ascender ata a superficie, onde expulsa, de xeito explosivo, enormes volumes de material pirocl\u00e1stico, fundamentalmente cinzas e fragmentos de pumita. Estes materiais denom\u00ednanse coadas pirocl\u00e1sticas e poden atinxir velocidades de 100\u00a0km/h. Cando estes materiais se dete\u00f1en, os fragmentos quentes fusi\u00f3nanse para formar unha toba soldada que se asemella a unha coada de lava solidificada. Finalmente, o teito derr\u00fabase dando lugar a unha caldeira. Este procedemento pode repetirse varias veces no mesmo lugar.\nCo\u00f1\u00e9cense polo menos 138 caldeiras que superan os 5 quil\u00f3metros de di\u00e1metro. Moitas destas caldeiras son dif\u00edciles de situar, polo que foron identificadas con imaxes de sat\u00e9lite. Entre as m\u00e1is importantes at\u00f3pase A Garita cuns 32\u00a0km de di\u00e1metro e unha lonxitude de 80 que est\u00e1 situada nas monta\u00f1as de San Xo\u00e1n ao sur do estado de Colorado.\nErupci\u00f3ns fisurais e chairas de lava.\nMalia que as erupci\u00f3ns volc\u00e1nicas est\u00e1n relacionadas a estruturas en forma de cono, isto non \u00e9 as\u00ed xa que a maior parte do material volc\u00e1nico \u00e9 extru\u00eddo por fracturas na cortiza denominadas fisuras. Estas fisuras permiten a sa\u00edda de lavas de baixa viscosidade que recobren grandes \u00e1reas. A chaira de Columbia no noroeste dos Estados Unidos formouse deste xeito. As erupci\u00f3ns fisurais expulsaron lava bas\u00e1ltica moi l\u00edquida. As coadas seguintes cubriron o relevo e formaron unha chaira de lava (\"plateau\") que nalg\u00fans lugares ten case 1,5\u00a0km. de grosor. A fluidez evidenciase na superficie percorrida pola lava: uns 150\u00a0km. dende a s\u00faa orixe. A estas coadas denom\u00ednaselles basaltos de inundaci\u00f3n (\"flood basalts\").\nEste tipo de coadas sucede fundamentalmente no chan oce\u00e1nico onde non poden verse. Ao longo das dorsais oce\u00e1nicas, onde a expansi\u00f3n do chan oce\u00e1nico \u00e9 activa, as erupci\u00f3ns fisurais xeran novo chan oce\u00e1nico. Islandia est\u00e1 situada enriba da dorsal centroatl\u00e1ntica e experimentou numerosas erupci\u00f3ns fisurais. As erupci\u00f3ns fisurais m\u00e1is grandes de Islandia ocorreron en 1783 e denomin\u00e1ronas erupci\u00f3ns de Laki. Laki \u00e9 unha fisura ou volc\u00e1n fisural de 25\u00a0km. de longo que xerou m\u00e1is de 20 chemineas separadas que expulsaron correntes de lava bas\u00e1ltica moi flu\u00edda. O volume total de lava expulsada polas erupci\u00f3ns de Laki foi superior aos 12\u00a0km\u00b3. Os gases arruinaron as prader\u00edas e mataron o gando island\u00e9s. A fame subseguinte matou preto de 10 000 persoas.\nDomo de lava.\nA lava rica en s\u00edlice, \u00e9 dicir, \u00e9 viscosa e polo tanto, apenas fl\u00fae e que \u00e9 extru\u00edda fose da cheminea pode producir unha masa bulbosa de lava solidificada que se denomina domo de lava. Debido ao seu viscosidade, a maior\u00eda est\u00e1 composto por riolitas e outros por obsidianas.\nA maior\u00eda dos domos volc\u00e1nicos desenv\u00f3lvense a partir dunha erupci\u00f3n explosiva dun magma rico en gases.\nA\u00ednda que a maior\u00eda dos domos volc\u00e1nicos est\u00e1n asociados a conos compostos, alg\u00fans se forman de xeito independente. Tal \u00e9 o caso da li\u00f1a de domos riol\u00edticos e de obsidiana nos cr\u00e1teres Mono en California.\nChemineas e pit\u00f3ns volc\u00e1nicos.\nOs volc\u00e1ns alim\u00e9ntanse do magma a trav\u00e9s de condutos denominados chemineas. Estas tubaxes poden estenderse ata uns 200\u00a0km. de profundidade. Neste caso, as estruturas prov\u00e9n de mostras do manto que experimentaron moi poucas alteraci\u00f3ns durante o seu ascenso.\nAs chemineas volc\u00e1nicas mellor co\u00f1ecidas son as surafricanas que est\u00e1n cargadas de diamantes. As rochas que enchen estas chemineas orixin\u00e1ronse a profundidades de 150\u00a0km, onde a presi\u00f3n \u00e9 o bastante elevada como para xerar diamantes e outros minerais de alta presi\u00f3n.\nDebido a que os volc\u00e1ns est\u00e1n sendo rebaixados constantemente pola erosi\u00f3n e a meteorizaci\u00f3n. Os conos de cinzas son desgastados co tempo, pero non sucede o mesmo con outros volc\u00e1ns. Conforme a erosi\u00f3n progresa, a rocha que ocupa a cheminea e que \u00e9 m\u00e1is resistente, pode permanecer de p\u00e9 sobre o terreo circundante moito despois de que desapareza o cono que a cont\u00e9n. A estas estruturas ch\u00e1maselles colo ou pit\u00f3n volc\u00e1nico. Shiprock, en Novo M\u00e9xico, \u00e9 un claro exemplo deste tipo de estruturas."}
{"id": "9205", "revid": "1131", "url": "https://gl.wikipedia.org/wiki?curid=9205", "title": "Festa gastron\u00f3mica", "text": "Unha festa gastron\u00f3mica \u00e9 un evento celebrado co gallo de exaltar un determinado produto ou grupo de produtos alimenticios. Algunhas delas est\u00e1n declaradas Festas de interese tur\u00edstico de Galicia ou de Interese tur\u00edstico nacional.\nAs festas gastron\u00f3micas foron fomentadas co r\u00e9xime franquista tras pasaren os efectos de racionamento da guerra civil espa\u00f1ola, e mesmo se declararon algunhas de interese tur\u00edstico nacional (a festa do pemento da Arnoia ou a festa do polbo do Carballi\u00f1o). A Xunta de Galicia seguiu con esta pol\u00edtica e populariz\u00e1ronse festas coma a festa do cocido de Lal\u00edn.\nFestas gastron\u00f3micas de Galicia.\nPrimeiro trimestre.\nAs festas gastron\u00f3micas que se celebran en xaneiro, febreiro e marzo est\u00e1n relacionados con produtos que se comen no inverno, alg\u00fans relacionados coa matanza do porco (botelo, chourizo, androlla, cocido...), ou con produtos agr\u00edcolas desta \u00e9poca (grelo). Tam\u00e9n hai celebraci\u00f3ns relacionadas co Entroido.\nSegundo trimestre.\nCoa chegada da primavera cel\u00e9branse festas relacionadas co vi\u00f1o e o augardente, as\u00ed como de peixes de r\u00edo (lamprea, salm\u00f3n e troita) e froitas (cereixa).\nTerceiro trimestre.\nAs celebraci\u00f3ns adoitan concentrarse nos meses intermedios do ano debido a que no hemisferio norte \u00e9 ver\u00e1n. De feito, as persoas emigradas en Am\u00e9rica do Sur que buscan recuperar os seus costumes real\u00edzanas contra fin de ano. En realidade non se trata de xuntarse para comer, sen\u00f3n de comer para xuntarse. Na actualidade, coa crecente urbanizaci\u00f3n de Galicia, as festas gastron\u00f3micas non son m\u00e1is ca unha substituci\u00f3n (\u00e1s veces un remedo mal logrado) das romar\u00edas que levan xuntando \u00e1s parroquias veci\u00f1as durante s\u00e9culos. Xa nas cantigas de amigo da \u00e9poca medieval aparec\u00edan as xuntanzas nun subx\u00e9nero espec\u00edfico: a cantiga de romar\u00eda. Esta tradici\u00f3n est\u00e1 tan enraizada na sociedade galega que mesmo no proceso de aculturaci\u00f3n actual vive un grande esplendor.\nCuarto trimestre.\nOs alimentos exaltados van fac\u00e9ndose cada vez de dixesti\u00f3n m\u00e1is pesada a medida que vai chegando o inverno: cocido, cap\u00f3n, androia, chourizo... Isto d\u00e9bese \u00e1s esixencias alimentarias do clima, que piden unha comida m\u00e1is enerx\u00e9tica.\nAsemade tam\u00e9n van aparecendo nestes meses produtos de tempada, que aparecen especialmente nesta \u00e9poca: queimada (tras a vendima), cogomelos, casta\u00f1as (co conseguinte magosto) etc, loxicamente coincidindo coa etapa anual de m\u00e1xima produci\u00f3n.\nV\u00e9xase tam\u00e9n.\nBibliograf\u00eda.\nVV.AA. (2019): \"Fiestas gastron\u00f3micas 2019\". Gadisa."}
{"id": "9206", "revid": "5863", "url": "https://gl.wikipedia.org/wiki?curid=9206", "title": "Lista ordenada de elementos qu\u00edmicos", "text": ""}
{"id": "9208", "revid": "23204", "url": "https://gl.wikipedia.org/wiki?curid=9208", "title": "Anshan, China", "text": "Anshan ( \u978d\u5c71 en chin\u00e9s) \u00e9 unha cidade da provincia de Liaoning, China. Ten 2\u00a0800\u00a0000 habitantes.\nEconom\u00eda.\nAnshan basea a s\u00faa econom\u00eda na industria sider\u00farxica, a cidade \u00e9 unha das principais cidades industriais da China.\nHistoria.\nFundada en 1387 comezou a medra no s\u00e9culo XVI. Durante a Rebeli\u00f3n dos Boxers (1900) e a Guerra Ruso-Xaponesa (1904-1905) a cidade resultou moi afectada. En 1918 aparecen as primeiras industrias, convert\u00e9ndose en cidade industrial coa ocupaci\u00f3n xaponesa de Manchuria (1931). Durante a Segunda Guerra Chino-Xaponesa (1937-1945), Anshan resultou novamente destru\u00edda. A partir de 1950 constru\u00edronse modernas plantas industriais."}
{"id": "9209", "revid": "25871", "url": "https://gl.wikipedia.org/wiki?curid=9209", "title": "Anshan", "text": "O top\u00f3nimo Anshan pode referirse a d\u00faas cidades de diferentes \u00e9pocas:"}
{"id": "9211", "revid": "89787", "url": "https://gl.wikipedia.org/wiki?curid=9211", "title": "Lingua abau", "text": "O abau \u00e9 unha lingua da familia pap\u00faa.\nCaracter\u00edsticas.\nF\u00e1lase no distrito de Green River, na provincia de Sandaun, Pap\u00faa-Nova Guinea, nas beiras dos r\u00edos Sepik e Green, preto da fronteira con Indonesia\nCalc\u00falanse en 4.500 ou 5.000 os falantes, distribu\u00eddos en 28 aldeas, a m\u00e1is grande, Yapru, ti\u00f1a 400 habitantes en 1981. As diferenzas entre as diferentes aldeas de lingua abau son escasas, a\u00ednda que os ling\u00fcistas reco\u00f1ecen tres variedades.\nNon hai literatura en abau, tan s\u00f3 hai publicados unha gram\u00e1tica e diversas traduci\u00f3ns de libros da Biblia feitos por misioneiros."}
{"id": "9213", "revid": "169", "url": "https://gl.wikipedia.org/wiki?curid=9213", "title": "C\u00e9sar Augusto", "text": ""}
{"id": "9214", "revid": "169", "url": "https://gl.wikipedia.org/wiki?curid=9214", "title": "Otto Von Bismarck", "text": ""}
{"id": "9216", "revid": "23204", "url": "https://gl.wikipedia.org/wiki?curid=9216", "title": "Otto von Bismarck", "text": "Otto Eduard Leopold von Bismarck-Sch\u00f6nhausen, nado en Sch\u00f6nhausen o 1 de abril de 1815 e finado en Friedrichsruh o 30 de xullo de 1898, co\u00f1ecido como Otto von Bismarck, foi un estadista, bur\u00f3crata, militar, pol\u00edtico e prosista alem\u00e1n, considerado o fundador do Estado alem\u00e1n moderno. Durante os seus \u00faltimos anos de vida alcum\u00f3uselle o \u00abChanceler de Ferro\u00bb pola s\u00faa determinaci\u00f3n e man dura na xesti\u00f3n de todo o relacionado co seu pa\u00eds, que inclu\u00eda a creaci\u00f3n dun sistema de alianzas internacionais que asegurasen a supremac\u00eda de Alema\u00f1a, co\u00f1ecido como o \"Deutsches Reich\".\nCursou estudos de leis e, a partir de 1835, traballou nos tribunais de Berl\u00edn e Aquisgr\u00e1n, actividade que abandonou tres anos m\u00e1is tarde para dedicarse ao coidado das s\u00faas posesi\u00f3ns territoriais. En 1847 entrou a formar parte do parlamento prusiano, onde axi\u00f1a se converteu en l\u00edder da \u00e1 conservadora. Enfrontouse duramente \u00e1 revoluci\u00f3n de 1848, e por esa \u00e9poca comezou a perfilar o que ser\u00eda o seu principal obxectivo pol\u00edtico: a unificaci\u00f3n de Alema\u00f1a e a creaci\u00f3n do Reich desde preceptos autoritarios e antiparlamentarios.\nA s\u00faa carreira pol\u00edtica estivo sempre marcada por un f\u00e9rreo conservadorismo e polo belicismo. Formou parte do parlamento prusiano e foi logo delegado diplom\u00e1tico en Westfalia, Francia e Rusia. Procurou sempre a unificaci\u00f3n de t\u00f3dolos pobos xermanos, a\u00ednda que fose por medios violentos.\nEn 1862, tras ser nomeado primeiro ministro de Prusia, emprendeu unha importante reforma militar que lle permitiu dispo\u00f1er dun poderoso ex\u00e9rcito para levar a cabo os seus plans de unificaci\u00f3n. Desta forma, en 1864 conseguiu arrebatar a Dinamarca os ducados de Lauenburgo, Schleswig e Holstein e, dous anos m\u00e1is tarde, logo da loita contra Austria, conseguiu a anexi\u00f3n de Hessen, Frankfurt, Hannover e Nassau, o que deu lugar \u00e1 creaci\u00f3n da Confederaci\u00f3n Alem\u00e1 do Norte, con Bismarck como chanceler. Para rematar, a guerra contra Francia supuxo a adhesi\u00f3n de Baviera, entre outros estados, e en 1871 proclamouse o Segundo Imperio Alem\u00e1n no Palacio de Versalles de Par\u00eds. Bismarck converteuse en primeiro ministro de Prusia e chanceler. Durante os 19 anos que se mantivo no poder levou a cabo unha pol\u00edtica conservadora, enfront\u00e1ndose inicialmente aos cat\u00f3licos e combatendo a socialdemocracia. Foi tam\u00e9n o organizador da Tripla Alianza, con Italia e Austria-Hungr\u00eda, creada en 1882 para illar a Francia.\nEn 1871, Guillerme I -rei de Prusia- nomeouno chanceler. A pol\u00edtica interior de Bismarck apoiouse nun r\u00e9xime de poder autoritario, malia a aparencia constitucional e do sufraxio universal destinado a neutralizar as clases medias (Constituci\u00f3n federal de 1871). Inicialmente gobernou en coalici\u00f3n cos liberais, centr\u00e1ndose en contrarrestar a influencia da Igrexa cat\u00f3lica (\"Kulturkampf\") e en favorecer os intereses dos grandes terratenentes mediante unha pol\u00edtica econ\u00f3mica librecambista; en 1879 rompeu cos liberais e aliouse co partido cat\u00f3lico (\"Zentrum\"), adoptando posturas proteccionistas que favorecesen o crecemento industrial alem\u00e1n. Nesa segunda \u00e9poca centrou os seus esforzos en frear o movemento obreiro alem\u00e1n, ao que ilegalizou aprobando as Leis Antisocialistas, \u00e1 vez que intentaba atraer os traballadores coa lexislaci\u00f3n social m\u00e1is avanzada do momento.\nEn pol\u00edtica exterior, mostrouse prudente para consolidar a unidade alem\u00e1 recentemente conquistada: por unha banda, forxou un entramado de alianzas diplom\u00e1ticas (con Austria, Rusia e Italia) destinado a illar a Francia en previsi\u00f3n dun posible desquite; por outro, mantivo Alema\u00f1a apartada do v\u00f3rtice imperialista que naquel tempo arrastraba o resto das potencias europeas. Foi precisamente esta precauci\u00f3n fronte \u00e1 carreira colonial o que o enfrontou co novo emperador, Guillerme II (1888-1918), partidario de prolongar a ascensi\u00f3n de Alema\u00f1a coa adquisici\u00f3n dun Imperio ultramarino, asunto que provocou a ca\u00edda de Bismarck en 1890. Ao faltarlle o apoio do emperador Guillerme II, quen subira ao trono en 1888, Bismarck presentou a s\u00faa dimisi\u00f3n en 1890 e retirouse a vivir ao campo. Faleceu en Friedrichsruh o 30 de xullo de 1898 aos 83 anos de idade.\nXenealox\u00eda.\nAscendencia.\nA familia Bismarck era unha familia da antiga nobreza da Marca que antes de Otto von Bismarck non dera ningunha personalidade relevante. O seu pai, Ferdinand von Bismarck, era un fidalgo de provincias pouco influente, que renunciara prematuramente ao seu cargo de oficial do ex\u00e9rcito prusiano En 1806 casou con Luise Wilhelmine Mencken, unha burguesa filla dun conselleiro privado de Berl\u00edn. Comparada co rudo fidalgo campesi\u00f1o, a s\u00faa esposa era unha personalidade eminente e moi cultivada cuxa maior ambici\u00f3n cifr\u00e1base no seu fillo. A mi\u00fado discutiuse a influencia que exerceu no mozo Bismarck a disparidade de caracteres e de orixe dos seus proxenitores. A cuesti\u00f3n, con todo, \u00e9 un deses misterios da natureza que a raz\u00f3n humana xamais chegar\u00e1 a descifrar. En Bismarck parece tam\u00e9n confirmarse o feito de que as persoas xeniais xorden precisamente da diversidade. No futuro, o propio Bismarck sentir\u00edase cada vez m\u00e1is atra\u00eddo polo seu pai, malia ser consciente do seu primitivismo. A s\u00faa nai quixo guiarlle e influ\u00edrlle en demas\u00eda. O fillo afirmar\u00eda m\u00e1is tarde: \u00abA mi\u00f1a nai era unha muller fermosa, amante do luxo, de intelixencia despexada e viva, pero carente case por completo diso que chamamos car\u00e1cter berlin\u00e9s\u00bb.\nDescendencia.\nOtto von Bismarck unicamente tivo unha esposa, Johanna, con quen tivo dous fillos e unha filla: Marie, Herbert e Wilhelm. Os tres viaxaron con el aos moitos lugares que el visitou como Frankfurt, San Petersburgo e Par\u00eds. Nunha carta enviada \u00e1 s\u00faa esposa escribe: \u00abEles tres son o m\u00e1is fermoso que hei ter e s\u00f3 por iso sigo aqu\u00ed\u00bb.\nDos seus tres fillos, o m\u00e1is sobresa\u00ednte para os historiadores e expertos da vida de Bismarck, foi Wilhelm, pois logrou redactar unha pequena biograf\u00eda da vida do seu pai durante a s\u00faa loita pola unificaci\u00f3n de Alema\u00f1a e no seu cargo no Parlamento de Frankfurt. No entanto, a\u00ednda que con menor intensidade, Herbert e Marie tam\u00e9n destacaron na vida aristocr\u00e1tica alem\u00e1. A antinazista Hannah von Bredow era tam\u00e9n neta s\u00faa.\nTraxectoria.\nOs primeiros anos (1815 - 1847).\nInfancia.\nBismarck naceu o 1 de abril de 1815, ano da derrota definitiva de Napole\u00f3n en Waterloo. Foi o cuarto fillo dunha familia numerosa. Durante a s\u00faa infancia, non ocorreu nin un s\u00f3 suceso destacado. Bismarck era consciente de ser membro da nobreza; a s\u00faa formaci\u00f3n, no entanto, seguiu nas li\u00f1as esenciais os desexos da s\u00faa nai e foi moi diferente da que se acostumaba ent\u00f3n nos c\u00edrculos da nobreza rural prusiana. Estudou en Berl\u00edn, primeiro na Plamannsche Lehranstalt, logo no Instituto Friedrich-Wilhelm e para rematar no Graue Kloster (\"Convento Gris\"). \nBismarck non destacou demasiado entre os seus mestres e compa\u00f1eiros. M\u00e1is tarde dir\u00edase que abandonou a escola convertido nun pante\u00edsta e convencido de que a rep\u00fablica era a forma de goberno m\u00e1is racional. Tales palabras encerraban unha cr\u00edtica retrospectiva \u00e1s instituci\u00f3ns docentes da \u00e9poca, m\u00e1is influ\u00eddas polo esp\u00edrito burgu\u00e9s e o humanismo que pola tradici\u00f3n mon\u00e1rquico-conservadora. No entanto, afirmar a s\u00faa perfecta compenetraci\u00f3n coa rep\u00fablica \u00e9, de xeito evidente, esaxerado\nEstudos universitarios.\nEn 1832, aos dezasete anos, ingresou na Universidade de Gotinga para estudar Dereito. De todos os seus profesores, Bismarck s\u00f3 se interesou por Heeren, historiador e profesor de Dereito p\u00fablico cuxas ideas sobre o mapa pol\u00edtico europeo dominariano en gran medida no futuro. Bismarck f\u00edxose membro do Corps Hanovera, pero apenas aproveitou as posibilidades intelectuais que lle ofrec\u00eda aquela cidade universitaria, tan famosa no seu tempo, sen\u00f3n que se entregou corpo e alma \u00e1s alegr\u00edas da vida estudantil. Moitas das s\u00faas aventuras, de maior ou menor gusto, nalgunhas ocasi\u00f3ns cre\u00e1ronlle conflitos coas autoridades acad\u00e9micas. El mesmo falou con franqueza e iron\u00eda da s\u00faa \u00abvida silenciosa\u00bb, a trav\u00e9s da cal mostraba unha personalidade a\u00ednda sen moldear. Entre os seus amigos, ademais dos membros da nobreza Corps Hanovera, cont\u00e1banse d\u00faas importantes personalidades estranxeiras. Naquela \u00e9poca Bismarck, sen verdade ningunha pola s\u00faa banda, reco\u00f1ec\u00eda a s\u00faa forza interior; nunha carta dirixida a un amigo de mocidade escrib\u00eda: \u00abSerei o \u00faltimo pelagatos ou o home maior de Prusia\u00bb.\nNesa \u00e9poca non existe o m\u00e1is leve indicio de opini\u00f3ns pol\u00edticas que deixen albiscar a futura obra do creador do Segundo Imperio. Bismarck finalizou os seus estudos en Berl\u00edn sen aproveitar as posibilidades cient\u00edficas que a universidade lle ofrec\u00eda. Tam\u00e9n neste aspecto mostrouse a s\u00faa vigorosa natureza. Polo que aos estudos se refire, Bismarck limitouse a aprender o necesario para aprobar, pr\u00e1ctica ent\u00f3n non tan habitual como hoxe. En 1835 realizou o seu exame de licenciatura en Dereito, que non nos ilustra demasiado o seu ideario, pois respond\u00eda m\u00e1is \u00e1s preguntas do examinador que aos intereses do examinado. \nBismarck, cargado de d\u00e9bedas moi a pesar do seu pai, debeu de rir no seu interior cando lle preguntasen a el sobre a necesidade do aforro.\nLabor nos tribunais.\nOs anos seguintes pasounos nos tribunais de Berl\u00edn e Aquisgr\u00e1n. A s\u00faa meta final era a diplomacia, pois descartaba dedicarse \u00e1 outra carreira posible para un mozo nobre, a das armas. O seu labor nos tribunais acrecentou a s\u00faa aversi\u00f3n cara \u00e1 burocracia e cara ao formalismo dun servizo rixidamente regulamentado, aversi\u00f3n que conservar\u00eda durante toda a s\u00faa vida. Ter xefes foi sempre algo superior \u00e1s s\u00faas forzas. En Aquisgr\u00e1n tam\u00e9n se consagrou de maneira total aos praceres da vida, e durante meses e sen permiso, viaxou seguindo os pasos dunha moza inglesa. Posteriormente continuar\u00eda o seu labor en Potsdam. En Aquisgr\u00e1n, os seus superiores reco\u00f1ec\u00edan a s\u00faa capacidade, pero opinaban que deb\u00eda ser m\u00e1is disciplinado no servizo. A este respecto, Bismarck comentaba con aquela sinceridade tan caracter\u00edstica nel: \u00abCreo que o goberno de Aquisgr\u00e1n deume notas m\u00e1is altas das que realmente merezo\u00bb.\nRetiro da actividade burocr\u00e1tica.\nEn 1838, Bismarck renunciou \u00e1 actividade burocr\u00e1tica e ao r\u00edxido servizo p\u00fablico. Esta decisi\u00f3n madurouna con lentitude e non contou coa aprobaci\u00f3n dos seus pais. Para Bismarck, ser funcionario e ministro non era precisamente sorte. A misi\u00f3n do funcionario -pensaba- reduc\u00edase a impulsar de oficio, sen achegar iniciativas propias, a maquinaria administrativa. \"Pero eu desexo facer a m\u00fasica, a m\u00fasica que a min me gusta, ou permanecerei en silencio\".\nEste rexeitamento da burocracia, polos demais moi estendido entre a nobreza, simboliza en Bismarck unha profunda ansia dunha actividade independente. As declaraci\u00f3ns destes anos deixan de translucir certa inclinaci\u00f3n polas tarefas de estadista. Para el, o esencial ent\u00f3n era o seu desexo de ter na pr\u00e1ctica unha marxe de actuaci\u00f3n. O presidente ou ministro, dic\u00eda, \"non tratan con persoas, sen\u00f3n con papel e tinta unicamente\".\nM\u00e1is tarde, durante moitos anos, Bismarck dedicouse a administrar as s\u00faas posesi\u00f3ns agr\u00edcolas, mentres no plano te\u00f3rico prepar\u00e1base con estudos que nos asombran pola s\u00faa amplitude. O servizo militar, cumprido a contragusto e de xeito moi irregular, interrompeu esas actividades. Durante este per\u00edodo continuaron os incesantes viaxes e a vida axitada; os seus veci\u00f1os chamaban a Bismarck o \"desenfreado\". A s\u00faa dedicaci\u00f3n \u00e1 agricultura complementouse cunha abundante lectura de obras hist\u00f3ricas, filos\u00f3ficas e literarias. Interesouse especialmente por Shakespeare e Byron, deixando ao car\u00f3n a Goethe: o verso que afirma que o home poder\u00eda, sen odio, auto-marxinarse do mundo, arrepioulle. Leu tam\u00e9n, sen comprendelos \u00e1s veces, os fil\u00f3sofos radicais do seu tempo: David Friedrich Strauss, Ludwig Andreas Feuerbach e Bruno Bauer. O mesmo falaba do seu \"espido te\u00edsmo\".\nA longo prazo, Bismarck comprendeu que a vida campesi\u00f1a, malia as viaxes e a lectura, tampouco colmaba as s\u00faas aspiraci\u00f3ns m\u00e1is \u00edntimas. Chegou a dicir que a experiencia f\u00edxolle ver o car\u00e1cter ilusorio da felicidade arc\u00e1dica dun agricultor fervoroso da contabilidade de partida dobre. As s\u00faas opini\u00f3ns dos anos corenta conte\u00f1en unha severa autocr\u00edtica; nunha pasaxe di que se deixaba levar \u00e1 deriva polo r\u00edo da vida\". As s\u00faas relaci\u00f3ns con amigos pietistas e o co\u00f1ecer a s\u00faa futura esposa Johanna von Puttkamer provocaron cambios na s\u00faa intimidade. Marie von Thadden, noiva dun dos seus amigos, e amiga \u00edntima \u00e1 s\u00faa vez de Johanna, intentou converter a Bismarck que a\u00ednda manti\u00f1a opini\u00f3ns moi heterodoxas no tema relixioso. Pero ser\u00eda a enfermidade mortal de Marie o que levou ao que se deu en chamar a conversi\u00f3n de Bismarck, o cal comezou a frecuentar os c\u00edrculos protestantes e cristi\u00e1ns, a\u00ednda que sen contraer un compromiso relixioso estreito. A ideolox\u00eda esencialmente protestante-cristi\u00e1 de Bismarck, intimamente ligada ao seu compromiso matrimonial e \u00e1 s\u00faa voda, non pode abstraerse do seu modo de pensar global como pol\u00edtico e estadista; no entanto, o cualificativo de \"pol\u00edtico cristi\u00e1n\" tampouco parece moi axustado.\nBismarck entrara en contacto con Johanna von Puttkamer grazas \u00e1 s\u00faa amiga Marie von Thadden. En decembro de 1846, pouco logo da morte desta \u00faltima, Bismarck pediu a von Puttkamer a man da s\u00faa filla nunha carta sobradamente co\u00f1ecida. Nela Bismarck falaba con toda franqueza da s\u00faa evoluci\u00f3n relixiosa, limit\u00e1ndose as\u00ed a cuesti\u00f3ns xa sabidas polo seu futuro sogro, o cal, polo demais, deb\u00eda de albergar certos reparos sobre a vida anterior de Bismarck. Este, como era habitual nel, soubo achar un ton conveniente e preciso para agradar ao destinatario da carta, mesturando nela a sinceridade e a habilidade diplom\u00e1tica. A misiva mostra, sen x\u00e9nero de d\u00fabidas, nos seus trazos esenciais os verdadeiros sentimentos do seu autor.\nO matrimonio con Johanna celebrouse en xullo de 1847. Bismarck, nunha carta dirixida aos seus irm\u00e1ns, definiuna como \"unha muller de intelixencia e nobreza de sentimentos moi singulares\". Bismarck achou nela sost\u00e9n e axuda ao longo de toda a s\u00faa existencia, precisamente porque evitou con exquisito coidado influenciala politicamente no m\u00e1is estrito sentido da palabra.\nO \"Landtag\" unificado (1847 - 1851).\nElecci\u00f3n e desenvolvemento como membro do \"Landtag\".\nBismarck comezou a s\u00faa actividade p\u00fablica algunhas semanas antes da s\u00faa voda; en maio de 1847 a nobreza elixiuno membro do \"Landtag\" unificado prusiano. O Landtag unificado de 1847 foi o primeiro parlamento verdadeiro da historia alem\u00e1. Nel, os liberais moderados dispo\u00f1\u00edan de maior\u00eda absoluta. O grupo das dereitas, que defend\u00eda a autoridade da coroa e os intereses da nobreza latifundista, contaba cunha representaci\u00f3n moito m\u00e1is reducida. Un dos seus membros era Bismarck, que sufriu, en principio, a decepci\u00f3n de ser nomeado deputado suplente.\nBismarck xa ti\u00f1a certa experiencia nestas lides, pois anteriormente exercera como \"Deichhauptmann das Dietas\". O futuro detractor do parlamentarismo iniciouse, xa que logo, na vida pol\u00edtica dentro dunha actividade constitucional e parlamentaria. Bismarck ali\u00f1\u00e1base ent\u00f3n coas forzas conservadoras. No seu primeiro artigo xornal\u00edstico, Bismarck defend\u00eda o dereito dos nobres terratenentes a practicar monter\u00edas nas leiras dos seus campesi\u00f1os, e ademais a preservaci\u00f3n do dereito patrimonial, opo\u00f1\u00e9ndose con iso tanto \u00e1s esixencias dos liberais como ao credo dos absolutistas. Bismarck estreitou os lazos con Leopold von Gerlach, amigo \u00edntimo de Frederico Guillerme IV de Prusia. Gerlach representaba a corrente cristi\u00e1-constitucionalista-conservadora e rexeitaba o autoritarismo do Estado.\nNa s\u00faa actuaci\u00f3n dentro do \"Landtag\" unificado, Bismarck revelouse como un dereitista sen concesi\u00f3ns e un rigoroso home de partido. Xa en 1847 escrib\u00eda \u00e1 s\u00faa prometida: \"O home af\u00e9rrase aos principios mentres estes non son postos a proba, porque cando iso sucede, un os rexeita igual que o campesi\u00f1o as s\u00faas vellas abarcas, e corre con todo o vigor que lle permiten as s\u00faas pernas, que para iso as ten\".\nDefensa pola clase alta.\nEn principio, Bismarck defendeu os dereitos da coroa e da nobreza, cousa natural nel se temos en conta que era membro da \u00faltima. Bismarck saltou \u00e1 fama cun rudo discurso no que atacaba decididamente a tese -non expresada, como \u00e9 l\u00f3xico, con estas palabras- de que en 1813 a loita do pobo prusiano contra a dominaci\u00f3n estranxeira hab\u00eda ter un \u00fanico m\u00f3bil: lograr unha constituci\u00f3n. Semellante discurso provocou, por suposto, unha sesi\u00f3n tormentosa do \"Landtag\", e evidenciou, por unha banda, o seu temperamento combativo e violento e, por outro, a s\u00faa calma impertubable fronte a calquera ataque. Cando, por exemplo, se lle prohibiu intervir durante alg\u00fan tempo, Bismark, sacou un xornal do seu peto e comezou a lelo. Con todo, o incidente converteu a Bismarck no loitador por antomasia contra o liberalismo e a constituci\u00f3n. Os discursos de Bismarck desta \u00e9poca evidencian un ardor combativo e belixerante falto de argumentaci\u00f3ns obxectivas e pronto a dar renda solta a s\u00faa c\u00f3lera contra as circunstancias ent\u00f3n imperantes e contra os liberais.\nSemellante actitude volveuse evidente sobre todo en 1848. Os seus discursos dos anos 1848-49 combinan o marcado belicismo e o desprezo polo inimigo. Neste per\u00edodo inicial faltaba ese autodominio que Bismarck demostrar\u00eda no futuro sen abdicar da s\u00faa dureza. Nun debate sobre a emancipaci\u00f3n dos xudeus, Bismarck reco\u00f1eceu con orgullo que el recibira aqueles prexu\u00edzos co leite materno. Declar\u00e1base partidario do Estado cristi\u00e1n e consideraba a loita contra os xudeus -era o sentir xeral da \u00e9poca- basicamente como unha loita confesional. Para Bismarck un xudeu deixaba de selo en canto se convertia a un dos credos cristi\u00e1ns. No Parlamento de Erfurt desgustoulle a obriga de actuar de secretario \u00e1 beira dun presidente xudeu (Eduard von Simson), que durante o mandato de Bismarck se converter\u00eda no primeiro presidente do Tribunal Supremo de Xustiza do Imperio Alem\u00e1n.\nSeguidor do prusianismo.\nDurante o ano revolucionario de 1848, Bismarck foi un loitador decidido en prol do prusianismo e da monarqu\u00eda. Arrepiado polas mostras de debilidade do monarca, pretendeu levar unha columna de campesi\u00f1os armados a Berl\u00edn, e cando a ra\u00ed\u00f1a escusou o seu esposo, alegando que durm\u00eda moi pouco, Bismarck contestou en ton groseiro: \"Un rei ten que poder durmir!\"\nBismarck, no fondo, non era consciente de que o movemento de 1848 estaba apoiado por sectores moi amplos nin comprend\u00eda a s\u00faa base nacional. Plenamente identificado coa ideolox\u00eda prusiano-conservadora, falaba da \"cobiza dos proletarios\". M\u00e1is tarde editou un poema que os oficiais prusianos cantar\u00edan en Potsdam con motivo dos sucesos do 21 de marzo. \nOs versos m\u00e1is importantes, que sen d\u00fabida reflect\u00edan os sentimentos do propio Bismarck, dic\u00edan as\u00ed:\nO rei xulgou a actitude de Bismarck naqueles d\u00edas coas seguintes palabras: \"Debe usarse unicamente cando a baioneta campe polos seus respectos\".\nLogo da revoluci\u00f3n, Bismarck ingresou na \"camarilla\" creada polos irm\u00e1ns Gerlach. Nesta \u00e9poca, Bismarck pronunciou o seu famoso discurso sobre o Tratado de Olm\u00fctz, que constituit\u00eda o punto culminante da s\u00faa actividade parlamentaria. Naquel tempo intentaba por todos os medios ao seu alcance defender o poder da coroa e os privilexios da nobreza. Participou na fundaci\u00f3n do \"Kreuzzeitung\" (\"Diario da cruz\") e na asemblea constitu\u00ednte da \"Asociaci\u00f3n para a defensa da propiedade e para o fomento do benestar das clases populares\", considerada polo pobo, non sen motivo, como o parlamento dos \"Junkers\". Os problemas da pol\u00edtica interior acaparaban naquel tempo todo o interese de Bismarck. A cuesti\u00f3n alem\u00e1 s\u00f3 cobrou importancia para el cando a elecci\u00f3n do emperador en Frankfurt a converteu nun asunto m\u00e1is da pol\u00edtica prusiana.\nBismarck dirixiu con decisi\u00f3n e firmeza os seus ataques contra calquera tentativa liberal ou democr\u00e1tica. Pensaba que a opini\u00f3n do pobo, base do movemento de 1848, fora m\u00e1is ou menos dirixida. Cada un entendera por pobo o que lle \"convi\u00f1a\", por regra xeral unha agrupaci\u00f3n de individuos adictos \u00e1 propia opini\u00f3n. O seu desprezo polo pobo non lle impediu un intento de manipular ou dirixir a opini\u00f3n p\u00fablica. Bismarck escribiu ao seu irm\u00e1n pedndo que lle enviase a Berl\u00edn adhesi\u00f3ns, \"moitas adhesi\u00f3ns de particulares, a\u00ednda que cada unha delas sexa asinada por unhas poucas persoas, e se for posible de cada cidade; non importa que estean asinadas por unha soa persoa, porque neste caso non se dar\u00e1n a co\u00f1ecer. Sopra, ferreiro, e ga\u00f1ar\u00e1s di\u00f1eiro\". Defensor sen concesi\u00f3ns dos dereitos da nobreza terratenente, Bismarck axuizaba a pol\u00edtica fiscal como unha especie de confiscaci\u00f3n; chamaba \u00e1s elecci\u00f3ns dunha loter\u00eda e criticaba con extrema dureza calquera asomo de parlamentarismo; defendeu contra vento e marea a execuci\u00f3n de Blum. Doutra banda, reiteradas declaraci\u00f3ns desta \u00e9poca revelan que Bismarck non ti\u00f1a en moi alta estima o talento pol\u00edtico dos seus iguais da nobreza. Prusia carec\u00eda da clase social que fac\u00eda pol\u00edtica en Inglaterra. Do mesmo xeito que outros moitos nobres, Bismarck dirixiu os seus ataques contra o absolutismo e contra a opini\u00f3n manifestada por Frederico Guillerme I: \"Concibo o poder \"comme un rocher de bronze\"\"..\nCr\u00eda que a revoluci\u00f3n sair\u00eda do funcionariado e da clase media supostamente culta das grandes cidades. Atacaba con enerx\u00eda incansable a cobiza das capas sociais m\u00e1is baixas e pensaba que o constitucionalismo era a f\u00f3rmula m\u00e1is cara. Combat\u00eda o matrimonio civil. Todas estas ideas evidenciaban unha indubidable influencia de Stahl, cuxas teor\u00edas sobre o Dereito p\u00fablico causaran unha impresi\u00f3n moi fonda en Frederico Guillerme IV.\nA s\u00faa actitude en pol\u00edtica interior determinou tam\u00e9n en gran medida a posici\u00f3n de Bismarck con respecto aos plans alem\u00e1ns da Asemblea Nacional de Frankfurt. Non a combateu, como con frecuencua se afirmou, porque rexeitase as s\u00faas concepci\u00f3ns sobre pol\u00edtica interior. Bismarck, home de ideolox\u00eda prusiana e conservadora, non desexaba en absoluto que ent\u00f3n se solucionase a cuesti\u00f3n alem\u00e1. Nos tempos m\u00e1is baixos do poder prusiano hai certas manifestaci\u00f3ns de Bismarck nas que resoan ecos dunha pol\u00edtica nacional. Pero ditas apreciaci\u00f3ns desaparecer\u00e1n cando a posterior evoluci\u00f3n lle permita a Bismarck cifrar de novo as s\u00faas esperanzas en Prusia. Bismarck pretend\u00eda exclusivamente situar a Prusia \u00e1 altura das grandes potencias, mentres que na pol\u00edtica interior dedicaba todas as s\u00faas enerx\u00edas a combater a revoluci\u00f3n. Na s\u00faa opini\u00f3n, os plans da Paulskirche (sede do primeiro parlamento en Alema\u00f1a que foi elixido publicamente) apuntaba contra Prusia, intentando minar a s\u00faa posici\u00f3n e a s\u00faa base pol\u00edtica.\nO verdadeiro interese pola cuesti\u00f3n alem\u00e1 espertar\u00e1 cando a elecci\u00f3n do emperador en Frankfurt provoque diferenzas en Berl\u00edn. Naquel tempo, Bismarck, como oposici\u00f3n \u00e1 \"trola alem\u00e1\", acostumaba referirse unha e outra vez ao seu acendrado prusianismo.\"Prusianos somos, e prusianos queremos seguir sendo!\", exclamou en certa ocasi\u00f3n. Bismarck tampouco axuizaba desde unha perspectiva nacionalista a sorte de Schleswig e Holstein, que tan profundas preocupaci\u00f3ns suscitaba nos ambientes pol\u00edtico. para el, a loita dos habitantes de Scheswig e Holstein significaba unha sublevaci\u00f3n contra o seu lex\u00edtimo se\u00f1or, o rei de Dinamarca.\nBismarck opo\u00f1\u00edase firmemente a que o rei de Prusia aceptase a s\u00faa elecci\u00f3n como emperador decidida pola Asemblea Nacional de Frankfurt. Ademais desconfiaba das instituci\u00f3ns oficiais, que se deixaron impresionar pola tremoia da \"Paulskirche\". En abril de 1849 opinaba que Prusia deb\u00eda seguir sendo Prusia, xa que as\u00ed estar\u00eda en condici\u00f3ns de dar leis a Alema\u00f1a, dando \u00e1s s\u00faas palabras un ton e un acento novos: \"Se preguntades a calquera que fale alem\u00e1n pola unidade alem\u00e1, responderavos que a desexa; pero a min, con esta constituci\u00f3n, non me parece en absoluto desexable\". Na realidade, Bismarck s\u00f3 pretend\u00eda que reinase a harmon\u00eda e a concordia entre os distintos Estados alem\u00e1ns e rexeitaba de plano calquera pol\u00edtica unificadora que limitase o poder e a autonom\u00eda de Prusia.\nAs\u00ed o demostra con especial claridade a oposici\u00f3n de Bismarck \u00e1 pol\u00edtica de unificaci\u00f3n que levou a cabo o errado intento de conseguir, grazas ao goberno prusiano, os obxectivos nos que fracasara a Asemblea Nacional de Frankfurt. Bismarck combateu ao l\u00edder de devandita tendencia unificadora (Joseph von Radowitz) con todos os medios ao seu alcance e converteuno en branco das s\u00faas burlas. Bismarck, que defend\u00eda o nacionalismo prusiano como un factor espec\u00edfico, tem\u00eda que a monarqu\u00eda prusiana desaparecese na \"cheirenta axitaci\u00f3n revolucionaria que estaba sumindo no caos ao sur de Alema\u00f1a\". Bismarck a\u00ednda non o\u00edra cantar a ning\u00fan soldado alem\u00e1n \"Was ist des Deutschen Vaterland?\" (\"Que \u00e9 da patria alem\u00e1?\"). E cando un deputado liberal cualificouno de fillo prodixio de Alema\u00f1a, Bismarck respondeu: \"A mi\u00f1a casa paterna \u00e9 Prusia, e eu nin a abandonei nin a abandonarei xamais\". Pouco tempo antes afirmara que hab\u00eda que falar ao sentido com\u00fan do home prusiano, non aos coraz\u00f3ns alem\u00e1ns, enfocando as\u00ed a cuesti\u00f3n desde a perspectiva da individualidade de Prusia e do belicismo en pol\u00edtica interior, supo\u00f1en a m\u00e1is dura cr\u00edtica \u00e1s aspiraci\u00f3ns alem\u00e1s do seu tempo. Por ent\u00f3n Bismarck non ti\u00f1a a\u00ednda conciencia de que a pol\u00edtica prusiana era tan pouco realista como a dos liberais. El quer\u00eda establecer unha uni\u00f3n \u00edntima con Rusia, animado -como os Gerlach- no seu pensamento interno pola convicci\u00f3n da solidariedade conservadora das grandes monarqu\u00edas..\nEn verdade, xa en 1849 hai unha serie de indicios que deixan de translucir a superaci\u00f3n por parte de Bismarck das s\u00faas r\u00edxidas ataduras \u00e1 pol\u00edtica interior. Nunha carta dirixida \u00e1 s\u00faa esposa afirmaba que a cuesti\u00f3n alem\u00e1 resolver\u00edase por medio da diplomacia ou das armas; nun dos seus discursos opinou que Frederico II o Grande non fomentara a unificaci\u00f3n pol\u00edtica, sen\u00f3n \"o trazo m\u00e1is destacado do nacionalismo prusiano: o militarismo\".\nEl sab\u00eda que hoxe, do mesmo xeito que nos d\u00edas dos nosos pais, o son da trompeta, invitando aos prusianos a alistarse nos ex\u00e9rcitos do seu soberano, conserva todos os seus atractivos para os o\u00eddos das xentes de Prusia, xa que se trata de defender as propias fronteiras ou de buscar a gloria e a grandeza de Prusia.\nFrederico, despois de cortar con Frankfurt, puido elixir unirse ao seu antigo aliado, Austria, e asumir as\u00ed o brillante papel que desempe\u00f1ou o emperador de Rusia, \u00e9 dicir, aniquilar, aliado con Austria, o inimigo com\u00fan, a revoluci\u00f3n. Tam\u00e9n poder\u00eda, co mesmo dereito que ocupou Silesia, impo\u00f1er aos alem\u00e1ns, logo de rexeitar a coroa imperial que se lle ofreceu en Frankfurt, unha determinada constituci\u00f3n, a\u00ednda a risco de desequilibrar coa s\u00faa espada a ling\u00fceta da balanza. Isto ser\u00eda unha pol\u00edtica nacional prusiana, que dar\u00eda a Prusia (no primeiro caso en colaboraci\u00f3n con Austria, e no segundo por si mesma) o rango necesario para conseguir para Alema\u00f1a a autoridade que merece en Europa. Estas palabras preludiaban sen sombra de d\u00fabida a formulaci\u00f3n pol\u00edtica de problemas que predominar\u00edan logo nos anos cincuenta. No mesmo discurso chegou a afirmar que a \"aguia prusiana\" deb\u00eda estender as s\u00faas \"\u00e1s protectoras e dominar o espazo desde o Niemen inferior ata as Donnersberge\". Estas palabras constit\u00faen o primeiro indicio de que Bismarck aspiraba \u00e1 hexemon\u00eda de Prusia no norte de Alema\u00f1a. Pero en conxunto, a posici\u00f3n de Bismarck non se diferenciaba con nitidez da que manti\u00f1an os seus amigos m\u00e1is \u00edntimos (Leopold von Gerlach sobre todo): estes non quer\u00edan restinxirse exclusivamente ao gran rei prusiano e esforz\u00e1banse por evitar unha loita con Austria en interese dos obxectivos com\u00fans da pol\u00edtica interior de ambas potencias.\nA este respecto, Bismarck defendeu, o 3 de decembro de 1850, o tratado preliminar de Olm\u00fctz (asinado o mes anterior), polo cal Prusia renunciaba \u00e1 s\u00faa pol\u00edtica de unificaci\u00f3n e chegaba a un acordo con Austria, cedendo \u00e1s presi\u00f3ns de Rusia. O feito supuxo unha seria derrota para a pol\u00edtica prusiana. Malia todo, Bismarck defendeu con habilidade e brillantez o acordo no famoso discurso pronunciado ante a segunda C\u00e1mara, do que quizais se pode deducir non era plenamente consciente de que, desde unha perspectiva imperialista, tal suceso significaba unha derrota para o Estado prusiano. M\u00e1is tarde xustificar\u00edase aducindo que naquela \u00e9poca o ex\u00e9rcito prusiano non estaba en condici\u00f3ns de afrontar unha guerra. Con todo, a verdadeira raz\u00f3n da actitude de Bismarck foi moi outra: por ent\u00f3n estaba absorbido e influenciado por plasmar a solidariedade en pol\u00edtica interior contra \"a democracia negra, vermella e ouro\", e dedicou todos os seus esforzos a manter a paz. A destituci\u00f3n de Radowitz encheuno de x\u00fabilo. Nas cartas que escrib\u00eda \u00e1 s\u00faa esposa comparaba a trola alem\u00e1 e a ira contra Austria. Cr\u00eda que a paz tam\u00e9n lle interesaba a \"o noso partido\". Os ex\u00e9rcitos conservadores non deb\u00edan aniquilarse entre si; segundo el, non era honorable \"condenar coa palabra o cami\u00f1o da revoluci\u00f3n e, con todo, seguilo na pr\u00e1ctica\". Prusia e Austria, en p\u00e9 de igualdade, deb\u00edan reconciliarse entre si a expensas dos estados m\u00e1is pequenos.\nMalia as poderosas ataduras que a pol\u00edtica interior lle impo\u00f1\u00eda \u00e1 s\u00faa concepci\u00f3n da pol\u00edtica exterior, o discurso cont\u00e9n formulaci\u00f3ns diverxentes coas teor\u00edas sobre pol\u00edtica exterior dos seus amigos conservadores:\nPara un estadista \u00e9 moi f\u00e1cil chamar \u00e1 guerra, pronunciar discursos afervoados e \"confiar ao mosqueteiro, que se desangra sobre a neve, a obtenci\u00f3n ou non da vitoria e a gloria para o seu sistema. Si, nada m\u00e1is f\u00e1cil para o estadista, pero ai daquel que nestes tempos non ache motivos plausibles para emprender unha guerra!\". Bismarck opo\u00f1\u00edase \u00e1 cualificaci\u00f3n de Austria como pa\u00eds estranxeiro, e de feito chamaba ao seu monarca herdeiro dunha longa serie de emperadores alem\u00e1ns.\nEsta declaraci\u00f3n de Bismarck interpretouse, erroneamente, no sentido panxermanista; con todo, a s\u00faa concepci\u00f3n estaba en clara oposici\u00f3n \u00e1 situaci\u00f3n ent\u00f3n imperante: Austria era un Estado cuxo trazo fundamental non era o estar habitada por poboaci\u00f3n alem\u00e1, sen\u00f3n o seu car\u00e1cter de gran potencia que brandira a mi\u00fado e con \u00e9xito a espada alem\u00e1.\nEsta serie de ideas, con todo, permanec\u00edan a\u00ednda englobadas dentro da espi\u00f1enta cuesti\u00f3n da pol\u00edtica interior. O honor prusiano pasaba por refusar calquera tipo de uni\u00f3n \"contra natura\" coa democracia. Austria e Prusia eran as d\u00faas potencias protectoras, con iguais dereitos, de Alema\u00f1a. Bismarck a\u00ednda cr\u00eda daquela na aut\u00e9ntica igualdade de ambas potencias e estaba disposto a conseguila de \"facto\" \u00e1 custa dos estados alem\u00e1ns m\u00e1is pequenos. Cando pouco despois foi nomeado embaixador do Parlamento de Frankfurt, acudiu al\u00ed consider\u00e1ndose amigo de Austria. Xa en 1849 arrendou o seu patrimonio familiar e mudouse para Berl\u00edn. As\u00ed pois, ao chegar a tormentosa \u00e9poca revolucionaria, Bismarck renunciara \u00e1 s\u00faa profesi\u00f3n de fidalgo campesi\u00f1o.\nEmbaixador en Frankfurt, San Petersburgo e Par\u00eds (1851 \u2013 1862).\nBundestag en Frankfurt.\nEn 1851 Bismarck converteuse en embaixador ante o Parlamento de Frankfurt ; nese momento era o cargo m\u00e1is relevante da diplomacia prusiana, e as\u00ed o reco\u00f1eceu o mesmo Bismarck. O nomeamento dunha persoa carente de preparaci\u00f3n no terreo diplom\u00e1tico para ocupar semellante posto constitu\u00eda un feito extraordinario. A proposta partira de Leopold von Gerlach, que v\u00eda en Bismarck o eterno loitador contrarrevolucionario aliado con Austria. Bismarck marchou a Frankfurt, segundo as s\u00faas propias palabras, en estado de \"virxinidade pol\u00edtica\".\nDurante vos primeiros momentos, as s\u00faas ideas sobre pol\u00edtica interior permaneceron invariables con respecto \u00e1s que mantivera na \u00e9poca de 1848. Ata 1852 seguiu pertencendo \u00e1 segunda C\u00e1mara prusiana, e nela desenvolveu unha loita radical e moi persoal. Ese mesmo ano unha discusi\u00f3n pol\u00edtica co destacado liberal Von Vincke desembocou ata nun duelo sen consecuencias. Como no pasado, Bismarck declar\u00e1base partidario dos \"Junkers\" e criticaba o sistema constitucional; \u00e9 m\u00e1is: nunha ocasi\u00f3n chegou a dicir que o pobo prusiano far\u00eda volver ao curro da obediencia \u00e1s grandes cidades, \"a\u00ednda que para iso tivese que borralas do mapa\". Estas palabras val\u00e9ronlle o cualificativo de \"aniquilador de cidades\". Doutra banda, condenaba sen cesar o absolutismo, equiparandoo \u00e1 burocracia liberal. Ao recibir o seu nomeamento de embaixador en Frankfurt, Bismarck chegou a burlarse de se mesmo afirmando: \"A mi\u00f1a conversi\u00f3n en conselleiro privado \u00e9 unha iron\u00eda coa que Deus me castiga por falar mal dos conselleiros privados\".\n\u00c1 s\u00faa chegada a Fr\u00e1ncfort, Bismarck cr\u00eda na igualdade de dereitos entre Austria e Prusia. Dende a \u00e9poca dos Hohenstaufen nunca gozara Alema\u00f1a de tanto prestixio. Pero este xu\u00edzo non tardar\u00eda en modificarse, a consecuencia da asistencia \u00e1s sesi\u00f3ns do Bundestag: nel as discusi\u00f3ns versaban sobre temas intranscendentes, e Bismarck falaba da charlataner\u00eda e presunci\u00f3n dos seus intelixentes membros, que todo o reduc\u00edan a augallada; criticaba a vida social de Fr\u00e1ncfort, a afecci\u00f3n desmedida dos diplom\u00e1ticos polo baile e os trazos burgueses da sociedade daquela cidade. Bismarck v\u00edase obrigado a bailar o rigod\u00f3n coas esposas dos seus provedores, pero polo menos \"a xentileza de tales damas fac\u00edame esquecer a amargura polas desorbitadas facturas e malos x\u00e9neros que me proporcionaban os seus maridos\". Era o t\u00edpico orgullo do \"Junker\" fronte \u00e1 sociedade burguesa dunha antiga cidade imperial carente de nobreza cortes\u00e1. A pesar de todo, ao principio Bismarck sent\u00edase moi a gusto, ata o punto de confesar a Gerlach nunha carta que \"en Fr\u00e1ncfort viv\u00eda como Deus\".\nO problema fundamental para o novo embaixador constituio a actitude a adoptar fronte a Austria, froito en boa parte do representante de Prusia ante o Bundestag. Antes de 1848, Austria evitara vencer pola forza dos votos \u00e1 segunda gran potencia alem\u00e1, malia que durante a \u00e9poca de Metternich a superioridade de Austria era, neste terreo, indiscutible. Ao iniciarse a s\u00faa estancia en Frankfurt, Bismarck visitara o ex chanceler Metternich no seu palacio de Johannisberg; ao parecer, ambos os estadistas entend\u00e9ronse moi b\u00e9n. Metternich censuraba tam\u00e9n a actitude do seu sucesor, Schwarzenberg, que recalcaba a supremac\u00eda austr\u00edaca. A partir de 1848, trala elecci\u00f3n do emperador, os pol\u00edticos austr\u00edacos v\u00edan en Prusia a un rival e desexaban relegala a un segundo plano. Bismarck pronto alzou a s\u00faa voz contra o desconsiderado goberno da maior\u00eda, que acabar\u00eda por arruinar a Confederaci\u00f3n. D\u00e1base conta de que, contrariamente \u00e1s s\u00faas propias ideas, Austria non ti\u00f1a intenci\u00f3n de reco\u00f1ecer a igualdade de dereitos de Prusia, de modo que o primeiro obxectivo de Bismarck en Frankfurt centrouse en batallar pola igualdade, utilizando todos os medios ao seu alcance. A ra\u00edz deste comportamento o embaixador ruso comparou a actuaci\u00f3n de Bismarck coa dos estudantes. Para os seus colegas, a rudeza de m\u00e9todos do novo embaixador prusiano evidenciaba unha falta de aut\u00e9ntica educaci\u00f3n diplom\u00e1tica. Bismarck avogou pola igualdade ante o ministro plenipotenciario de Austria, o conde de Thun, nalgunhas ocasi\u00f3ns empregando medios visiblemente dr\u00e1sticos.\nNo fondo, o motor da actividade de Bismarck no \"Bundestag\" foi a loita pola igualdade e non a preparaci\u00f3n do terreo para dirimir a hexemon\u00eda en Alema\u00f1a. A finais de novembro, as diferenzas entre von Thun e Bismarck medraron, e o segundo informaba a Berl\u00edn:\nThun comparou a Prusia cun home ao que lle tocou o primeiro premio da loter\u00eda e pretendese que o acontecemento se repetise cada ano. Bismarck respondeu que se as\u00ed pensaba Viena, Prusia ter\u00eda que volver a xogar \u00e1 loter\u00eda. Foi esta a primeira vez que Bismarck considerou a posibilidade dunha confrontaci\u00f3n con Austria, pese a ser consciente de que, reinando Frederico Guillerme IV, esa pol\u00edtica era atolada. Quizais o que m\u00e1is lle molestou das palabras de Thun foi advertir que escond\u00edan, no fondo, unha gran verdade. Nos anos posteriores aplicar\u00eda \u00e1s veces a Prusia a cita de Goethe: \"vi\u00f1emos a menos sen apenas darnos conta\".\nNaquela \u00e9poca, Bismarck nin quixo nin contribu\u00edu \u00e1 ruptura con Austria. A postura de devandita aci\u00f3n deb\u00edase, segundo el, \u00e1 s\u00faa propia situaci\u00f3n interna. Con todo, non tardou en darse conta de que a federaci\u00f3n era un simple freo para a pol\u00edtica prusiana e en consecuencia comezou a recomendar unha pol\u00edtica de independencia. Nunha carta \u00e1 s\u00faa irm\u00e1 escrib\u00eda que o famoso \"lied\" de Heine:\nPronto se converter\u00eda por decisi\u00f3n un\u00e1nime dos alem\u00e1ns en himno nacional. Bismarck pensaba que as esixencias prusianas deb\u00edan ser satisfeitas mediante pactos individuais \"dentro do \u00e1mbito xeogr\u00e1fico que a natureza nos destinou. A Gerlach informoulle das diferenzas con Austria, \"grazas \u00e1s cales tarde ou cedo ira a pique o carro da Confederaci\u00f3n, no cal o cabalo prusiano tira cara a adiante mentres o austr\u00edaco faino cara atr\u00e1s\". Neste sentido, Bismarck obrou con absoluta coherencia: ao negociar os dereitos da prensa, conseguiu que non se perseguisen os ataques \u00e1 estabilidade da federaci\u00f3n. Con marcada iron\u00eda chegou a afirmar que esas circunstancias \u00e1 prensa libre entusiasm\u00e1banlle. Bismarck criticaba con dureza o ego\u00edsmo pol\u00edtico dos Estados alem\u00e1ns que persegu\u00edan unha pol\u00edtica alem\u00e1, buscando na realidade o seu propio interese. M\u00e1is tarde, sendo chanceler do Imperio, comportar\u00edase de modo similar e falar\u00eda do abuso da palabra de Europa por parte das grandes potencias. Bismarck foi sempre un aberto partidario de defender os intereses do propio estado, pero tam\u00e9n \u00e9 verdade que presupuxo nos demais a mesma actitude.\nDurante a s\u00faa estancia en Frankfurt, Bismarck despregou unha fren\u00e9tica actividade informativa, que abarcaba desde escritos oficiais ata citas privadas. Con toda seguridade non debeu de ser un opo\u00f1ente f\u00e1cil para os austr\u00edacos, e polos informes destes s\u00e1bese que as s\u00faas manifestaci\u00f3ns non sempre coincid\u00edan no ton coas informaci\u00f3ns que, como embaixador, enviaba aos seus superiores. A postura de Bismarck era moi sincera e veraz, pero xa ent\u00f3n desconcertaba os seus interlocutores, precisamente pola s\u00faa expresiva franqueza. O estadista ingl\u00e9s Disraeli avisou en certa ocasi\u00f3n: \"Coidado con ese home, porque quere po\u00f1er en certa pr\u00e1ctica o que di\". O propio Bismarck queixouse unha vez do dificultoso que resultaba convencer os austr\u00edacos da falsidade da teor\u00eda (baseada en tradici\u00f3ns xa obsoletas) da mentira como factor consubstancial \u00e1 diplomacia.\nDurante a s\u00faa etapa en Frankfurt, Bismarck sab\u00eda que o seu marcado \"prusianismo\" non achar\u00eda eco ning\u00fan en Frederico Guillerme IV, nin que ser\u00eda ministro durante o seu reinado. Posteriormente dir\u00eda que devandito monarca esixiulle unha obediencia cega: \"V\u00eda en min un ovo que el mesmo puxera e que chocaba, de modo que \u00e1 hora das diferenzas, pensaba sempre que o ovo quer\u00eda ser m\u00e1is listo que a gali\u00f1a\".\nNoutra pasaxe escribe: \"\u00a1Ai!\u00a1Oxal\u00e1 puidese un obrar segundo o seu libre albedr\u00edo! Con todo, heme aqu\u00ed malgastando as mi\u00f1as forzas \u00e1s ordes dun se\u00f1or ao que s\u00f3 cabe obedecer acudindo \u00e1 relixi\u00f3n\". Este estado de \u00e1nimo expl\u00edcase tam\u00e9n polas preocupaci\u00f3ns que suscitaba en Bismarck a pol\u00edtica prusiana durante a guerra de Crimea. Bismarck avogou con firmeza para que o seu pa\u00eds non emprendese acci\u00f3n algunha contra Rusia:\nAs grandes crises xeraban a borrasca que impulsaba o auxe de Prusia.\nDurante a guerra de Crimea, os representantes dos Estados centrais no \"Bundestag\" coincid\u00edan coa pol\u00edtica emprendida por Bismarck de non deixarse arrastrar por Austria a un conflito. De calquera forma, en Bismarck esta perspectiva conflu\u00eda co seu desexo de desvincularse de Rusia e Austria, que antes da guerra de Crimea socavaban a posici\u00f3n de Prusia. Bismarck esperaba unha agudizaci\u00f3n da oposici\u00f3n entre Austria e Rusia, feito que constitu\u00eda un requisito previo para que Bismarck lograse os \u00e9xitos pol\u00edticos na fase de creaci\u00f3n do Imperio, xa que durante a guerra de Crimea traballou con todas as s\u00faas forzas para que Prusia non se enfrontase con Rusia.\nDentro dese contexto, Bismarck non cansaba de atacar o brando romanticismo pol\u00edtico de Frederico Guillerme IV, ao mesmo tempo en que acentuaba a s\u00faa oposici\u00f3n aos gobernantes austr\u00edacos do seu tempo. Cando ao finalizar o conflito de Crimea, Prusia non foi invitada \u00e1 Conferencia de Par\u00eds, Bismarck encolerizou e comparou o seu estado de \u00e1nimo co da primavera de 1848. Pouco despois avisou nun amplo informe de que Austria era o \u00fanico pa\u00eds ante o que Prusia poder\u00eda sufrir unha derrota ou unha vitoria duradeira.\nNa realidade, Bismarck non desexaba daquela provocar guerra ningunha, sobre todo porque sab\u00eda que iso era imposible reinando Frederico Guillerme IV. No entanto, era plenamente consciente de que algunha vez haber\u00eda que afrontar ese combate xerado polos problemas do dualismo alem\u00e1n, e por iso as palabras de Bismarck non falan da desaparici\u00f3n da regulaci\u00f3n do dualismo alem\u00e1n, ao contrario que outras interpretaci\u00f3ns err\u00f3neas. Nunha carta dirixida ao seu amigo Gerlach, Bismarck esixe unha delimitaci\u00f3n das esferas de influencia en Alema\u00f1a cunha li\u00f1a de demarcaci\u00f3n xeogr\u00e1fica ou pol\u00edtica. As\u00ed polo menos unha guerra como a dos sete anos aclarar\u00eda as relaci\u00f3ns entre Prusia e Austria.\nA Austria amiga devi\u00f1era no incondicional inimigo Habsburgo, polo que se estaba perdendo a esperanza de que a situaci\u00f3n cambiase cunha pol\u00edtica interior austr\u00edaca distinta. Prusia seguir\u00eda sendo sempre o \"suficientemente poderosa como para deixarlle a Austria a liberdade de movementos que ambiciona. A nosa pol\u00edtica non ten outro campo de manobras que Alema\u00f1a[...] N\u00f3s quit\u00e1mosnos o un ao outro da boca o aire que respiramos, un ten que retroceder, xa sexa voluntariamente ou obrigado por outro\". De todos os xeitos, estas palabras non queren dicir que Bismarck se aventurase polo cami\u00f1o que iniciar\u00eda m\u00e1is tarde, en 1866. A expresi\u00f3n do dualismo milenario, vaga e imprecisa e retrotra\u00edda demasiado atr\u00e1s no tempo, emana do contraste entre a Alema\u00f1a do norte e a do sur, entre a protestante e a cat\u00f3lica. Bismarck non pretend\u00eda eliminar o dualismo, sen\u00f3n po\u00f1er en hora o reloxo do progreso. A este respecto, Bismarck era consciente de que a Alema\u00f1a do norte era unha zona de influencia de Prusia. Esta naci\u00f3n non estaba a\u00ednda fixada, e as\u00ed o demostraba unha simple olleada ao mapa. Nesta situaci\u00f3n, Bismarck pensou ata en estabelecer contactos pol\u00edticos coa Francia de Napole\u00f3n III. Outras potencias cr\u00edan que Prusia e Francia non poder\u00edan converxer xamais, e isto debilitaba a posici\u00f3n de Prusia. Bismarck visitou d\u00faas veces Par\u00eds desde Frankfurt para entrevistarse con Napole\u00f3n, e tivo a impresi\u00f3n -xusta polo demais- de que o sobri\u00f1o do gran Napole\u00f3n era m\u00e1is an\u00f3dino e banal do que o mundo supo\u00f1\u00eda.\nOs contactos de Bismarck con Napole\u00f3n provocaron unha famosa disputa con Gerlach sobre unhas directrices pol\u00edticas determinadas pola situaci\u00f3n interna. Para Gerlach, Napole\u00f3n representaba o fermento revolucionario e en consecuencia calquera tipo de negociaci\u00f3n con el supo\u00f1\u00eda unha acci\u00f3n diab\u00f3lica. Ao rev\u00e9s que o seu amigo Bismarck, Gerlach pensaba que as convicci\u00f3ns sobre pol\u00edtica interior carec\u00edan de relevancia no campo da pol\u00edtica exterior. De Francia unicamente interes\u00e1balle a s\u00faa reacci\u00f3n fronte a Prusia.\nGerlach defend\u00edase as\u00ed da acusaci\u00f3n bonapartista. El era prusiano e na pol\u00edtica exterior o seu ideal base\u00e1base nunha absoluta carencia de prexuicios, na independencia \u00e1 hora de axuizar a aversi\u00f3n ou predilecci\u00f3n por Estados estranxeiros. Napole\u00f3n non era o representante exclusivo da revoluci\u00f3n, pois por todas as partes xurd\u00edan individuos que afund\u00edan firmemente as s\u00faas ra\u00edces no substrato revolucionario.\nCon esta argumentaci\u00f3n Bismarck corta coa ideolox\u00eda no fondo determinista do seu amigo Gerlach e, polo tanto, coa do monarca prusiano: \"Debemos gobernar at\u00e9ndonos \u00e1 realidade e non \u00e1 ficci\u00f3n\". No seu transcurso, Bismarck non abxurou da s\u00faa concepci\u00f3n do mundo mon\u00e1rquico-conservador e protestante, a\u00ednda que rexeitou terminantemente cimentar nela unha pol\u00edtica exterior moi limitada no plano te\u00f3rico. As s\u00faas ideas sobre a pol\u00edtica exterior sufriron unha evoluci\u00f3n -non sempre tida en conta- que por ent\u00f3n se impo\u00f1\u00eda xa por toda Europa. Ata Rusia abandonou a pol\u00edtica de principios que desembocara na s\u00faa alianza con Austria.\nBismarck non abrigou, en ning\u00fan momento da disputa, a intenci\u00f3n de cortar con Gerlach, e de feito nunha das s\u00faas cartas confes\u00e1balle que estaba disposto a transixir e reparar a inxustiza, se lle demostraba que a s\u00faa posici\u00f3n era equivocada. Gerlach opinaba, con todo, que o talante aberto do seu opo\u00f1ente era pura ret\u00f3rica; o comportamento de Bismarck en Frankfurt e os seus consellos a Berl\u00edn adquir\u00edan paulatinamente formas m\u00e1is en\u00e9rxicas; chegou a rexeitar de xeito tallante unha converxencia t\u00e1cita con Austria. Un representante desta \u00faltima potencia cualificou unha das s\u00faas conversaci\u00f3ns con Bismarck cos adxectivos \"miserable e case non crible\". O conde de Rechberg, interlocutor austr\u00edaco de Bismarck, afirmaba en 1862:\nRechberg xa non se recataba en afirmar que Bismarck non parec\u00eda disposto a someterse aos ditados superiores dunha pol\u00edtica gobernamental conservadora: Prokesch, outro dos opo\u00f1entes de Bismarck, reafirmar\u00edao m\u00e1is adiante en Frankfurt con maior contundencia. Prokesch, xa que logo, percib\u00eda con claridade meridiana a esencia prusiana, o prusianismo subxacente \u00e1 actitude de Bismarck, cousa que este \u00faltimo nunca negou; criticou ademais con dureza o engano mutuo da xente merc\u00e9 \u00e1 \"mentira sistematizada\" que facultaba a calquera para falar de sacrificarse en prol de Alema\u00f1a no canto de reco\u00f1ecer que se persegue o propio interese.\nAo conclu\u00edr a guerra de Crimea, Austria quedou bastante illada no exterior. A Santa Alianza -e as\u00ed o constatou Bismarck con aire satisfeito- morrera. De todos os xeitos, dous feitos coartaban a liberdade de acci\u00f3n de Prusia: a enfermidade do rei Frederico Guillerme IV e o non estabelecemento da rexencia ata 1858, que proporcionar\u00eda ao futuro rei Guillerme a liberdade de acci\u00f3n pol\u00edtica. A nova orientaci\u00f3n, que en principio abrigaba o pr\u00edncipe rexente, restou a Bismarck apoios en Berl\u00edn. O rexente falou do futuro chanceler con escasa simpat\u00eda, e a s\u00faa esposa Augusta odi\u00e1bao desde 1848. O programa das conquistas morais de Prusia en Alema\u00f1a estaba en franca oposici\u00f3n ao ton utilizado por Bismarck en Frankfurt. Malia todo, este \u00faltimo intentou exercer unha constante influencia en Berl\u00edn para conseguir os seus obxectivos pol\u00edticos, e entre outros asuntos insistiu en que Prusia, se mostraba unha actitude liberal, poder\u00eda fixarse metas tan amplas que Austria ser\u00eda incapaz de aceptar; no entanto, gardar\u00edase moit\u00edsimo de provocar a Prusia con m\u00e9todos propagand\u00edsticos liberalizadores para ga\u00f1ar as\u00ed as simpat\u00edas nacionais de Alema\u00f1a. A Prusia non lle custar\u00eda grandes esforzos neutralizar a Austria neste terreo.\nA finais de marzo de 1858, Bismarck presentou ao pr\u00edncipe Guillerme un extenso memorando co\u00f1ecido como o \"Libri\u00f1o del se\u00f1or Bismarck\", que non debeu de impresionar demasiado o rexente, no improbable caso de que chegase a ler os seus prolixos argumentos. O memorando revelaba con especial claridade a concisi\u00f3n expresiva de Bismarck, a s\u00faa aptitude para as met\u00e1foras e comparaci\u00f3ns certeiras e o seu estilo depurado. Para Bismarck, a identificaci\u00f3n entre o Bundestag e Alema\u00f1a era unha pura ficci\u00f3n:\nEsix\u00eda a independencia da pol\u00edtica prusiana e aventurou a idea de utilizar as instituci\u00f3ns liberais en favor de Prusia e contra Austria e a Confederaci\u00f3n. En marzo de 1859 afirmou, no curso dunha conversaci\u00f3n, que o pobo alem\u00e1n era o mellor aliado de Prusia; Bismarck quer\u00eda negociar cos estados alem\u00e1ns \u00e1 marxe da Confederaci\u00f3n, igual que ocorreu otrora coa Uni\u00f3n Aduanera Alem\u00e1. M\u00e1is tarde esixiu ao primeiro ministro de Prusia que sacase \u00e1 luz do sol, para que a xente co\u00f1ecese, as plantas do invernadoiro da pol\u00edtica da Confederaci\u00f3n; manifestou ata que ata na cuesti\u00f3n de Schleswig-Holstein caber\u00eda adoptar unha actitude m\u00e1is acorde coa idiosincrasia nacional..\nDado que o rexente pretend\u00eda unha pol\u00edtica de boas relaci\u00f3ns con Austria, tales suxesti\u00f3ns foron en van para Berl\u00edn. A posici\u00f3n de Bismarck en Berl\u00edn debilit\u00e1rase desde a formaci\u00f3n do gabinete da nova era. O seu comportamento en Frankfurt motivara o odio dos pol\u00edticos austr\u00edacos e dos estados centrais. A s\u00faa t\u00e1ctica chocaba frontalmente co intento de efectuar conquistas morais en Alema\u00f1a. Daquela, Bismarck non gozaba practicamente de ningunha simpat\u00eda entre os representantes dos demais Estados alem\u00e1ns. \u00c1 fin, a influencia da diplomacia austr\u00edaca logrou o traslado do inc\u00f3modo embaixador ante o \"Bundestag\", feito que Bismarck xulgou como unha derrota da s\u00faa propia pol\u00edtica. Malia que o nomeaba embaixador en San Petersburgo, considerado o cargo m\u00e1is relevante da diplomacia prusiana, Bismarck non falou de que quer\u00edan silencialo xunto ao Neva. O asunto foi, para el, unha traiz\u00f3n; de feito o embaixador austr\u00edaco en Berl\u00edn decatouse do traslado antes que o propio interesado. Bismarck cualificou este feito, moi acertadamente, como unha vitoria da pol\u00edtica de Austria, pois tir\u00e1bao da s\u00faa verdadeira tarefa. Na sesi\u00f3n de despedida da Dieta de Frankfurt, Bismarck renunciou \u00e1s habituais observaci\u00f3ns fraseol\u00f3xicas caracter\u00edsticas de tales ocasi\u00f3ns, co que o embaixador presidencial austr\u00edaco non puido pronunciar o seu proxectado discurso de despedida a Bismarck.\nEste, durante os seus \u00faltimos d\u00edas de estancia en Frankfort, reuniuse a mi\u00fado co embaixador italiano, feito que provocou unha enorme inquietude ante a guerra que se aveci\u00f1aba entre Austria, por unha banda, e Francia e Italia, polo outro. En maio de 1859, Bismarck escrib\u00eda ao edec\u00e1n do rexente:\nSegundo el, os habitantes de tales territorios po\u00f1er\u00edanse de bo grado \u00e1 beira de Prusia antes que a favor dos seus gobernos anteriores, m\u00e1xime se o rexente cambiaba a denominaci\u00f3n de reino de Prusia polo de reino de Alema\u00f1a. Neste aspecto Bismarck subvaloraba as forzas antag\u00f3nicas dos territorios protestantes e limitaba o seu plan de trasladar as fronteiras respectando o sur cat\u00f3lico.. Naquela \u00e9poca, Bismarck, do mesmo xeito que Ferdinand Lassalle, desexaba aproveitar a guerra entre Francia e Austria como arma arreboladiza contra a potencia dos Habsburgo. Anteriormente, Bismarck xa deixara dito que as grandes crises xeraban o clima propicio para que Prusia emprendese unha pol\u00edtica expansionista. Malia todo, Bismarck, de dirixir os rumbos exteriores do seu pa\u00eds, dificilmente seguir\u00eda a pol\u00edtica exposta nesa carta privada. Doutra banda, a misiva revela sen ambaxes a s\u00faa meta final, panprusiana e protestante. Bismarck non aspiraba en absoluto a fixar as fronteiras dun Estado alem\u00e1n reducido. Ata en 1866, a limitaci\u00f3n do expansionismo prusiano ao norte de Alema\u00f1a e \u00e1 zona de predominio protestante haber\u00edan de desempe\u00f1ar un papel de primeira magnitude. Malia todo, a carta reflicte fielmente a evoluci\u00f3n de Bismarck, que de aliado de Austria pasa a ser o seu m\u00e1is enconado opositor e mostra ao mesmo tempo a superaci\u00f3n de calquera pol\u00edtica expansionista r\u00edxida e pechada en se mesma. A advertencia de non colocarse fronte a Rusia, xa non merec\u00eda cr\u00e9dito no interior. No entanto, no plano pol\u00edtico, a evoluci\u00f3n persoal de Bismarck enriquecer\u00edase con novas experiencias fora do reducido escenario de Frankfurt e ser\u00eda consecuencia directa do seu nomeamento como embaixador de Prusia ante a corte de San Petersburgo.\nEmbaixador en San Petersburgo.\nBismarck chegou a San Petersburgo no final de marzo do ano 1859. A cidade en principio causoulle unha impresi\u00f3n moi grata: \"O \u00fanico que me saca dos eixes \u00e9 non poder fumar pola r\u00faa\". En San Petersburgo, Bismarck foi recibido pola familia real de brazos abertos. Unha longa enfermidade interrompeu as s\u00faas actividades. Ademais permaneceu f\u00f3ra de devandita cidade, concretamente en Berl\u00edn, durante case un ano esperando o seu nomeamento como ministro.\nDurante os primeiros meses en San Petersburgo, Bismarck, do mesmo xeito que fixera durante a guerra de Crimea, centrou todos os seus esforzos en impedir unha intervenci\u00f3n de Prusia en favor de Austria, consciente de que Rusia non o tolerar\u00eda. Prusia, pensaba, non era o bastante rica como para esgotar os seus recursos en guerras \"que en nada nos benefician\". Falaba tam\u00e9n da posibilidade de aproveitar a situaci\u00f3n creada para romper coa Confederaci\u00f3n:\nBismarck predicaba o separamento do \"Bundestag\", dominado por Austria e os Estados centrais, pero doutra banda aceptaba con resignaci\u00f3n a pol\u00edtica exterior do seu pa\u00eds:\nNaquela \u00e9poca, Bismarck defend\u00edase dos continuos ataques que lle dirix\u00eda a prensa, recrimin\u00e1ndolle a s\u00faa mesqui\u00f1a concepci\u00f3n da pol\u00edtica exterior. A el, con todo, parec\u00edalle honroso ser temido polos inimigos de Prusia e rexeitaba o reproche que lle fac\u00edan de querer entregar aos franceses a beira esquerda do Rin. Nunha \u00faltima pol\u00e9mica con Leopold von Gerlach, Bismarck xustificou o seu xu\u00edzo sobre Napole\u00f3n III, aducindo que non se lle deb\u00eda conceder demasiada importancia. Para el, a pol\u00edtica prusiana deb\u00eda atender a criterios de pragmatismo pol\u00edtico. Certo que non desexaba unha alianza con Francia, pero tampouco hab\u00eda que desvotar esa posibilidade, \"pois non se pode xogar ao xadrez cando a un lle prohiben de antem\u00e1n 16 das 64 cadros\". Cr\u00eda \u00fatil para a pol\u00edtica prusiana a creaci\u00f3n dun Estado italiano, sustentando as\u00ed unha opini\u00f3n antag\u00f3nica \u00e1 dos seus amigos conservadores. En decembro de 1860 escrib\u00eda ao ministro:\nEn setembro de 1861, Bismarck criticou a visi\u00f3n negativista que ofrec\u00eda o programa pol\u00edtico do partido conservador, pois se limitaba a dicir que non era o que non quer\u00eda. Na s\u00faa opini\u00f3n, a idea de solidariedade entre os intereses conservadores constitu\u00eda unha perigosa ficci\u00f3n; atacou a \"patra\u00f1a da soberan\u00eda\" dos pr\u00edncipes alem\u00e1ns e defendeu certas instituci\u00f3ns com\u00fans. \"Ademais, non entendo por que retrocedemos como donicelas ante a idea de que exista unha representaci\u00f3n popular, xa sexa no seo da Confederaci\u00f3n ou nun Parlamento da Uni\u00f3n Aduaneira\".\nCon esta idea da representaci\u00f3n popular, Bismarck pretend\u00eda atemorizar os gobernos dos restantes Estados alem\u00e1ns e ao mesmo tempo conflu\u00edr con esa poderosa corrente da \u00e9poca que fomentaba os sentimentos nacionalistas. Foi el o primeiro en expresar a idea de unificar Alema\u00f1a, exclu\u00edndo a Austria, e esbozou un intento de solucionar o problema coa axuda dunha Asemblea Nacional. Bismarck, xa que logo, pensaba que Prusia poder\u00eda negociar cos restantes Estados \u00e1 marxe e a\u00ednda en contra dos desexos da Dieta de Frankfort.\nMentres na \u00e9poca da revoluci\u00f3n Bismarck recalcaba o seu acentuado prusianismo, agora, nas s\u00faas formulaci\u00f3ns, identif\u00edcanse o interese de Alema\u00f1a e o de Prusia. Xa no ver\u00e1n de 1860 afirmaba:\nEn marzo de 1861 manifestou que a monarqu\u00eda dos Habsburgo deb\u00eda trasladar o seu centro de gravidade a Hungr\u00eda.\nTodos estes proxectos e insinuaci\u00f3ns pol\u00edticas xurdiron nun momento hist\u00f3rico no que Prusia ti\u00f1a dificultades crecentes no interior. O conflito constitucional prendeu coa cuesti\u00f3n da reforma do ex\u00e9rcito, da que o rexente fixera un asunto persoal. Von Roon, ministro de Guerra e contrario aos liberais na nova era, defendeu o nomeamento de Bismarck como ministro. O rexente, no entanto, resist\u00edase a dar ese paso, pois receaba de Bismarck: \"Consider\u00e1bame m\u00e1is fan\u00e1tico do que era na realidade\".\nPor ent\u00f3n, Bismarck, pese \u00e1 s\u00faa ideolox\u00eda conservadora, prop\u00faxose, en prol da pol\u00edtica alem\u00e1, non agudizar a oposici\u00f3n aos liberais e ti\u00f1a as s\u00faas d\u00fabidas sobre a oportunidade do desexo do rei de recibir en Kaliningrado o xuramento de fidelidade, idea que arrepiaba os liberais. Bismarck pensaba que a coroa s\u00f3 poder\u00eda evitar os conflitos internos propiciando unha evoluci\u00f3n da pol\u00edtica exterior.\nBismarck recomendaba con eficiencia unha pol\u00edtica exterior m\u00e1is independente cada d\u00eda de simpat\u00edas din\u00e1sticas. A oposici\u00f3n da C\u00e1mara baixa \u00e1 reforma militar desaparecer\u00eda dunha plumada se o monarca deixaba entrever que utilizar\u00eda o ex\u00e9rcito para apoiar a pol\u00edtica de unificaci\u00f3n nacional. Esta an\u00e1lise captaba moi acertadamente a actitude da Dieta; doutra banda, Bismarck desexaba actuar con contundencia contra os deputados da oposici\u00f3n. Nunha carta a Roon vaticinaba que o seu nomeamento non tardar\u00eda en demostrar que o rei estaba moi lonxe de darse por vencido:\nEn marzo de 1862 Bismarck recibiu a orde de abandonar San Petersburgo. No entanto, o rei Guillerme non estaba a\u00ednda decidido completamente a nomealo ministro.\nEmbaixador en Par\u00eds.\nEn abril de 1862 trasladouse a Par\u00eds como embaixador de Prusia e al\u00ed permaneceu ata setembro dese mesmo ano. Estes meses foron m\u00e1is ben unhas vacaci\u00f3ns, pois Bismarck non tivo demasiado traballo. Aproveitando a s\u00faa visita \u00e1 Exposici\u00f3n Internacional de Londres, entrou en contacto con destacadas personalidades da vida inglesa. Ao marchar \u00e1 capital francesa, Bismarck foise s\u00f3, pois deduc\u00eda dunha observaci\u00f3n do seu rei que o seu nomeamento ministerial estaba pr\u00f3ximo. Aburado pola impaciencia, escrib\u00eda unha carta tras outra \u00e1 s\u00faa patria, sobre todo a Roon, inst\u00e1ndoo a que tomasen a decisi\u00f3n que esperaba. A s\u00faa muller, con todo, que non desexaba en absoluto que fose nomeado ministro, confiaba en que, de chegar ao cargo, durar\u00eda nel moi poucos meses. Naqueles anos, Bismarck non ambicionaba o cargo de ministro e de feito insistiu en varias ocasi\u00f3ns en que prefer\u00eda a embaixada, posto que lle parec\u00eda un para\u00edso comparado co enlouquecedor traballo ministerial: \"No entanto, se me apuntan cunha pistola ped\u00edndome que responda si ou non, ter\u00eda a sensaci\u00f3n de cometer covard\u00eda se na situaci\u00f3n actual, tan intricada e dif\u00edcil, respondese cun \"non\".\nEn Par\u00eds, a provisionalidade da situaci\u00f3n azoug\u00e1bao. Desexaba asumir as s\u00faas responsabilidades, pero tam\u00e9n era consciente das dificultades que entra\u00f1aba o seu cometido e decidira que s\u00f3 aceptar\u00eda o cargo de primeiro ministro contando co apoio incondicional do rei.\nDesde a s\u00faa estancia en San Petersburgo, o seu estado de sa\u00fade caus\u00e1balle serias preocupaci\u00f3ns. Na \u00e9poca de Frankfurt queix\u00e1base de que a s\u00faa existencia transcorr\u00eda entre o despacho e as recepci\u00f3ns. \"A mi\u00fado inv\u00e1deme unha sensaci\u00f3n de profunda nostalxia cando logo de finalizar o traballo oficial, cabalgo, solitario, polo bosque e recordo a tranquilidade buc\u00f3lica da mi\u00f1a vida pasada\". Malia todo, en Frankfurt, non se resentiu o seu sa\u00fade. O seu labor no \"Bundestag\" deix\u00e1balle tempo suficiente para montar dacabalo e para nadar. En 1859, con todo, contraeu unha grave enfermidade; durante longo tempo padeceu as s\u00faas secuelas, lament\u00e1ndose por non restablecerse completamente. A principios de 1862 -ano en que foi nomeado primeiro ministro- dic\u00eda: \"Tres anos antes fora un ministro aceptable, pero hoxe v\u00e9xome como un artista da equitaci\u00f3n doente e obrigado a seguir cos seus saltos\".\nBismarck explicou ent\u00f3n que ti\u00f1a un temor reverencial a inmiscirse nas negociaci\u00f3ns sobre o seu futuro. Era algo moi t\u00edpico nel: estaba dividido no seu interior e xogaba sempre con varias posibilidades en orde ao seu destino tanto persoal como pol\u00edtico. Bismarck mantivo sempre a opini\u00f3n de que nin sequera un grande estadista pod\u00eda configurar a historia. Axuizaba con resignaci\u00f3n os seus propios actos e a situaci\u00f3n do seu pa\u00eds. En novembro de 1858 acari\u00f1aba a idea de retirarse aos \"can\u00f3ns de Sch\u00f6nhausen\", \u00e9 dicir, renunciar \u00e1 actividade pol\u00edtica. Nos tempos da nova era a situaci\u00f3n da s\u00faa patria desesper\u00e1balle:\nMalia as s\u00faas ansias por servir ao seu pa\u00eds, Bismarck, a quen de entre as m\u00faltiples condecoraci\u00f3ns s\u00f3 impresionaba a medalla de salvamento, carec\u00eda de calquera ambici\u00f3n ou vaidade externa. Sempre foi da opini\u00f3n de que o individuo non pod\u00eda forxar o destino: \"S\u00f3 nos queda esperar ata o\u00edr os ecos do paso de Deus a trav\u00e9s dos acontecementos, e logo correr de fronte para asir a punta da s\u00faa t\u00fanica\".\nDentro da an\u00e1lise global de Bismarck, d\u00e9bese considerar tam\u00e9n a s\u00faa estreita vinculaci\u00f3n coa natureza, o seu amor polas plantas e a s\u00faa alegr\u00eda ante calquera paisaxe fermosa. A infinidade de descrici\u00f3ns paisax\u00edsticas que poboan a s\u00faa correspondencia demostran a s\u00faa extraordinaria forza expresiva. Os informes de Bismarck revelan ao seu autor como un dos mellores prosistas en lingua alem\u00e1 do s\u00e9culo XIX. Foi tam\u00e9n un bo pai de familia, amoroso e comprensivo cos seus fillos; \u00e1 s\u00faa muller intentou sempre consolala polas obrigaci\u00f3ns oficiais inherentes ao seu cargo, que para ela, con toda seguridade, non deb\u00eda de ser nada agradable. Johanna esperou de moi mal grado a posibilidade de que o seu esposo se convertese en ministro. De feito, Bismarck comunicou \u00e1 s\u00faa esposa o seu nomeamento cando esta xa deb\u00eda de sabelo: \"Decat\u00e1chesche da nosa desgraza nos xornais\". Por outra banda, semanas antes Bismarck convi\u00f1era con Roon unha clave para que o primeiro regresase a Berl\u00edn ao chegar a hora decisiva. Con todo, unha viaxe de vacaci\u00f3ns a Biarritz f\u00edxolle esquecer por completo a pol\u00edtica. En devandita localidade pasou uns d\u00edas inesquecibles en compa\u00f1\u00eda do diplom\u00e1tico ruso pr\u00edncipe Orlov e a s\u00faa nova esposa. En carta \u00e1 s\u00faa irm\u00e1, Bismarck reco\u00f1ec\u00eda que quedara namorado un pouco da \"bonita princesa\": \"Ti sabes que isto me pasa en ocasi\u00f3ns, sen que faga dano a Johanna\". \u00c1 s\u00faa esposa escribiulle dic\u00edndolle que as vacaci\u00f3ns acabaran por restablecelo completamente. Do mesmo xeito que no pasado fixera en Aquisgr\u00e1n, Bismarck prolongou \"motu proprio\" o seu permiso e esqueceuse do correo e da prensa. O regresar a Par\u00eds encontrou un telegrama de Roon coa clave convida:\nCausas do nomeamento como ministro.\n\u00c1 vista do rumbo que tomara o conflito consitucional, o rei viuse metido nun aperto. De existir outra soluci\u00f3n, Guillerme I non nomearia a Bismarck primeiro ministro. As reflexi\u00f3ns hist\u00f3ricas posteriores fix\u00e9ronnos esquecer a mi\u00fado que no momento do nomeamento todo parec\u00eda indicar que o poder\u00edo da coroa prusia, lonxe de ascender, declinaba. Desde a morte de Frederico o Grande, ning\u00fan gran rei ocupara o trono de Prusia. A simpat\u00eda que desprende a sinxela personalidade de Guillerme I non debeu encubrir o feito de que como rexente e como monarca levara a Prusia a un calello sen sa\u00edda. Quixo abdicar, pois a ideolox\u00eda dos seus ministros non lle permit\u00eda continuar a pol\u00edtica que parec\u00eda indicarlle a s\u00faa conciencia. Se Frederico, pr\u00edncipe herdeiro que accedeu a un trono imperial ferido de morte, aproveitase ent\u00f3n a oportunidade, Bismarck non ser\u00eda nomeado ministro e a historia prusiana e alem\u00e1 seria moi distinta. A negativa do pr\u00edncipe herdeiro a aceptar en setembro de 1862 a proxectada abdicaci\u00f3n do seu pai, debeuse en primeiro lugar a consideraci\u00f3ns humanitarias, a\u00ednda que quizais lle influ\u00edse tam\u00e9n a sensaci\u00f3n de ter que afrontar unha tarefa irresoluble.\nO plan de abdicaci\u00f3n do monarca xerou, para Bismarck, unha situaci\u00f3n nova. A abdicaci\u00f3n, polo menos nun principio, significar\u00eda unha vitoria dos liberais, cousa que Bismarck e o seu amigo Roon estaban dispostos a evitar por forza. Ao chegar a Berl\u00edn, o seu nomeamento non estaba nin moit\u00edsimo menos decidido. Nunha entrevista efectuada no castelo de Babelsberg entre Guillerme e Bismarck, o rei discutiu minuciosamente co seu interlocutor a situaci\u00f3n desesperada, e ao final acabou convencido e de acordo con Bismarck en que hab\u00eda que adoptar medidas en\u00e9rxicas contra a C\u00e1mara dos Deputados. Nomeouno primeiro ministro porque non quedaba outra opci\u00f3n. Bismarck comprometeuse a po\u00f1er en pr\u00e1ctica a reforma militar a\u00ednda coa oposici\u00f3n da maior\u00eda da C\u00e1mara de Deputados. No curso da entrevista, Bismarck prometeu solemnemente ao monarca fidelidade absoluta e incondicional, rend\u00e9ndolle case vasalaxe igual que nas \u00e9pocas pret\u00e9ritas, pero ao mesmo tempo suxeriulle a destruci\u00f3n do borrador do programa que formulara por escrito.\nNomeamento como ministro.\nO 23 de setembro de 1862, Bismarck foi nomeado ministro e presidente en funci\u00f3ns do Consello de Ministros; o 8 de outubro tivo lugar o nomeamento definitivo e firme. O rei desf\u00edxose en desculpas coa s\u00faa esposa por nomear para o cargo o seu mortal inimigo: \"Logo de orar e analizar cuidadosamente o asunto, tomei por fin esa decisi\u00f3n\", escribiu \u00e1 ra\u00ed\u00f1a Augusta.\nNeses d\u00edas, ningu\u00e9n era capaz de imaxinar nin de lonxe que tal nomeamento iniciaba unha colaboraci\u00f3n de case tres d\u00e9cadas entre o monarca e o seu novo primeiro ministro. Tampouco cab\u00eda supo\u00f1er que ese home, ao que o pobo tachaba de \"Junker\" polo seu comportamento durante o ano 1848, conseguir\u00eda nun prazo relativamente curto a unificaci\u00f3n de Alema\u00f1a. Ao principio, a impresi\u00f3n xeneralizada era que o gabinete Bismarck non durar\u00eda demasiado, e el mesmo cr\u00edao as\u00ed a teor da carta antes aludida que escribiu \u00e1 s\u00faa esposa. Todo o mundo tem\u00eda un goberno \u00e1 marxe das instituci\u00f3ns estatais, un predomino dos sabres, guerras no exterior e un decadentismo ruinoso seguindo as pegadas do anci\u00e1n Heinrich von Treitschke, quen escribiu nesa \u00e9poca que se gobernaba dando mostras dunha consumada frivolidade\". A isto d\u00e9bese engadir a oposici\u00f3n \u00e1 pol\u00edtica exterior dos seus amigos conservadores e ata do rei. O \u00e9xito da espi\u00f1enta cuesti\u00f3n de Schleswig e Holstein en 1864 pareceu convencer a maior\u00eda de que o gabinete Bismarck estaba lonxe de ser un mero episodio. De calquera modo, os diplom\u00e1ticos estranxeiros non tardaron en darse de conta de que o ent\u00f3n embaixador de Prusia en Frankfurt era un home con grandes dotes pol\u00edticos.\nO conflito constitucional (1862-1864).\nPosesi\u00f3n do \"tem\u00f3n prusiano\".\nBismarck tomou o tem\u00f3n de Prusia nunha \u00e9poca moi comprometida, tanto no interior como no exterior. De ning\u00fan modo e quer\u00eda agudizar as disputas en torno ao conflito constitucional, e as\u00ed o recalcou repetidamente nas primeiras semanas do mandato; cos deputados utilizou palabras amables, e como s\u00edmbolo de reconciliaci\u00f3n presentou a rama de oliveira que Katharina Orlov lle entregara ao despedirse en Avi\u00f1\u00f3n. O seu xesto non achou ning\u00fan eco, pois todos cr\u00edan que era partidario dunha pol\u00edtica baseada na violencia. As s\u00faas palabras, que ofrec\u00edan a posibilidade de chegar a un acordo, apenas lograron impresionar os deputados, pois os dous partidos part\u00edan de formulaci\u00f3ns ideol\u00f3xicas radicalmente distintas. Ningu\u00e9n cr\u00eda que estivese a favor da existencia dun Parlamento en Alema\u00f1a; reproch\u00e1baselle o seu desexo de salvar as dificultades interiores traslad\u00e1ndose ao exterior.\nA primeira comparecencia de Bismarck ante os deputados da Comisi\u00f3n de Orzamentos non contribu\u00edu precisamente a causar unha boa impresi\u00f3n. Falou de reconciliaci\u00f3n, pero tam\u00e9n afirmou que o problema xur\u00eddico suscitado poder\u00eda converterse nunha cuesti\u00f3n de poder; Alema\u00f1a non se focalizaba no liberalismo prusiano, sen\u00f3n no seu poder\u00edo:\nA unidade alem\u00e1 en beneficio de Prusia.\nBismarck ded\u00edcase a un obxectivo fundamental: realizar a unidade en beneficio de Prusia e con exclusi\u00f3n do Imperio Austr\u00edaco. Para conseguilo empregou a formaci\u00f3n dun ministerio forte que goberna superando a cr\u00edtica da oposici\u00f3n liberal, a perfecta reorganizaci\u00f3n dun ex\u00e9rcito poderoso baixo a direcci\u00f3n de Helmuth von Moltke, a acci\u00f3n diplom\u00e1tica para garantir a neutralidade favorable a Prusia de Francia e Rusia, e lograr o illamento diplom\u00e1tico do Imperio austr\u00edaco. Para facelo posible foi necesario realizar tres guerras sucesivas entre 1864 e 1870:\nBismarck, coa guerra franco-prusiana, consegue o seu obxectivo: crear o Imperio alem\u00e1n (1871) coa integraci\u00f3n dos Estados do sur co resto. O 18 de xaneiro de 1871 proclamouse o Imperio alem\u00e1n en Versalles e Guillerme I, emperador da Alema\u00f1a unificada, con Bismarck como chanceler. A Francia derrotada reorgan\u00edzase como Rep\u00fablica e asina o tratado de paz de Frankfurt que estipula a cesi\u00f3n da Alsacia e Lorena ao novo Estado Alem\u00e1n, o pago de indemnizaci\u00f3ns de guerra e unha garant\u00eda coa ocupaci\u00f3n militar alem\u00e1 dos departamentos de noroeste. En 1871 establ\u00e9cese a hexemon\u00eda alem\u00e1 sobre o continente europeo e a constituci\u00f3n imperial de 1871 fixa as caracter\u00edsticas do novo Imperio: a delimitaci\u00f3n territorial coa uni\u00f3n federal de todos os Estados, as instituci\u00f3ns pol\u00edticas e administrativas, os principios e os aspectos do federalismo e a unidade. Alema\u00f1a faise grande: Berl\u00edn concentra a vida pol\u00edtica do novo Estado e act\u00faa como unha das grandes capitais pol\u00edticas de Europa, o desenvolvemento econ\u00f3mico intensif\u00edcase ata conseguir que o novo Estado sexa un dos grandes xigantes industriais e capitalistas, e en pol\u00edtica internacional imp\u00f3\u00f1ense os chamados sistemas bismarckianos.\nA creaci\u00f3n do Imperio alem\u00e1n.\nO chanceler xermano concentrou a s\u00faa atenci\u00f3n no equilibrio dentro do continente europeo, mentres o resto das grandes potencias orientaban a s\u00faa actividade cara \u00e1 formaci\u00f3n dun imperio colonial. A opini\u00f3n inicial de Bismarck era contraria \u00e1s empresas coloniais para cuxo control Alema\u00f1a non dispo\u00f1\u00eda dun potencial naval. Por outra banda, mentres algunhas potencias consideraban a actividade colonizadora como unha f\u00f3rmula para suavizar a presi\u00f3n demogr\u00e1fica, Bismarck contemplaba con receo as migraci\u00f3ns, e consideraba que unha poboaci\u00f3n numerosa na metr\u00f3pole era indispensable para manter un papel relevante na escena internacional. As vantaxes econ\u00f3micas tampouco eran evidentes e, sobre todo, a amizade con Inglaterra, requisito indispensable do sistema diplom\u00e1tico continental, pod\u00eda arrefriarse se aparec\u00edan tensi\u00f3ns coloniais. Por outra banda, non se pod\u00edan ignorar as petici\u00f3ns colonialistas que formulaban desde os anos 60 os comerciantes de Hamburgo. E, ademais, a finais dos anos 70, a crise econ\u00f3mica, as tensi\u00f3ns sociais e unha maior presi\u00f3n (como a Sociedade Colonial, por exemplo) inclinaron ao chanceler a revisar a s\u00faa postura, pero sinalando que deber\u00eda tratarse dunha expansi\u00f3n limitada, e que non supuxese compromisos financeiros para o Estado.\nA actividade colonizadora alem\u00e1 desenv\u00f3lvese en catro zonas: o golfo da Guinea co protectorado de Togo e o Camer\u00fan, no suroeste africano prox\u00e9ctase a explotaci\u00f3n de minas de cobre; na \u00c1frica oriental perc\u00f3rrense as rexi\u00f3ns situadas ante a illa de Zanz\u00edbar; en Ocean\u00eda procl\u00e1mase a soberan\u00eda sobre o nordeste de Nova Guinea e o arquip\u00e9lago de Nova Breta\u00f1a, chamado arquip\u00e9lago Bismarck en honor ao chanceler.\nA Conferencia de Berl\u00edn nos anos 1884-1885 define os dereitos coloniais e regula os dominios sobre as cuncas dos grandes r\u00edos, e sobre todo, do r\u00edo Congo. Bismarck erixese no \u00e1rbitro das cuesti\u00f3ns coloniais, pero ao prezo de arrefriar as relaci\u00f3ns con Londres e achegar o goberno ingl\u00e9s ao franc\u00e9s.\nOs \u00faltimos anos.\nEn 1888 o emperador alem\u00e1n Guillerme I morreu deixando o trono ao seu fillo, Frederico III. Pero o novo monarca xa estaba sufrindo dun cancro de garganta incurable e faleceu logo dun reinado de s\u00f3 tres meses. Foi substitu\u00eddo polo seu fillo, Guillerme II. O novo emperador op\u00faxose \u00e1 coidadosa pol\u00edtica exterior de Bismarck, preferindo a expansi\u00f3n vigorosa e r\u00e1pida. Os conflitos entre Guillerme II e o seu chanceler pronto agrearon a s\u00faa relaci\u00f3n. Bismarck cr\u00eda que pod\u00eda dominar a Guillerme e mostrou pouco respecto polas s\u00faas pol\u00edticas na d\u00e9cada de 1880. A s\u00faa separaci\u00f3n definitiva produciuse despois de que Bismarck tratase de po\u00f1er en pr\u00e1ctica as leis antisocialistas a principios dos anos 1890. A maior\u00eda \"Kartell\" no Reichstag, froito da am\u00e1lgama entre o Partido Conservador e Partido Liberal Nacional, estaba disposta a facer a maior\u00eda das leis permanentes, pero estaba dividido sobre a lei que daba \u00e1 polic\u00eda a facultade de expulsar os axitadores socialistas dos seus fogares, un poder usado en exceso e moitas veces contra os opositores pol\u00edticos. Os liberais neg\u00e1ronse a facer esta lei permanente, mentres que os conservadores apoiaron s\u00f3 \u00e1 totalidade do proxecto de lei, ameazaron e finalmente fix\u00e9rono, con vetar a lei na s\u00faa totalidade, xa que Bismarck non concordar\u00eda nun proxecto de lei modificado.\nMentres o debate continuaba, Guillerme mostr\u00e1base cada vez m\u00e1is interesado nos problemas sociais, especialmente o trato aos mineiros que se declararon en folga en 1889 e, de acordo coa s\u00faa pol\u00edtica activa no goberno, habitualmente interromp\u00eda a Bismarck no Consello para deixar clara a s\u00faa pol\u00edtica social. Bismarck estaba fortemente en desacordo coa pol\u00edtica de Guillerme e trataba de evitala. A\u00ednda que Guillerme apoiaba a modificaci\u00f3n do proxecto de lei de antisocialista, Bismarck buscaba conseguir o seu apoio para vetar a lei totalmente. Como os seus argumentos non convenceron a Guillerme, Bismarck p\u00faxose nervioso e axitado ata que, estra\u00f1amente, mostrou os seus motivos para facer caer o proxecto de lei: conseguir unha axitaci\u00f3n dos socialistas ata producir un violento enfrontamento que puidese ser utilizado como pretexto para reprimilos. Guillerme respondeu que non estaba disposto a abrir o seu reinado cunha campa\u00f1a sanguenta contra os seus propios s\u00fabditos. Ao d\u00eda seguinte, logo de darse conta do seu erro, Bismarck tratou de chegar a un acordo con Guillerme, ao aceptar a s\u00faa pol\u00edtica social para os traballadores industriais, e ata propuxo un Consello Europeo para discutir as condici\u00f3ns de traballo, presidido polo emperador de Alema\u00f1a.\nCon todo, un xiro dos acontecementos conduciu ao seu afastamento de Guillerme. Bismarck, sent\u00edndose forzado e pouco prezado polo emperador e perseguido polos seus ambiciosos adversarios, negouse a asinar unha proclama sobre a protecci\u00f3n dos traballadores xunto con Guillerme, como requir\u00eda a Constituci\u00f3n alem\u00e1, en protesta pola inxerencia cada vez maior de Guillerme sobre a autoridade antes incuestionable de Bismarck. Bismarck tam\u00e9n traballou entre bastidores para romper o Consello Continental de traballo no que Guillerme puxera o seu coraz\u00f3n.\nA ruptura final chegou cando Bismarck buscou unha nova maior\u00eda parlamentaria, co seu \"Kartell\" desposu\u00eddo de poder tralo fracaso do proxecto de lei anti-socialista. O resto de forzas no Reichstag eran o Partido de Centro Cat\u00f3lico e o Partido Conservador. Bismarck desexaba formar un novo bloque co Partido do Centro, e invitou a Ludwig Windthorst, o l\u00edder parlamentario, para discutir unha alianza. Esa ser\u00eda a \u00faltima manobra pol\u00edtica de Bismarck. Guillerme enfureceu ao co\u00f1ecer a visita de Windthorst. Nun Estado parlamentario, o xefe de goberno depende da confianza da maior\u00eda parlamentaria e ten o dereito de formar coalici\u00f3ns para lograr unha maior\u00eda para as s\u00faas pol\u00edticas. Con todo, en Alema\u00f1a o chanceler depend\u00eda s\u00f3 da confianza do emperador, e Guillerme cr\u00eda que o emperador ti\u00f1a o dereito de ser informado antes da reuni\u00f3n do seu ministro. Logo dunha discusi\u00f3n acesa na oficina de Bismarck, Guillerme, a quen Bismarck mostrou unha carta do tsar Alexandre III que o describ\u00eda como un \u00abmozo maleducado\u00bb, estalou e ordenou a anulaci\u00f3n da Orde Ministerial de 1851 que prohib\u00eda ao Gabinete de Ministros informar directamente ao rei e requir\u00eda que se fixese a trav\u00e9s do Primeiro Ministro. Bismarck, forzado por primeira vez a unha situaci\u00f3n que non pod\u00eda utilizar ao seu favor, escribiu unha irritada carta de renuncia, que se publicou logo da s\u00faa morte, denunciando a inxerencia de Guillerme na pol\u00edtica exterior e dom\u00e9stica. Bismarck converteuse na primeira v\u00edtima da s\u00faa propia creaci\u00f3n, e cando se deu conta, o seu despedimento era inminente.\nBismarck dimitiu perante a insistencia de Guillerme II en 1890, aos 75 anos, substitu\u00eddo como chanceler de Alema\u00f1a e Ministro-Presidente de Prusia por Leo von Caprivi. Bismarck foise promovido ao rango de \u00abcoronel xeneral coa dignidade de mariscal de campo\u00bb (chamado as\u00ed porque o ex\u00e9rcito alem\u00e1n non nomeou mariscais de campo nos tempos de paz). Ademais, recibiu o novo t\u00edtulo de duque de Lauenburg, co que ironizaba que \u00abser\u00eda \u00fatil para viaxar de inc\u00f3gnito\u00bb. Pronto foi elixido polo Partido Liberal Nacional no Reichstag para o escano do vello Bennigsen, e mantivo, supostamente, o de Hamburgo. Foi forzado a unha segunda votaci\u00f3n polo seu rival socialdem\u00f3crata, e na realidade nunca tomou posesi\u00f3n do seu escano. Molesto e resentido retirouse \u00e1s s\u00faas terras a Varzim, na actual Polonia. Un mes despois de que a s\u00faa muller morrese, o 27 de novembro de 1894, trasladouse a Friedrichsruh, preto de Hamburgo, esperando en balde ser reclamado como asesor ou conselleiro.\nBismarck pasou os seus \u00faltimos anos recompilando as s\u00faas memorias \"Gedanken und Erinnerungen\" (\"Pensamentos e recordos\"), nas que critica e desacredita o emperador. Morreu en 1898 con 83 anos en Friedrichsruh, e al\u00ed est\u00e1 enterrado no mausoleo de Bismarck."}
{"id": "9217", "revid": "15490", "url": "https://gl.wikipedia.org/wiki?curid=9217", "title": "Guerra dos Ducados", "text": "No contexto do panxermanismo e da unificaci\u00f3n alem\u00e1, prod\u00facese a guerra entre Prusia e Dinamarca en 1864.\nAustria e Prusia esixiron a Cristi\u00e1n IX de Dinamarca -rei dinamarqu\u00e9s-, os ducados do Elba, de fala xermana. Vencido o rei dinamarqu\u00e9s, cedeu o ducado de Lauenburgo a Prusia e os de Schleswig e Holstein a unha administraci\u00f3n conxunta austroprusiana. Esta administraci\u00f3n conxunta non convivir\u00eda moito cos desexos prusianos de obte-la hexemon\u00eda entre os estados alem\u00e1ns. Pouco tempo despois producir\u00edase a guerra austro-prusiana."}
{"id": "9218", "revid": "23204", "url": "https://gl.wikipedia.org/wiki?curid=9218", "title": "Guerra austro-prusiana", "text": "Trala guerra dos Ducados, estableceuse unha administraci\u00f3n conxunta austroprusiana nos ducados ex-dinamarqueses de Schleswig e Holstein. Pero Prusia e Austria a pesar de ser aliadas, manti\u00f1an un rivalidade pola hexemon\u00eda sobre o resto dos estados alem\u00e1ns. Bismarck, acusou a Austria de non administralos ducados conforme o establecido. Foi un pretexto para a guerra en 1866.\nO xeneral prusiano Moltke derrotou os austr\u00edacos en Sadowa (Bohemia) a s\u00faa vitoria tivo importantes consecuencias: o emperador Francisco Xos\u00e9 de Austria tivo que admitir o establecemento da Confederaci\u00f3n Alem\u00e1 do Norte baixo a direcci\u00f3n de Guillerme I, rei prusiano. As\u00ed, Austria quedar\u00eda \u00e1 marxe do proceso de unificaci\u00f3n alem\u00e1, proceso que culminar\u00eda coa guerra franco-prusiana e a proclamaci\u00f3n do Segundo Reich."}
{"id": "9219", "revid": "98629", "url": "https://gl.wikipedia.org/wiki?curid=9219", "title": "Mozilla Application Suite", "text": "Mozilla Application Suite (orixinalmente co\u00f1ecido como Mozilla, comercializado como Mozilla Suite) era unha multiplataforma integrada nunha suite de internet. O seu desenvolvemento foi iniciado por Netscape Communications Corporation, antes da s\u00faa adquisici\u00f3n por AOL. Estaba baseado no c\u00f3digo fonte de Netscape Communicator. O desenvolvemento estivo liderado pola Organizaci\u00f3n Mozilla dende o 1998 ata o 2003 e pola Fundaci\u00f3n Mozilla dende o 2003 ata o 2006. Foi substitu\u00eddo pola suite de internet SeaMonkey (SeaMonkey foi o nome c\u00f3digo orixinal para o proxecto), unha suite de internet impulsada pola comunidade, que est\u00e1 baseada no mesmo c\u00f3digo fonte e continuou a ser desenvolvido cos novos c\u00f3digos base de Mozilla.\nA suite Mozilla estaba composta por varios programas principais: \"Navigator\" (un navegador web), \"Communicator\" (Mozilla Mail &amp; Newsgroups), un desarolador de p\u00e1xinas web (Mozilla Composer), un cliente IRC (ChatZilla) e un caderno de enderezos electr\u00f3nicos.\nAs versi\u00f3ns 6 e 7 da suite Netscape foron baseadas na suite Mozilla. A \u00faltima versi\u00f3n oficial \u00e9 1.7.13, como agora a Fundaci\u00f3n Mozilla est\u00e1 centrada no desenvolvemento de Firefox e Thunderbird. A suite Mozilla est\u00e1 dispo\u00f1ible baixo os termos da trilicenza do proxecto Mozilla, como libre e software de c\u00f3digo aberto."}
{"id": "9220", "revid": "89787", "url": "https://gl.wikipedia.org/wiki?curid=9220", "title": "Vitoria p\u00edrrica", "text": "Consid\u00e9rase unha vitoria p\u00edrrica a un enfrontamento b\u00e9lico ga\u00f1ado a un prezo tan elevado que m\u00e1is ben se pode considerar unha derrota.\nRecibe o nome por d\u00faas batallas ga\u00f1adas por Pirro, rei do Epiro, cando os romanos quixeron conquista-la Magna Grecia durante o proceso de unificaci\u00f3n da Pen\u00ednsula It\u00e1lica anterior \u00e1s guerras p\u00fanicas: a batalla de Heracleia, en 280 a.C., e a batalla de \u00c1sculo, en 279 a.C., na Guerra P\u00edrrica. Despois da segunda batalla, Plutarco presenta un relato feito por Dionisio de Halicarnaso:\nEsta expresi\u00f3n non se utiliza s\u00f3 no contexto militar, pod\u00e9ndose usar tam\u00e9n, por analox\u00eda, ligada a actividades como a econom\u00eda, a pol\u00edtica, a xustiza, a literatura ou o deporte para describir unha loita similar, prexudicial para o vencedor."}
{"id": "9224", "revid": "98629", "url": "https://gl.wikipedia.org/wiki?curid=9224", "title": "Orde do C\u00edster", "text": "A orde do C\u00edster (en lat\u00edn: \"Ordo cisterciensis, o.Cist.\") \u00e9 unha orde relixiosa fundada en Citeaux por Roberto de Molesmes no ano 1098. Foron co\u00f1ecidos na idade media como os \"monxes brancos\", pola cor do seu h\u00e1bito, en oposici\u00f3n aos \"monxes negros\", que eran os beneditinos. En 2020, sumaba 1.601 monxes, mentres que a rama feminina da orde, en 2015, contaba con 825 relixiosas.\nHistoria.\nOrixes: revisi\u00f3n de Cluny e volta \u00e1 Regra de San Bieito.\nAo perder a orde de Cluny o seu fervor \u00e1 causa das riquezas acumuladas, xorde a reforma cisterciense, sa\u00edda do mosteiro do C\u00edster en Borgo\u00f1a. O fundador foi o beneditino Roberto de Molesmes (1024-1111). Este pretend\u00eda seguir unha vida mon\u00e1stica m\u00e1is fiel \u00e1 Regra de San Bieito, establecendo unha comunidade de ermit\u00e1ns en Molesmes en 1075. Este mosteiro medrou moito e houbo tensi\u00f3ns dentro dos monxes entre os que quer\u00edan seguir as interpretaci\u00f3ns de Roberto de Molesmes e os que prefer\u00edan seguir a Cluny. Finalmente, 21 relixiosos seguiron o prior Alberico e o abade Roberto e marcharon de Molesmes, fundando o 21 de marzo de 1098 un novo mosteiro en Citeaux, ao sur de Dijon, na diocese de Chalon. O sucesor de Roberto, que volveu a Molesmes por decisi\u00f3n papal, foi Alberico. Con Alberico adoptouse o h\u00e1bito branco caracter\u00edstico da orde, como mostra de humildade rexeitaron tinguir a la como fac\u00edan os beneditinos.\nApoxeo: consolidaci\u00f3n e difusi\u00f3n nos s\u00e9culos XII a XIV.\nFalecido en 1109, foi Estevo Harding quen tomou a direcci\u00f3n do mosteiro nun momento no que, debido \u00e1 dureza da vida da comunidade, estaba en crise pola falta de vocaci\u00f3ns. Con todo, nos anos seguintes, a Orde do C\u00edster comezou a fundar novos cenobios: La Fert\u00e9 (1113), Pontigny (1114) e Clairvaux, chamado Claraval en galego (1115). Estevo Harding escribiu entre 1118 e 1119 a \"Carta Caratatis\" ou Carta de Caridade, considerado como o primeiro documento de goberno da Orde. Nesta, recompila os usos e costumes dos mosteiros para velar pola cohesi\u00f3n na observancia. A organizaci\u00f3n da orde descansaba sobre unha xerarqu\u00eda \u00e1 fronte da cal estaba o abade de Citeaux, que convocaba anualmente aos abades das diferentes casas para un Cap\u00edtulo Xeral. Durante os seus 25 anos de abade, o C\u00edster consolidouse e difundiuse mediante novas fundaci\u00f3ns e, cara o 1125, patrocinou a rama feminina ao fundarse a abad\u00eda de Tart. \nO C\u00edster comezou un per\u00edodo de esplendor esplendor no s\u00e9culo XII, en tempos de Bernaldo de Claraval, abade do mosteiro de Claraval, figura senlleira no cristianismo do momento. S\u00f3 baixo a s\u00faa direcci\u00f3n, Claraval difundiu o C\u00edster coa fundaci\u00f3n de 65 novos cenobios. En poucos anos, os mosteiros cistercienses comezaron a agromar por toda Europa: monxes de La Fert\u00e9 fundaron o primeiro en Italia foi na Liguria, en Tiglieto (1120), outros dende Morimond crearon o de Kamp, pr\u00f3ximo a Colonia (1123), os membros de Claraval centr\u00e1ronse en terras renanas e nos Pa\u00edses Baixos, fundado Eberbach en Nassau (1131), Himmerod preto de Tr\u00e9veris (1134) e Ter Duinen en Flandres (1149). Dende Francia dirix\u00edronse \u00e1s Illas Brit\u00e1nicas e fundaron Waverley (1129), logo se establecer\u00edan en Gales, Escocia e Irlanda. En Austria, o mosteiro m\u00e1is antigo \u00e9 o de Rein fundado en 1129, cuxa abad\u00eda \u00e9 a m\u00e1is antiga a\u00ednda en funcionamento da orde. \nGrazas a esta notable actividade, para 1200 xa sumaban m\u00e1is de 500 casas. Tam\u00e9n entre 1145 e 1153, un cisterciense chegou ao pontificado, Ux\u00edo III, quen fora abade do mosteiro de Tre Fontane e disc\u00edpulo de Bernaldo de Claraval. \nA chegada da orde \u00e1 pen\u00ednsula Ib\u00e9rica foi coa fundaci\u00f3n do mosteiro de Niencebas en 1140 grazas a unha doaz\u00f3n do rei Afonso VII de Le\u00f3n, esta comunidade acabou traslad\u00e1ndose a Fitero (Navarra) en 1152. A rama feminina estableceuse por primeira vez en Tudela (Navarra) en 1142, mud\u00e1ndose a Tulebras en 1156, onde se mant\u00e9n actualmente.\nCrise no s\u00e9culo XV.\nSe ben durante os s\u00e9culos XIII e XIV a orde foi a m\u00e1is importante de Europa, no s\u00e9culo XV entrou en crise por m\u00faltiples factores: o cisma de Occidente, as guerras e as encomendas danaron \u00e1 orde. Para resolver isto, os mosteiros cistercienses reorganiz\u00e1ronse creando congregaci\u00f3ns que agrupasen aos cenobios existentes dentro dun Estado. Este movemento foi cuestionado pola abad\u00eda de Citeaux pois supu\u00f1a a perda do control de parte da rede de mosteiros, pero foi apoiado polos papas. Deste modo, no ano 1427, en Santa Mar\u00eda de Si\u00f3n, na periferia de Toledo, frei Mart\u00edn de Vargas fundou a \"Congregaci\u00f3n Cisterciense Reformada\", tam\u00e9n co\u00f1ecida como \"Congregaci\u00f3n de Castela\". Posteriormente, este movemento foi seguido noutras rexi\u00f3ns, nacendo as congregaci\u00f3ns da Lombard\u00eda e Toscana, Portugal, Alema\u00f1a, Arag\u00f3n ou Roma, por citar alg\u00fans exemplos. \u00c1 fronte das congregaci\u00f3ns estaba un vicario do que depend\u00edan os superiores dos mosteiros que se integraban nela. Durante os s\u00e9culos XV e XVI houbo tensi\u00f3ns dentro da orde pola pretensi\u00f3n de Citeaux de manter o control fronte a vontade de autonom\u00eda das congregaci\u00f3ns.\nS\u00e9culo XVI e XVII: Disputas pola observancia.\nA reforma protestante supuxo a disoluci\u00f3n das comunidades dos Pa\u00edses Baixos, Escandinavia, os pa\u00edses b\u00e1lticos e Gran Breta\u00f1a. En Alema\u00f1a, alg\u00fans mosteiros, como o de Eberbach, foron saqueados no contexto das guerras campesi\u00f1as, e entre os propios membros houbo disidencias pola adopci\u00f3n do luteranismo. Deste xeito, ao longo do XVI, 45 dos dos 104 cenobios que o C\u00edster contaba en terras alem\u00e1s pecharon por mor da Reforma; en Su\u00edza s\u00f3 quedaron 4, a metade dos que contaba a orde a principios de s\u00e9culo. \nNos s\u00e9culos XVI e XVII o C\u00edster afrontou tensi\u00f3ns internas derivadas das reacci\u00f3ns dalgunhas das comunidades ante o que se entend\u00eda era a relaxaci\u00f3n na observancia das regras da orde. As\u00ed, na d\u00e9cada de 1570, no mosteiro de \"Notre-Dame-des-Feuillants\", pr\u00f3xima a Tolosa, conformouse unha nova congregaci\u00f3n cisterciense, chamada dos \"feuillants\". Base\u00e1banse nunha volta a unha ascese moi estrita na vida dos monxes: vexetarianismo estrito, durmir e comer no chan, e traballo. O papa Gregorio XIII reco\u00f1eceuna como unha congregaci\u00f3n independente en 1589 e tam\u00e9n se difundiu en Italia, ademais de en Francia.\nMais, de maior entidade, foi o movemento iniciado en 1664 por Armand Jean Le Bouthillier de Ranc\u00e9 (1626-1700), abade de La Trappe (Francia). Este presentou unha reforma austera baseada no traballo manual duro, silencio, illamento e dieta frugal (prohibici\u00f3n de inxerir \"animais de catro patas\"). O xeito de entender a vida mon\u00e1stica de De Ranc\u00e9 foi imitada por outras comunidades cistercienses, e tam\u00e9n se espallou pola fundaci\u00f3n de novos mosteiros. Por extensi\u00f3n, en referencia a La Trappe, todos estes mosteiros foron chamados \"trapas\" e os seus membros, \"trapistas\". A concepci\u00f3n da ascese da reforma de Ranc\u00e9 foi recollida no seu manuscrito en lat\u00edn, \"Declarationes in regulam beati Benedicti ad usum Domus Dei Beatae Mariae de Trappa\". Se ben os \"feuillants\" desapareceron coa Revoluci\u00f3n Francesa, o movemento de Ranc\u00e9 foi a orixe dunha convivencia de observancias dentro da Orde do C\u00edster que acabou por resolverse no s\u00e9culo XIX coa separaci\u00f3n da Orde Cisterciense da Estrita Observancia do resto do C\u00edster, que pasou a denominarse \"com\u00fan observancia\".\nIdade Contempor\u00e1nea.\nOs procesos secularizadores que se sucederon dende o s\u00e9culo XVIII afectaron \u00e1 orde. Deste xeito, por influencia da Ilustraci\u00f3n, alg\u00fans d\u00e9spotas ilustrados fixeron previsi\u00f3ns para acoutar \u00e1s ordes relixiosas contemplativas, o caso m\u00e1is significativo foi Xos\u00e9 II de Austria que na d\u00e9cada de 1780 pechou centos de mosteiros. A Revoluci\u00f3n Francesa supuxo a exclaustraci\u00f3n e ru\u00edna da maior parte das comunidades cistercienses de Francia. No XIX, as desamortizaci\u00f3ns supuxeron tam\u00e9n a fin da orde en Espa\u00f1a. \nDurante o s\u00e9culo XIX , as comunidades que segu\u00edan as reformas da Trapa foron m\u00e1is activas na refundaci\u00f3n de mosteiros. A \"com\u00fan observancia\" reorganizouse dende as comunidades italianas baixo o patrocinio do papa P\u00edo VII, cre\u00e1ndose a Congregaci\u00f3n de San Bernaldo en 1820 que agrupaba aos cenobios cistercienses de Italia non adheridos \u00e1 \"estrita observancia\". \nA comezos do s\u00e9culo XXI, a Orde do C\u00edster presentaba unha das menores diminuci\u00f3ns dos seus membros entre as ordes relixiosas cat\u00f3licas. As\u00ed en 1959, cando Xo\u00e1n XXIII anunciou a convocatoria do Concilio Vaticano II, a orde contaba con 1623 monxes, e en 2020, eran 1601. A congregaci\u00f3n m\u00e1is numerosa en 2015 era a da Sagrada Familia (Vietnam), con 835 membros. \u00c9 al\u00ed onde est\u00e1n os mosteiros masculinos m\u00e1is numerosos da orde, segundo os datos de 2015: Phuoc Son con 159 relixiosos, Phouc Ly con 137 e Chau Son Don Duong con 135. Para o mesmo ano, as comunidades femininas m\u00e1is grandes eran as de V\u0129nh Ph\u01b0\u1edbc (Vietnam) con 57 monxas e a de Seligenthal (Alema\u00f1a) con 42.\nFundaci\u00f3ns.\nA tendencia da orde foi a de ocupar terras inhabitadas en lugares polo com\u00fan afastados dos n\u00facleos de poboaci\u00f3n. Ademais, desde o ano 1191 pesa a prohibici\u00f3n sobre as comunidades cistercienses de mercar bens inmobles, prohibici\u00f3n que foi anulada no ano 1216 e posta de novo en vigor m\u00e1is tarde.\nO proceso de fundaci\u00f3n e construci\u00f3n dos novos cenobios cistercienses reg\u00falase nos \"Cap\u00edtulos Xerais do C\u00edster\" \nO mosteiro de nova fundaci\u00f3n deber\u00eda situarse nun lugar illado, lonxe de cidades, castelos ou aldeas, lonxe do tr\u00e1fico de xente, tal e como se establecera polo Cap\u00edtulo Xeral de 1134. Incluso prohib\u00edase a construci\u00f3n de vivendas no contorno do mosteiro.\nO C\u00edster en Galicia.\nA chegada da orde a Galicia ten lugar en 1141 e 1142 co establecemento de comunidades procedentes de Claraval en Santa Mar\u00eda de Oseira e Santa Mar\u00eda de Sobrado. Entre 1142 e 1225 fund\u00e1ronse ou integr\u00e1ronse no C\u00edster 14 mosteiros galegos: \nParalelamente, a rama feminina da orde estableceuse por primeira vez no Mosteiro de San Miguel de B\u00f3veda (Amoeiro) cara a 1173, e no do Divino Salvador de Ferreira de Pant\u00f3n en 1175.\nReis como Afonso VII, Fernando II e Afonso IX promoveron a instalaci\u00f3n da nova orde concedendo xenerosas doaz\u00f3ns monetarias e grandes privilexios territoriais (coutos) aos seus mosteiros. Detr\u00e1s disto est\u00e1 a estratexia de controlar o territorio grazas a este monacato, debido \u00e1 desconfianza da Coroa cara \u00e1 nobreza galega, tanto laica como eclesi\u00e1stica, logo de que quedase desprazada da \"reconquista\" cara ao sur e a independencia do Reino de Portugal.\nNo xu\u00edzo de Andr\u00e9s Torres Queiruga, Galicia \"sentir\u00e1 o seu influxo benfeitor na colonizaci\u00f3n de lugares improdutivos e inhabitados, na planificaci\u00f3n do labor agr\u00edcola, na promoci\u00f3n de servos a colonos de numerosos traballadores en granxas creadas polos mosteiro'\". Os cistercienses tiveron un rol fundamental na transformaci\u00f3n e organizaci\u00f3n agraria galega. Nos primeiros tempos, predominaba a explotaci\u00f3n directa das s\u00faas posesi\u00f3ns. Nas zonas m\u00e1is afastadas ao cenobio, recorr\u00edase a granxas nas que baixo a direcci\u00f3n dun \"magister grangiae\" traballaban \"frades labradores\", conversos (laicos que ingresaban no mosteiro) e campesi\u00f1os asalariados. Logo, co crecemento do patrimonio territorial dos mosteiros, grazas \u00e1s doaz\u00f3ns da nobreza e das adquisici\u00f3ns feitas, a explotaci\u00f3n directa deu paso ao r\u00e9xime foral a partir do s\u00e9culo XIII, establec\u00e9ndose un esquema produtivo que perdurou ata a desamortizaci\u00f3n de Mendiz\u00e1bal (1836). Deste xeito, mediante os seus contratos forais, o C\u00edster impulsou o cultivo de novos eidos para agricultura e incrementou o cultivo de vide, incluso en zonas pouco aptas. Os mosteiros recib\u00edan as abondosas rendas que saciaban as necesidades da comunidade e que permitiron emprender as ampliaci\u00f3ns dos seus edificios.\nNo s\u00e9culo XV, o sistema de encomenda afectou negativamente ao monacato, polo que logo da fundaci\u00f3n da Congregaci\u00f3n de Castela, os cenobios galegos vanse incorporando malia as resistencias: Sobrado en 1494, Aciveiro e Penamaior en 1505, Mel\u00f3n en 1506, Meira en 1514, Montederramo en 1518, Franqueira en 1528, San Clodio e Armenteira en 1536, Oseira en 1545, Xunqueira de Espadanedo en 1546 e Oia en 1547. Isto motivou trocos moi importantes na s\u00faa organizaci\u00f3n: Aciveiro, A Franqueira e Penamaior perderon a categor\u00eda de abad\u00edas polas menores rendas que percib\u00edan, e Toxos Outos pasou a ser un priorato de Sobrado. A incorporaci\u00f3n \u00e1 congregaci\u00f3n castel\u00e1 supuxo que moitos abades fosen for\u00e1neos e que a lingua galega deixase de ser empregada na documentaci\u00f3n conventual: os derradeiros documentos son do mosteiro de San Clodio en 1532. Mais, a orde co\u00f1eceu un renovado pulo en Galicia como evidencia que Meira e Montederramo acolleran colexios de filosof\u00eda e Sobrado e Oseira viviron un per\u00edodo de riqueza. \nNos s\u00e9culos XVII e XVIII os mosteiros galegos do C\u00edster co\u00f1eceron un importante crecemento das s\u00faas rendas grazas \u00e1 introduci\u00f3n de novos cultivos procedentes de Am\u00e9rica. Isto facilitou a remodelaci\u00f3n dos seus edificios en estilo barroco, como o da igrexa de Santa Mar\u00eda de Sobrado, consagrada en 1708.\nDurante o primeiro terzo do s\u00e9culo XIX, o incremento das cargas fiscais do Estado minguaron as rendas dos mosteiros. Mais, a desamortizaci\u00f3n de Mendiz\u00e1bal supuxo a fin das comunidades cistercienses en Galicia: primeiro os seus membros foron exclaustrados e os seus cenobios disoltos, logo, procedeuse \u00e1 venda en poxa do seu patrimonio inmobiliario. A maior parte das edificaci\u00f3ns foron abandonadas a\u00ednda que nalg\u00fans casos as igrexas continuaron como parroquias. No s\u00e9culo XX, monxes da familia cisterciense, trapistas desta volta, instal\u00e1ronse de novo en Oseira e Sobrado, mentres que o de Armenteira acolle monxas trapistas dende finais dese s\u00e9culo. Por outra banda, o do Divino Salvador de Pant\u00f3n, mant\u00e9n unha comunidade feminina ligada \u00e1 Congregaci\u00f3n Cisterciense de San Bernaldo.\nArquitectura cisterciense.\nOs regulamentos do C\u00edster no relativo \u00e1 construci\u00f3n e decoraci\u00f3n dos seus mosteiros nos s\u00e9culos XII e XIII, deron lugar a un estilo arquitect\u00f3nico de seu que marca a transici\u00f3n entre o rom\u00e1nico e o g\u00f3tico. A austeridade que a caracteriza nace das indicaci\u00f3ns de Bernaldo de Claraval, quen contra o ano 1125, nunha carta ao abade de Saint-Thierry na diocese de Reims, censurou a suntuosidade das abad\u00edas bieitas. Deste xeito, as normas que rexeron no C\u00edster constit\u00faen un conxunto de restrici\u00f3ns, unha primac\u00eda da frugalidade fronte ao exceso decorativo propio do contempor\u00e1neo rom\u00e1nico pleno de orixe francesa que en Galicia ti\u00f1a a Catedral de Santiago como obrigada referencia e fonte de inspiraci\u00f3n.\nProh\u00edbese polo tanto calquera tipo de decoraci\u00f3n, inclu\u00edda a escultura e a pintura. Os \"Cap\u00edtulos Xerais\" chegaron mesmo a regular os cristais das xanelas dos templos, establecendo que todas deb\u00edan ser brancas, sen pinturas nin cruces, e que aquelas pintadas hab\u00edan de ser substitu\u00eddas no prazo de dous anos, e que no caso contrario o abade, o prior e o celeireiro ter\u00edan que xaxuar cada sexto d\u00eda a pan e auga ata o seu cambio.\nO medievalista franc\u00e9s Georges Duby considera que arquitectura cisterciense busca seguir estritamente os preceptos da regra de San Bieito: \nAs igrexas dos mosteiros adoptaron, de forma xeral, a planta cruciforme con tres naves lonxitudinais e unha no cruceiro, con d\u00faas capelas a cada brazo, mentres que outra capela rectangular formaba a cabeceira. Mais, a mediados do s\u00e9culo XII, o C\u00edster abreuse a ampliar o n\u00famero de capelas, ata as catro no cruceiro, as\u00ed como aos deambulatorios e \u00e1s capelas radiais na cabeceira. Como cubertas, predominou inicialmente a b\u00f3veda de can\u00f3n e logo as oxivais. Ademais, a orde tam\u00e9n prohib\u00eda a edificaci\u00f3n de campanarios. \nO claustro adoita situarse no muro sur do templo e arredor del organ\u00edzanse as dependencias do mosteiro. No lado norte situ\u00e1banse os dormitorios dos leigos, no sur o refectorio e a coci\u00f1a, mentres que o leste reserv\u00e1base para a sala capitular, o locutorio e os dormitorios dos monxes. \nAlgunhas mostras destacadas desta arquitectura son os mosteiros de Fontenay e Le Thoronet en Francia ou os de Casamari e Fossanova en Italia. En Galicia, consid\u00e9rase que a igrexa de Santa Mar\u00eda de Sobrado dos Monxes cumpr\u00eda coa descrici\u00f3n indicada como modelo do C\u00edster, ata a s\u00faa remodelaci\u00f3n no s\u00e9culo XVI. "}
{"id": "9227", "revid": "56817", "url": "https://gl.wikipedia.org/wiki?curid=9227", "title": "342", "text": "Outros.\nHistoria ano a ano"}
{"id": "9228", "revid": "56817", "url": "https://gl.wikipedia.org/wiki?curid=9228", "title": "365", "text": "Outros.\nHistoria ano a ano"}
{"id": "9229", "revid": "109597", "url": "https://gl.wikipedia.org/wiki?curid=9229", "title": "818", "text": "Outros.\nHistoria ano a ano"}
{"id": "9230", "revid": "75439", "url": "https://gl.wikipedia.org/wiki?curid=9230", "title": "856", "text": "Mortes.\n4 de febreiro - R\u00e1bano Mauro, monxe beneditino, arcebispo de Maguncia, gram\u00e1tico, te\u00f3logo e enciclopedista alem\u00e1n\nOutros.\nHistoria ano a ano"}
{"id": "9231", "revid": "23204", "url": "https://gl.wikipedia.org/wiki?curid=9231", "title": "872", "text": "Outros.\nHistoria ano a ano"}
{"id": "9232", "revid": "624", "url": "https://gl.wikipedia.org/wiki?curid=9232", "title": "943", "text": "Outros.\nHistoria ano a ano"}
{"id": "9233", "revid": "1505", "url": "https://gl.wikipedia.org/wiki?curid=9233", "title": "Catalunya", "text": ""}
{"id": "9234", "revid": "89787", "url": "https://gl.wikipedia.org/wiki?curid=9234", "title": "Irmandamento", "text": "Irmandamento (derivado do verbo \"irmandar\") \u00e9 o proceso pol\u00edtico polo que d\u00faas localidades distintas establecen un vencello com\u00fan, que pode ser simplemente simb\u00f3lico ou de intensidade moito m\u00e1is forte. As raz\u00f3ns m\u00e1is visibles do irmandamento son as de etimolox\u00edas similares para os top\u00f3nimos (v. Lal\u00edn, Santiago de Compostela, A Pobra de Trives, Palas de Rei, Monterrei, Beade ou Gondomar), inda que tam\u00e9n se pode deber a unha gran proporci\u00f3n de emigrantes dunha das localidades na poboaci\u00f3n da outra (v. irmandamentos coa Arxentina, Cuba, Francia e Alema\u00f1a ou Burela no sentido inverso), unha historia semellante (v. Baiona a Real), a unha similitude cultural ou econ\u00f3mica (v. Tomi\u00f1o), a unha busca com\u00fan de recursos ou a outros motivos."}
{"id": "9235", "revid": "197", "url": "https://gl.wikipedia.org/wiki?curid=9235", "title": "Irmanamento", "text": ""}
{"id": "9237", "revid": "54334", "url": "https://gl.wikipedia.org/wiki?curid=9237", "title": "Idade Moderna", "text": "A Idade Moderna queda comprendida entre d\u00faas datas simb\u00f3licas:\nPero a Idade Moderna non comeza dun xeito brusco ou repentino. Existe dacabalo da Baixa Idade Media e da Idade Moderna, un per\u00edodo de transici\u00f3n chamado Renacemento. Con el, prod\u00facese un cambio notable en t\u00f3dalas ordes da actividade humana.\nSon caracter\u00edsticas da Idade Moderna as seguintes:"}
{"id": "9238", "revid": "624", "url": "https://gl.wikipedia.org/wiki?curid=9238", "title": "Humanismo renacentista", "text": "O Humanismo \u00e9 unha manifestaci\u00f3n ideol\u00f3xica e art\u00edstica do Renacemento.\nOs homes do Renacemento traballaron arreo no estudo das obras da antig\u00fcidade, explorando ru\u00ednas, salvando da destruci\u00f3n importantes manuscritos e relendo os exemplares que chegaron a Italia dende Constantinopla trala s\u00faa ca\u00edda. Estes estudosos recibiron a protecci\u00f3n de pr\u00edncipes e Pont\u00edfices que estimularon as s\u00faas investigaci\u00f3ns.\nO estudo dunha cultura xurdida con antelaci\u00f3n e \u00e1 marxe da Igrexa fixo que no pensamento renacentista deixara de xirar en torno a Deus, como pasaba na Idade Media, para centrarse no Home e estima-los valores humanos: literatura, arte, ciencia, pol\u00edtica. De a\u00ed o seu nome: Humanismo.\nA exaltaci\u00f3n destes valores e os descubrimentos xeogr\u00e1ficos (Espa\u00f1a e Portugal) e t\u00e9cnicos crearon o orgullo e individualismo do home renacentista.\nO Humanismo tivo, sobre todo, un car\u00e1cter literario."}
{"id": "9239", "revid": "25871", "url": "https://gl.wikipedia.org/wiki?curid=9239", "title": "Quattrocento", "text": "Quattrocento \u00e9 a denominaci\u00f3n que adopta o Renacemento italiano do s\u00e9culo XV, por comeza-los anos en italiano como \"mile quattrocento\", o primeiro en darlle este nome foi Giorgio Vasari por volta do 1570. O outro per\u00edodo do renacemento italiano \u00e9 o Cinquecento, no s\u00e9culo XVI.\nNo Quattrocento real\u00edzase a evoluci\u00f3n das formas medievais \u00e1s reinterpretaci\u00f3ns cl\u00e1sicas. A cidade de Florencia, eminentemente mercantil dominada pola alta bugues\u00eda converteuse no centro de gravidade dunha sociedade que abandonou o misticismo da Idade Media, na cal a orde vi\u00f1a establecida desde o alto, imprimindo unha din\u00e1mica humanizante laizante e unha volta \u00e1s fontes da civilizaci\u00f3n occidental, o mundo greco-romano; apareceu no mundo da arte unha figura nova, os mecenas, que xurdiron pola prosperidade econ\u00f3mica, a arela cultural e o desexo de ostentaci\u00f3n e presitixio, e que chamaban e protex\u00edan os artistas para realizaren as s\u00faas encargas, os primeiros foron Cosme e Lourenzo de Medici; o artista tam\u00e9n sufriu un proceso de individualizaci\u00f3n e personalizaci\u00f3n como froito do culto humanista polo individuo.\nOs novos valores est\u00e9ticos requir\u00edan novos sistemas de representaci\u00f3n, coa perspectiva e o estudo das proporci\u00f3ns nun primeiro plano para representar a figura humana, principal obxectivo da representaci\u00f3n art\u00edstica."}
{"id": "9240", "revid": "27155", "url": "https://gl.wikipedia.org/wiki?curid=9240", "title": "Renacemento hisp\u00e1nico", "text": "O Renacemento hisp\u00e1nico, ou Renacemento espa\u00f1ol, son expresi\u00f3ns empregadas para designar o desenvolvemento que tivo en Espa\u00f1a o movemento art\u00edstico, filos\u00f3fico e cient\u00edfico orixinado en Italia no s\u00e9culo XIV (o \"Quattrocento\"), e que posteriormente se estendeu ao resto da Europa Occidental, co\u00f1ecido como o Renacemento.\nA introduci\u00f3n das formas art\u00edsticas do Renacemento na pen\u00ednsula Ib\u00e9rica f\u00edxose a finais do s\u00e9culo XV, e non se desenvolver\u00eda ata ben entrado o s\u00e9culo XVI.\nOs diferentes estados peninsulares que hoxe co\u00f1ecemos como Espa\u00f1a (e tam\u00e9n Portugal), no s\u00e9culo XV, herdar\u00edan a influencia de Castela na pol\u00edtica europea e os contactos comerciais no Mediterr\u00e1neo da coroa de Arag\u00f3n. Isto fixo que nos estados gobernados polos Reis Cat\u00f3licos se introducisen as m\u00e1is modernas correntes art\u00edsticas e filos\u00f3ficas que se estaban a xerar en Italia.\nAntecedentes hist\u00f3ricos.\nComunmente ac\u00e9ptase a data de 1492 como inicio da influencia do Renacemento italiano en Espa\u00f1a. Este novo enfoque nas artes pl\u00e1sticas, na literatura e na ciencia, inspirado na antig\u00fcidade cl\u00e1sica e en especial na tradici\u00f3n grecolatina, recibe o impulso transcendental neste ano por varios acontecementos hist\u00f3ricos sucesivos:\nO inicio do Renacemento en Espa\u00f1a l\u00edgase intimamente ao devir hist\u00f3rico-pol\u00edtico da monarqu\u00eda dos Reis Cat\u00f3licos. As s\u00faas figuras son as primeiras en sa\u00edr das propostas medievais que fixaban un esquema feudal de monarca d\u00e9bil sobre nobreza poderosa e dada \u00e1s rebeli\u00f3ns.\nOs Reis Cat\u00f3licos unen as forzas do incipiente estado e al\u00edanse coas principais familias da nobreza para manter o seu poder. Unha destas familias, os Mendoza, utiliza o novo estilo como distinci\u00f3n do seu clan e, por extensi\u00f3n, da protecci\u00f3n da monarqu\u00eda.\nPouco a pouco, a est\u00e9tica novidosa introd\u00facese no resto da corte e no clero, mestur\u00e1ndose con estilos puramente ib\u00e9ricos, como a arte nazar\u00ed do ag\u00f3nico reino de Granada, o g\u00f3tico exaltado e persoal da ra\u00ed\u00f1a castel\u00e1, e as tendencias flamengas na pintura oficial da corte e a Igrexa.\nA asimilaci\u00f3n de elementos deu lugar a unha persoal interpretaci\u00f3n do Renacemento ortodoxo, que se deu en chamar plateresco.\nAs\u00ed mesmo, imp\u00f3rtanse artistas de Italia, env\u00edanse aprendices aos talleres italianos, tr\u00e1ense dese\u00f1os, plantas arquitect\u00f3nicas, libros e gravados, cadros etc., dos que se copian personaxes, temas e composici\u00f3ns.\nArquitectura.\n1\u00aa etapa: O derradeiro g\u00f3tico e o estilo plateresco.\n1. Estilo isabelino. O \"g\u00f3tico isabelino\", tam\u00e9n chamado \"estilo Reis Cat\u00f3licos\", \"estilo Isabel\" ou \"estilo isabelino\", \u00e9 un estilo propio da Coroa de Castela durante o reinado dos Reis Cat\u00f3licos, que representa a transici\u00f3n entre o g\u00f3tico final (ou g\u00f3tico flam\u00edxero) e o Renacemento inicial, con caracter\u00edsticas orixinais e influencias da arte isl\u00e1mica e da mud\u00e9xar, de Flandres e, en menor medida, de Italia.\nA consideraci\u00f3n ou non do isabelino como un estilo g\u00f3tico ou renacentista, como un estilo ecl\u00e9ctico, ou como unha fase dentro do m\u00e1is xen\u00e9rico plateresco, \u00e9 unha cuesti\u00f3n debatida pola historiograf\u00eda da arte e a\u00ednda non resolta.\nO estilo isabelino introduce varios elementos decorativos, m\u00e1is que estruturais, da tradici\u00f3n castel\u00e1 e alg\u00fans ornamentos de influencia isl\u00e1mica e outros procedentes de Flandres, tipicamente as formas flam\u00edxeras. Moitos dos edificios que se constru\u00edron neste estilo foron encargas dos Reis Cat\u00f3licos ou ben estiveron dalg\u00fan modo patrocinados por eles. Paralelamente desenv\u00f3lvese en Portugal unha arte moi similar denominada manuelina. Como caracter\u00edstica m\u00e1is evidente est\u00e1 o predominio dos motivos her\u00e1ldicos e epigr\u00e1ficos; especialmente os s\u00edmbolos do zume e as frechas e a granada, que fan referencia aos monarcas. Tam\u00e9n \u00e9 caracter\u00edstica deste per\u00edodo a ornamentaci\u00f3n con b\u00f3las.\nAs referencias \u00e1 antig\u00fcidade cl\u00e1sica en Espa\u00f1a apenas son algo m\u00e1is que literarias, ao contrario que en Italia, onde a presenza de edificios romanos era moito m\u00e1is abundante e o \"g\u00f3tico\" recib\u00edrase dunha forma moi adaptada ao gusto \"clasicista\" local. At\u00e9 a d\u00e9cada de 1530 non terminou de impo\u00f1erse o \"romano\" ao \"moderno\" na arquitectura espa\u00f1ola. O uso destes termos refer\u00edase, na intenci\u00f3n dos que os usaban, a cousas diferentes ao que hoxe poder\u00eda pensarse: \"o romano\" era o estilo do renacemento italianizante, clasicista ou purista; mentres que \"o moderno\" era para eles o g\u00f3tico final e o plateresco.\nIndependentemente das caracter\u00edsticas ambientais dos interiores, o g\u00f3tico proporciona uns sistemas estruturais de probada eficacia. E precisamente o estilo g\u00f3tico sufrira na pen\u00ednsula unha serie de modificaci\u00f3ns debidas \u00e1 tradici\u00f3n local: vent\u00e1s moito m\u00e1is pequenas das co\u00f1ecidas no sistema construtivo e pendentes de cuberta moito menos pronunciadas, e tam\u00e9n cubertas planas, o que fixo un estilo realmente orixinal, pero que aproveitaba eficientemente o sistema construtivo g\u00f3tico. Por outro lado, moi probabelmente os arquitectos espa\u00f1ois habituados ao g\u00f3tico, consideraran con certo desprezo os tirantes met\u00e1licos vistos, que os arquitectos italianos se v\u00edan obrigados a po\u00f1er nos arcos para resistir os pulos horizontais, cando no sistema construtivo \"g\u00f3tico\" non eran necesarios ou hab\u00eda outros m\u00e9todos que evitaban a \"trampa\".\nA partir da herdanza g\u00f3tica comeza a xestarse un estilo propio no que se incl\u00faen elementos m\u00e1is modernos. Quizais o exemplo m\u00e1is representativo deste estilo sexa o Mosteiro de San Xo\u00e1n dos Reis de Toledo, en que a idea g\u00f3tica est\u00e1 m\u00e1is no sistema construtivo que na concepci\u00f3n do espazo interior, a relaci\u00f3n faise m\u00e1is distante co g\u00f3tico orixinal franc\u00e9s.\nPor iso na pen\u00ednsula, cuxa tradici\u00f3n de arquitectura cl\u00e1sica est\u00e1 temporalmente moi afastada (tras s\u00e9culos de construci\u00f3n g\u00f3tica), pref\u00edrese, por tradici\u00f3n propia, por racionalidade construtiva, o sistema g\u00f3tico, que no tempo vai evolucionando na decoraci\u00f3n dos edificios -correspondendo coa riqueza xeral do pa\u00eds no momento- cara a un recargamento, o que se deu en chamar plateresco, mentres que se mante\u00f1en intactos varios elementos do g\u00f3tico, especialmente o modo de levar as cargas das b\u00f3vedas aos piares (non aos muros, como no rom\u00e1nico), apuntal\u00e1ndoos cos arcobotantes, cos seus capiteis e, moitas veces, os arcos apuntados.\n\"2.\" Estilo Cisneros. O \"estilo Cisneros\" ou \"estilo cisneriano\" (tam\u00e9n denominado \"arquitectura cisneriana\", \"Renacemento cisneriano\" ou \"g\u00f3tico cisneriano\") foi unha modalidade decorativa do g\u00f3tico final e o primeiro Renacemento espa\u00f1ois, situado temporalmente entre finais do s\u00e9culo XV e comezos do XVI, e espacialmente no centro peninsular, especialmente en Toledo, vinculado \u00e1 figura de Francisco Jim\u00e9nez de Cisneros (o \"cardeal Cisneros\") e, en moitos trazos, similar ao plateresco.\nEsencialmente o \"Cisneros\" \u00e9 un estilo arquitect\u00f3nico diferenci\u00e1bel do estilo isabelino e do estilo plateresco, reco\u00f1ec\u00edbel polas s\u00faas caracter\u00edsticas decorativas que unen formas renacentistas con mud\u00e9xares.\nDesenvolveuse principalmente no programa arquitect\u00f3nico da arquidiocese de Toledo na \u00e9poca do cardeal Cisneros, baixo a direcci\u00f3n do arquitecto Pedro de Gumiel.\nAs obras m\u00e1is importantes que cabe destacar son, na catedral de Toledo, a sala capitular (1504-1512, con traza de Gumiel e Enrique Egas, e artesoados de Diego L\u00f3pez e Francisco de Lara) ; e en Alcal\u00e1 de Henares a Igrexa Maxistral e o paraninfo e a capela do Colexio Maior de San Ildefonso da Universidade (1499-1516, con traza de Gumiel).\n3. Plateresco. O desenvolvemento do Renacemento produciuse principalmente por arquitectos locais. Desta maneira, creouse unha corrente puramente espa\u00f1ola do estilo, que se viu influ\u00edda pola arquitectura do sur de Italia (dominios da Coroa de Arag\u00f3n nesa \u00e9poca). Este estilo espa\u00f1ol chamado plateresco, combinaba as novas ideas italianas coa tradici\u00f3n g\u00f3tica espa\u00f1ola, as\u00ed como coa idiosincrasia local. O nome prov\u00e9n das extremadamente decoradas fachadas destes edificios, que se asimilaban ao intricado e detallista traballo dos prateiros.\nO \"Plateresco\", tam\u00e9n chamado \"g\u00f3tico plateresco\", \"protorrenacemento\", \"estilo Isabel\", \"estilo Reis Cat\u00f3licos\" (estes dous \u00faltimos en referencia \u00e1 s\u00faa primeira fase) e \"estilo Pr\u00edncipe Filipe\" (referido \u00e1 s\u00faa fase renacentista), foi unha corrente art\u00edstica, especialmente arquitect\u00f3nica, tradicionalmente considerada como exclusiva de Espa\u00f1a e os seus territorios, que apareceu entre o \u00faltimo g\u00f3tico e o Renacemento, a finais do s\u00e9culo XV, estend\u00e9ndose durante os dous s\u00e9culos seguintes.\nResulta dunha modificaci\u00f3n do espazo g\u00f3tico e dunha fusi\u00f3n ecl\u00e9ctica de compo\u00f1entes decorativos mud\u00e9xares, do g\u00f3tico flam\u00edxero e lombardos, as\u00ed como primeirizos elementos renacentistas de orixe toscana. Exemplos t\u00edpicos son a inclusi\u00f3n de escudos e pin\u00e1culos, as fachadas divididas en tres corpos (mentres que as renacentistas est\u00e1n divididas en dous) e as columnas de tradici\u00f3n renacentista.\nChegou \u00e1 s\u00faa m\u00e1xima expresi\u00f3n durante o reinado de Carlos I, especialmente en Salamanca, a\u00ednda que tam\u00e9n floreceu notabelmente noutras cidades da pen\u00ednsula Ib\u00e9rica como Le\u00f3n e Burgos, e no territorio da Nova Espa\u00f1a (o que hoxe \u00e9 M\u00e9xico). Considerado unhas veces como unha corrente renacentista e outras como un estilo propio, recibe \u00e1s veces os nomes de \"Protorrenacemento\" e \"Primeiro Renacemento\" polos que non o consideran como un estilo en si mesmo.\nO estilo caracter\u00edzase por unha decoraci\u00f3n prol\u00edfica que cobre as fachadas con elementos vexetais, candeeiros, fest\u00f3ns, criaturas fant\u00e1sticas e todo tipo de figuraci\u00f3ns. A configuraci\u00f3n espacial, por\u00e9n, segu\u00eda m\u00e1is claramente un referente g\u00f3tico. Esta fixaci\u00f3n por partes concretas, sen modificaci\u00f3ns estruturais respecto do g\u00f3tico e apenas espaciais, fan que se clasifique moitas veces como variante e non como estilo.\nNa Nova Espa\u00f1a o plateresco adquiriu unha configuraci\u00f3n propia, aferrado fortemente \u00e1 s\u00faa herdanza mud\u00e9xar e mestur\u00e1ndose con influencias ind\u00edxenas. Tam\u00e9n pode falarse dun estilo plateresco nas primeiras d\u00e9cadas do s\u00e9culo XVI no sur de Francia e en Portugal.\nNestes anos sobresaen os arquitectos Enrique Egas e Juan de \u00c1lava.\n2\u00aa etapa: Purismo.\nCo paso das d\u00e9cadas, a influencia do g\u00f3tico foi desaparecendo, cheg\u00e1ndose a alcanzar un estilo m\u00e1is depurado e ortodoxo, desde o punto de vista do Renacemento.\nO purismo caracter\u00edzase por unha maior austeridade decorativa, que se limita a alg\u00fans elementos concretos, xeralmente de inspiraci\u00f3n cl\u00e1sica. Hai un certo cansazo da exuberancia decorativa a metade do s\u00e9culo XVI e imp\u00f3\u00f1ense os edificios de aspecto m\u00e1is sereno, harm\u00f3nico e equilibrado. Alg\u00fans arquitectos conseguen reciclar a s\u00faa produci\u00f3n tardo-g\u00f3tica para iniciarse neste novo estilo. Tal \u00e9 o caso, por exemplo, de Alonso de Covarrubias, Rodrigo Gil de Honta\u00f1\u00f3n e Pedro de Ibarra.\nO centro da produci\u00f3n renacentista localizouse en Andaluc\u00eda con Diego de Silo\u00e9 (fachada da Catedral de Granada e a Sacra Capela do Salvador de \u00dabeda); Pedro Machuca (\"Palacio de Carlos V\" en Granada), o arquitecto m\u00e1is decididamente cl\u00e1sico; Andr\u00e9s de Vandelvira (Catedrais de Xa\u00e9n e de Baeza) e Diego de Ria\u00f1o (\"Casa do Concello\" de Sevilla).\n3\u00aa etapa: Estilo herreriano.\nA metade do s\u00e9culo XVI, a iniciaci\u00f3n do Mosteiro de San Lourenzo de El Escorial como s\u00edmbolo do poder de Filipe II de Espa\u00f1a por Juan Bautista de Toledo (falecido en 1567) e Juan de Herrera supuxo a aparici\u00f3n dun novo estilo, que se caracteriza polo predominio dos elementos construtivos, a ausencia decorativa, as li\u00f1as rectas e os volumes c\u00fabicos. Significa ademais a introduci\u00f3n dos postulados manieristas provenientes de Italia.\nEste estilo, bautizado posteriormente como estilo herreriano en honor da figura indiscut\u00edbel de Juan de Herrera, dominou a arquitectura espa\u00f1ola durante case un s\u00e9culo, e entre os seus seguidores enc\u00f3ntranse figuras tan relevantes como Francisco de Mora, Juan G\u00f3mez de Mora ou o portugu\u00e9s Juan G\u00f3mez de Trasmonte, establecido en M\u00e9xico, onde chegou a ser mestre maior da s\u00faa catedral, xa no s\u00e9culo XVII.\nEn todos os casos, os conceptos da arquitectura e o urbanismo de Espa\u00f1a no Renacemento lev\u00e1ronse \u00e1s colonias de Am\u00e9rica, onde encontraron un campo f\u00e9rtil para a s\u00faa difusi\u00f3n dada a urbanizaci\u00f3n extensiva que se deu ao longo de tres s\u00e9culos e que recibiu, tam\u00e9n, estilos posteriores como o barroco e o neocl\u00e1sico.\nAlg\u00fans exemplos destacados.\nConstru\u00edda contra 1529 en Salamanca, \u00e9 do tipo fachada-retablo, de autor an\u00f3nimo. Utiliza elementos italianizantes como amori\u00f1os, grutescos e tondos (o central, coa imaxe dos Reis Cat\u00f3licos). Consid\u00e9rase o exemplo m\u00e1is acabado do plateresco espa\u00f1ol, pola exquisita calidade da talla e a s\u00faa exhaustiva minuciosidade. \nEste palacio \u00e9 a mostra do m\u00e1is puro estilo renacentista. Sorprende polo xogo das d\u00faas formas xeom\u00e9tricas ideais da arquitectura renacentista: o cadrado (a planta) e o c\u00edrculo (o patio interior) nos que se alternan as ordes cl\u00e1sicas.\nEnorme conxunto arquitect\u00f3nico, palacio, pante\u00f3n, igrexa e mosteiro de 206 metros de fachada e 161 de fondo, culminaci\u00f3n do Renacemento espa\u00f1ol. Edificado entre 1563 e 1584. Coa s\u00faa marcada simetr\u00eda clasicista e a s\u00faa austera fachada, o seu estilo co\u00f1\u00e9cese tam\u00e9n como \"escurialense\" ou \"herreriano\".\nUnha das tres portas que quedan en p\u00e9, dun total das cinco que formaban parte do antigo recinto amurallado da cidade de Viveiro. Edificaci\u00f3n de estilo plateresco, considerada desde o ano 1942 como un Ben de Interese Cultural dentro do cat\u00e1logo de \"Monumentos del patrimonio hist\u00f3rico de Espa\u00f1a\". A s\u00faa construci\u00f3n comezou no ano 1548, substitu\u00edndo a outra anterior, e realizouse en honor do emperador Carlos I de Espa\u00f1a e V de Alema\u00f1a, que concedera unha real c\u00e9dula \u00e1 vila de Viveiro para eximila do pago de impostos durante un per\u00edodo de tres anos, despois de sufrir un grave incendio en setembro de 1540.\nEsta igrexa-pante\u00f3n, s\u00edmbolo de \u00dabeda (Xa\u00e9n), est\u00e1 situada na praza V\u00e1zquez de Molina da cidade. O Salvador \u00e9 a empresa m\u00e1is ambiciosa de toda a arquitectura relixiosa privada do Renacemento espa\u00f1ol. Foi declarada monumento hist\u00f3rico-art\u00edstico en 1931.\nPintura.\nO rei Carlos I estaba predisposto \u00e1 \"nova arte\", paradoxalmente chamada \"\u00e1 maneira antiga\", posto que remite \u00e1 antig\u00fcidade cl\u00e1sica. O seu patrocinio directo logrou algunhas das m\u00e1is belas obras do especial e \u00fanico estilo renacentista espa\u00f1ol, grazas ao mecenado sobre Alonso de Covarrubias, ou \u00e1s s\u00faas encargas a Tiziano, que nunca accedeu a trasladarse a Espa\u00f1a. Pintores de gran calidade foron, lonxe do n\u00facleo cortes\u00e1n, Pedro Berruguete, Juan de Juanes, Paolo de San Leocadio -de quen destaca a delicada \"Virxe do Cabaleiro de Montesa-\", Y\u00e1\u00f1ez de la Almedina e Fernando de los Llanos.\nA pintura do Renacemento espa\u00f1ol faise normalmente ao \u00f3leo. Realiza interiores perfectamente suxeitos \u00e1s regras da perspectiva, sen amoreamento dos personaxes. As figuras son todas do mesmo tama\u00f1o e anatomicamente correctas.\nAs cores e os sombreados admin\u00edstranse en gamas tonais, segundo as ensinanzas italianas. Para acentuar o estilo italiano \u00e9 frecuente, ademais, engadir elementos directamente copiados de al\u00ed, como os adornos \"a candelieri\" (fitas de vexetais e cupidi\u00f1os que rodean os marcos), ou ru\u00ednas romanas nas paisaxes, incluso en escenas da vida de Cristo.\nPinturas famosas.\nOs temas relixiosos ocuparon a maior parte da s\u00faa pintura. Neste extraordinario cadro contrap\u00f3\u00f1ense a composici\u00f3n clasicista e os trazos manieristas e esa estra\u00f1a espiritualizaci\u00f3n dos personaxes cuxas figuras se alongan.\nO tema representado \u00e9 moi antigo, dentro da iconograf\u00eda cristi\u00e1: a Virxe Mar\u00eda aleitando o neno Xes\u00fas. Non obstante, no caso desta obra, non se ve directamente o peito, sen\u00f3n que a nai e o fillo m\u00edranse nunha das imaxes m\u00e1is intimistas do s\u00e9culo XVI. O prop\u00f3sito \u00e9 claramente relixioso, exaltando o sentimento de amor materno.\nEscultura.\nNo s\u00e9culo XVI (o \"Cinquecento\" italiano), apareceron as primeiras demostraci\u00f3ns da escultura renacentista en Espa\u00f1a, como consecuencia das relaci\u00f3ns pol\u00edticas e militares con Italia e baixo o mecenado e tutela dos reis e da nobreza.\nF\u00edxose presente a trav\u00e9s de tres v\u00edas distintas: escultores italianos chamados polos mecenas e que realizaron as s\u00faas obras en Espa\u00f1a; obras importadas, procedentes dos talleres italianos, e primeira xeraci\u00f3n de artistas espa\u00f1ois.\nNo primeiro grupo enc\u00f3ntranse os escultores Domenico Fancelli, Pietro Torrigiano e Jacopo Florentino, chamado \"o Indaco\". Entre as obras encargadas a Italia sirvan como exemplo o San Xo\u00e1n do taller de Michelangelo para a cidade de \u00dabeda, e uns poucos relevos do taller da familia Della Robbia.\nEn canto aos artistas escultores espa\u00f1ois, a primeira xeraci\u00f3n estivo composta por Vasco de la Zarza (trascoro da catedral de \u00c1vila), Filipe Vigarny (retablo maior da catedral de Toledo), Bartolom\u00e9 Ord\u00f3\u00f1ez (cadeirado do coro da catedral de Barcelona) e Diego de Silo\u00e9 (sepulcro de don Alonso Fonseca na Igrexa das \u00darsulas do Convento da Anunciaci\u00f3n de Salamanca).\nA partir do segundo terzo do s\u00e9culo XVI xurdiron en distintas rexi\u00f3ns escultores que chegaron a ser os grandes mestres do Renacemento espa\u00f1ol. A\u00ednda que seguiron as normas italianas, souberon darlle \u00e1s s\u00faas obras un car\u00e1cter puramente espa\u00f1ol, creando escola nas distintas rexi\u00f3ns do \u00e1mbito nacional.\nO material utilizado foi o m\u00e1rmore e o bronce pero, sobre todo, a madeira policromada e estufada. Dos talleres dos grandes mestres sa\u00edron gran cantidade de retablos, cadeirados de coro, imaxes e escultura funeraria.\nNo terceiro terzo cambiou por completo o gusto renacentista espa\u00f1ol, que se inclinou cara ao clasicismo, representado sobre todo pola figura do arquitecto Juan de Herrera.\nNesta etapa traballaron os escultores Pompeyo Leoni e Juan Bautista Monegro (estatuas dos reis de Xud\u00e1 no Patio dos Reis do Mosteiro do Escorial).\nDesde o principio do per\u00edodo renacentista a influencia da Igrexa fixo que o tema da nudez na arte, que se impuxera en Italia, non tivese \u00e9xito en Espa\u00f1a, onde a escultura se dirixiu principalmente cara a temas funerarios ou relixiosos. A tem\u00e1tica era na s\u00faa maior parte relixiosa, herdeira da imaxinar\u00eda g\u00f3tica pero cunha maior expresi\u00f3n e co\u00f1ecemento anat\u00f3mico do corpo humano.\nCoa evoluci\u00f3n da doutrina da igrexa, apareceu a Reforma e a Contrarreforma, onde xurdiron novas devoci\u00f3ns e concepci\u00f3ns teol\u00f3xicas; a iconograf\u00eda das imaxes \u00eda cambiando e, m\u00e1is tarde, o Concilio de Trento (1545-1563) preconizou unha imaxinar\u00eda con trazos individuais e vestiduras realistas e ped\u00eduselle aos escultores a creaci\u00f3n de imaxes relixiosas comprens\u00edbeis, para que o pobo se conmovese ante a s\u00faa visi\u00f3n. As\u00ed xurdiron no Renacemento grandes grupos escult\u00f3ricos; entre outros, o motivo do \"Enterramento Cristo\", que realizaron con gran mestr\u00eda Juan de Juni en 1541, Mart\u00edn D\u00edez de Liatzasolo entre 1539 e 1544 e Andreu Ram\u00edrez en 1580.\nO retablo renacentista.\nNo s\u00e9culo XVI t\u00ed\u00f1ase unha grande admiraci\u00f3n polos retablos anteriores pertencentes ao estilo g\u00f3tico ou hispano-flamengo. Pero, dado o cambio de mentalidade e a imposici\u00f3n das novas modas renacentistas, os retablos de nova factura fix\u00e9ronse xa con esta tendencia e moitos vellos retablos g\u00f3ticos foron substitu\u00eddos polos renacentistas. O retablo f\u00edxose imprescind\u00edbel e adquiriu tal importancia que as catedrais, igrexas conventuais, igrexas parroquiais e capelas particulares pobo\u00e1ronse con estas obras art\u00edsticas, algunhas de dimensi\u00f3ns extraordinarias.\nNo Renacemento prefer\u00edronse os retablos escult\u00f3ricos fronte aos pict\u00f3ricos do per\u00edodo anterior, a\u00ednda que en bastantes ocasi\u00f3ns conxug\u00e1ronse ambas as artes. Pintura e escultura necesitaban un soporte arquitect\u00f3nico, que foron os ensamblados tallados ao novo estilo, nos que traballaron unha serie de escultores-entalladores dando forma ao resultado final da obra. Estes artistas foron verdadeiros profesionais que co\u00f1ec\u00edan moi ben o seu oficio e as novas tendencias e que, en moitos casos, quedaron na sombra ante a intervenci\u00f3n dos grandes xenios.\nNa primeira metade do s\u00e9culo XVI, os retablos adapt\u00e1ronse \u00e1s formas renacentistas do momento, con adornos de grutescos e moita e variada ornamentaci\u00f3n. A partir de 1558, e co exemplo do \"Retablo maior da catedral de Astorga\", realizado por Gaspar Becerra, deuse un cambio total cara ao romanismo. A arquitectura cambiou considerabelmente cunha estrutura moito m\u00e1is clara, unha superposici\u00f3n de ordes cl\u00e1sicas e unha limpeza na decoraci\u00f3n.\nOs tr\u00edglifos, as m\u00e9topas, as cartelas, os atlantes, os nenos recostados e os modill\u00f3ns substitu\u00edron \u00e1 profusi\u00f3n de grutescos da etapa anterior e as columnas cl\u00e1sicas de fuste estriado substitu\u00edron \u00e1s abalaustradas, a\u00ednda que en moitos casos se deu unha supervivencia de ornamentaci\u00f3n no terzo baixo destas novas columnas, a petici\u00f3n dos clientes, pero o novo modelo de ornato xa non \u00e9 o grutesco sen\u00f3n o rameado (debuxo que representa ramas ou ramos vexetais). \nOs retablos ench\u00e9ronse ademais de front\u00f3ns curvos e triangulares, demostrando o m\u00e1is puro clasicismo. \u00c9 importante destacar tam\u00e9n a gran relevancia que cobrou nesta segunda metade do s\u00e9culo (e como consecuencia do Concilio de Trento) o espazo destinado ao Sagrario. Chegou a ser un corpo moi especial dentro do conxunto do retablo, at\u00e9 o punto de que nos m\u00e1is dos casos se constru\u00edu \u00e1 parte e mesmo foi o primeiro en realizarse e policromarse.\nNa disposici\u00f3n do retablo d\u00e1se sempre unha distribuci\u00f3n de banco, r\u00faas e corpos. Pero dentro desta divisi\u00f3n hai toda unha gama de tipolox\u00edas e de adaptaci\u00f3ns dos espazos interiores. Tam\u00e9n depende do tama\u00f1o que se lle queira dar.\nO primeiro espazo oc\u00fapase en ocasi\u00f3ns co chamado \"sotabanco\", que \u00e9 un basamento de apoio sobre o que se constr\u00fae todo o demais. Ese basamento pode levar talla, ou pintura, ou nada. Sobre o basamento col\u00f3case o \"banco\" (ou \"predela\"), tam\u00e9n en horizontal, dunha altura bastante menor c\u00e1 do resto dos corpos. O banco ou predela vai tallado e dividido en secci\u00f3ns, ou ben adornado con t\u00e1boas pict\u00f3ricas.\nSobre o banco, as divisi\u00f3ns horizontais ch\u00e1manse \"corpos\", e as divisi\u00f3ns verticais, \"r\u00faas\". Esta distribuci\u00f3n adoita separarse con axuda de frisos e columnas ou columni\u00f1as, deixando espazos especialmente preparados para recibir as esculturas. O n\u00famero de corpos \u00e9 vari\u00e1bel e o de r\u00faas tam\u00e9n. Sobre o \u00faltimo corpo col\u00f3case xeralmente o \"\u00e1tico\", sempre ou case sempre ocupado por un Calvario. O \u00e1tico \u00e9 un coroamento de menor largo horizontal que o resto do retablo.\nAs r\u00faas ou divisi\u00f3ns verticais est\u00e1n destinadas polo xeral a recibir ciclos tem\u00e1ticos da Historia Sagrada. \u00c1s veces entre estas divisi\u00f3ns pode haber outras m\u00e1is estreitas, nas que era costume colocar esculturas de vulto redondo representando a padres da Igrexa, evanxelistas, ap\u00f3stolos ou patriarcas.\nEscultura funeraria.\nAo longo do primeiro terzo do s\u00e9culo XVI foron introduc\u00edndose en Espa\u00f1a as formas renacentistas con obras italianas importadas ou feitas por autores italianos residentes en Espa\u00f1a. Pouco a pouco foron aparecendo escultores espa\u00f1ois que beberan nas fontes do Renacemento italiano. A introduci\u00f3n de tipolox\u00edas renacentistas italianas, a pesar de que foron de diversa \u00edndole, como medall\u00f3ns, retratos, incluso patios coas s\u00faas columnas e portadas de palacios, o motivo que m\u00e1is se importou foi o dos sepulcros.\nEntre 1493 e 1504 realizouse o sepulcro do cardeal Pedro Gonz\u00e1lez de Mendoza para a catedral de Toledo, cunha estrutura de arco de triunfo de tipo romano. A s\u00faa autor\u00eda \u00e9 desco\u00f1ecida, como tam\u00e9n se dubida de se foi importado ou realizado por un escultor italiano \"in situ\".\nO taller Gazzini e Aprile de X\u00e9nova exportou grandes m\u00e1rmores labrados para a nobreza espa\u00f1ola. Os sepulcros de Pedro Enr\u00edquez e Catalina de Ribera para a Cartuxa de Sevilla (1520), con motivos lombardos, presenta unhas escenas con alusi\u00f3n \u00e1 Redenci\u00f3n e outras coas boas obras realizadas en vida polos defuntos. \u00c9 un monumento acaroado con arco triunfal e con clara inspiraci\u00f3n na tumba do papa Paulo II do Vaticano. Tam\u00e9n de talleres xenoveses son os sepulcros de Baltasar del R\u00edo, bispo de Scala (Salerno), que se encontra na catedral de Sevilla e, no convento de San Francisco desta cidade, o dos marqueses de Ayamonte, no que se presenta aos marqueses como estatuas orantes.\nOs sepulcros procedentes de N\u00e1poles te\u00f1en en com\u00fan o feito de que os personaxes tiveran cargos pol\u00edticos nesa cidade. Unha das primeiras encargas foi o constru\u00eddo contra 1508 para o sepulcro de Xo\u00e1n II de Ribagorza situado no mosteiro de Montserrat e que representa o falecido en actitude orante; baixo a urna hai dous atlantes mostrando o seu escudo de armas.\nRealizado en 1525 polo escultor Giovanni da Nola, importouse a Bellpuig, en Lleida, o sepulcro de Ram\u00f3n Folc de Cardona-Anglesola, que fora vicerrei de N\u00e1poles. Mostra unha estrutura de arco triunfal onde se encontra a urna co vicerrei vestido de guerreiro e na base hai relevos das s\u00faas faza\u00f1as militares. Uns medall\u00f3ns representan a \"Gloria\" e a \"Fama\"; hai outras figuras en ambos os lados, da \"Piedade\" e a \"Paz\". Rem\u00e1tase no \u00e1tico cunha imaxe da \"Virxe con Neno\".\nEntre os artistas chegados de Italia neste per\u00edodo, aos que xa se lles encargara algunha obra e que demostraran ser escultores de primeira fila, e que nunca m\u00e1is sa\u00edron da pen\u00ednsula Ib\u00e9rica, destacan os florentinos Domenico Fancelli, Pietro Torrigiano e Jacopo Florentino, alcumado por Vasari \"o Indaco\".\nFancelli fixo o seu primeiro contrato para esculpir o sepulcro de Diego Hurtado de Mendoza y Qui\u00f1ones, cardeal de Espa\u00f1a e arcebispo de Sevilla, que morrera en 1502. Enc\u00f3ntrase na capela da Antiga, da catedral de Sevilla. Al\u00ed foron trasladados os restos do cardeal o ano 1504. No centro do z\u00f3colo est\u00e1 escrito un epitafio co resumo da s\u00faa vida. En fornelos enc\u00f3ntranse as esculturas de San Pedro, San Xo\u00e1n, Santo Isidoro, San Paulo, Santiago e Santo Andr\u00e9. Sobre o sepulcro est\u00e1 a estatua xacente.\nA pesar de que o cabido de Sevilla pretendeu que quedase na cidade, Fancelli partiu para Granada en xullo de 1511. A Corte encargoulle a realizaci\u00f3n do sepulcro do pr\u00edncipe Xo\u00e1n (primox\u00e9nito dos Reis Cat\u00f3licos) que estaba enterrado en \u00c1vila. Desde Granada marchou a Carrara onde mercou 25 \"carretadas\" de m\u00e1rmore para a nova obra, que terminou a finais do ano 1513. O sepulcro est\u00e1 situado baixo o altar maior da igrexa de San Tom\u00e9 de \u00c1vila, en lugar preferente. As paredes son en talude, en tronco piramidal, como a tumba do papa Sisto IV. Sobre o leito desa pir\u00e1mide truncada est\u00e1 a estatua xacente. Aos p\u00e9s hai un epitafio no que se describe de forma resumida a vida e calidades do pr\u00edncipe, falecido aos 19 anos, en 1497.\nDespois do \u00e9xito desta obra, Fancelli recibiu o encargo m\u00e1is importante da s\u00faa vida: o sepulcro dos Reis Cat\u00f3licos para a Capela Real de Granada. Para a s\u00faa realizaci\u00f3n, o artista viaxou outra vez a Carrara, labrando al\u00ed os m\u00e1rmores, empregando na empresa varios anos. En 1517 regresou a Granada onde traballou varios meses en retocar e rematar o sepulcro.\nEntre os primeiros escultores espa\u00f1ois do Renacemento temper\u00e1n destaca Vasco de la Zarza, que foi, sobre todo, un decorador, moi influ\u00eddo polas formas ornamentais do \"Quattrocento\" dos mestres escultores da Cartuxa de Pav\u00eda. Traballou con Alonso Berruguete no retablo do mosteir\no da Mejorada de Olmedo (Valladolid). As s\u00faas obras m\u00e1is famosas son:\nDiego de Silo\u00e9 \u00e9 un escultor que se incl\u00fae no grupo de transici\u00f3n entre o Renacemento do primeiro terzo e o pleno Renacemento espa\u00f1ol do segundo terzo do s\u00e9culo XVI. Foi o protagonista e gran mestre do Renacemento burgal\u00e9s e granadino.\nTraballou amplamente na catedral de Burgos, na capela dos Condest\u00e1beis, xunto con Filipe Vigarny, nos retablos laterais, onde esculpiu un \"Cristo morto\" e un \"San Xerome penitente\" de perfecta anatom\u00eda. Nesta mesma capela traballou no retablo central en 1524, nos relevos da \"Presentaci\u00f3n\", \"Neno Xes\u00fas\", \"Virxe\", \"San Xos\u00e9 e a escrava coa pomba\", \"Natividade\" e \"Visitaci\u00f3n\". Tam\u00e9n decorou a monumental \"Escaleira Dourada\", ocup\u00e1ndose ademais doutras moitas imaxes repartidas por todo o edificio, e dalg\u00fan outro sepulcro, como o do bispo Luis de Acu\u00f1a en 1519, para a Capela de Santa Ana, tam\u00e9n na catedral de Burgos.\nO Renacemento en Galicia.\n\u00c1 parte do xa dito en arquitectura, a escultura do Renacemento en Galicia deuse principalmente na realizaci\u00f3n de retablos. Pero moi poucos deles chegaron at\u00e9 hoxe; en primeiro lugar, porque despois das reformas lit\u00farxicas moitos foron desmontados, levando as esculturas a outros lugares e, en segundo lugar, porque o estilo barroco entrou con moita forza en Galicia e case todos os retablos se cambiaron. Grazas a que as s\u00faas imaxes non se destru\u00edron, sen\u00f3n que se acurruncharon noutros lugares, puideron chegar aos nosos d\u00edas.\nO per\u00edodo de escultura renacentista comezou desde o primeiro cuarto do s\u00e9culo XVI, pero os retablos que mellor se conservan e que poden estudarse datan desde 1590 a 1605.\nO mestre Cornielles de Holanda achegou nas s\u00faas obras renacentistas influencias n\u00f3rdicas. Traballou desde finais do g\u00f3tico, estilo que non chegou a esquecer nunca. Executou o gran retablo da catedral de Ourense, terminado en 1520, e o da catedral de Lugo, en 1534.\nComo grande exemplo do Renacemento en Galicia p\u00f3dense citar as estatuas da fachada da igrexa do Mosteiro de San Marti\u00f1o Pinario, do escultor portugu\u00e9s Mateo L\u00f3pez. \nA fachada, comezada en 1598 e rematada en 1645, de gustos platerescos, ten estrutura de retablo dividido en tres plantas constru\u00eddas en ordes corintia e composta e mostra as figuras da Virxe co Neno e varios santos abades da orde beneditina.\nO Padre Eterno preside o front\u00f3n triangular.\nSan Marti\u00f1o de Tours culmina o conxunto no alto do mesmo coa s\u00faa representaci\u00f3n m\u00e1is cl\u00e1sica: a cabalo e partindo a s\u00faa capa para abrigar a un mendigo.\nNo per\u00edodo \"romanista\" houbo unha grande actividade. En Ourense traballou a partir de 1587 Juan de Ang\u00e9s o Mozo, escultor leon\u00e9s residente en Galicia e seguidor de Juan de Juni, seguido por Gregorio Espa\u00f1ol que fixo un bo traballo no retablo maior da igrexa de Santa Mar\u00eda de Castro Caldelas (Ourense). Este per\u00edodo chegou at\u00e9 os primeiros anos do s\u00e9culo XVII.\nCadeirados de coro.\nOs cadeirados desta \u00e9poca \"romanista\" xa non se caracterizan polos adornos de grutescos nin polos temas mitol\u00f3xicos. T\u00e1llase todo o santoral, pero con austeridade e elegancia. Galicia \u00e9 gran protagonista neste tema, con obras magn\u00edficas como o cadeirado da catedral de Ourense, de Juan de Angers e Diego Sol\u00eds (1587), ou o da catedral de Santiago de Compostela, de Juan D\u00e1vila e Gregorio Espa\u00f1ol feito en 1599 para substitu\u00edr a anterior obra rom\u00e1nica labrada en pedra polo mestre Mateu (Este cadeirado foi trasladado \u00e1 tribuna alta do Mosteiro de San Marti\u00f1o Pinario despois dun proceso de restauraci\u00f3n).\nLiteratura.\nOs escritores do Renacemento adoptaron como modelos que deb\u00edan ser imitados os escritores da antig\u00fcidade cl\u00e1sica, e os grandes italianos do s\u00e9culo XIV: Dante, Petrarca e Bocaccio. Este movemento foi influ\u00eddo polos humanistas que estudaron a cultura de Grecia e Roma, entre os que destacan Erasmo de Rotterdam, Antonio de Nebrija e Juan Luis Vives. \nDurante a Idade Media a arte \u00e9 un medio para honrar a Deus. No Renacemento o centro do mundo \u00e9 o home, os poetas cantan o amor humano, a natureza, os feitos guerreiros, e tam\u00e9n tratan temas filos\u00f3ficos e pol\u00edticos.\nOs precursores da poes\u00eda moderna en Espa\u00f1a son o Marqu\u00e9s de Santillana e Jorge Manrique, o autor de \"Coplas \u00e1 morte de seu pai\".\nPoes\u00eda.\nJuan Bosc\u00e1n influ\u00eddo polos artistas italianos e instado por Navaggiero, introduce as novas formas, escribindo moitos poemas de gran calidade.\nO seu amigo Garcilaso de la Vega \u00e9 o definitivo adaptador das formas italianas, utilizando o verso hendecas\u00edlabo e os recursos t\u00edpicos da poes\u00eda italiana: soneto, terceto, canci\u00f3n, lira, a rima interna e os versos soltos.\nUnha serie de poetas seguiron os seus pasos formando a Escola Petrarquista. \nExisten d\u00faas tendencias: \nNovela.\nDestacan:\nA asc\u00e9tica e a m\u00edstica.\nA aparici\u00f3n deste x\u00e9nero en Espa\u00f1a parece influ\u00edda por m\u00edsticos estranxeiros anteriores, como Kempis, Tauler, Ruysbroek etc. Entre os primeiros escritores asc\u00e9ticos est\u00e1 o Beato Juan de \u00c1vila (1500-1569) \nOs m\u00e1is importantes escritores asc\u00e9ticos son: \nM\u00fasica.\nNo s\u00e9culo XIV na m\u00fasica dominaba o estilo denominado da \"ars nova\", que convencionalmente se incl\u00fae na historia da m\u00fasica medieval, a\u00ednda que ti\u00f1a moito en com\u00fan cos ideais e a est\u00e9tica do primeiro Renacemento. Era unha m\u00fasica moi vinculada ao mundo urbano e moita da que sobreviviu desta \u00e9poca \u00e9 secular, e tend\u00eda a utilizar formas fixas: a balada, o virolai, o lai, o rond\u00f3, que corresponden a estruturas formais po\u00e9ticas dos mesmos nomes. Moitas destas pezas estaban compostas para dunha a tres voces, probabelmente con acompa\u00f1amento instrumental. Paralelamente segu\u00eda existindo unha m\u00fasica mon\u00f3dica tanto no canto lit\u00farxico como na m\u00fasica profana de danza.\nO comezo do Renacemento na m\u00fasica, a diferenza das artes pl\u00e1sticas, non est\u00e1 ben delimitado no tempo, nin localizado en Italia, sen\u00f3n que apareceu cara ao noroeste de Europa, nas rexi\u00f3ns que actualmente comprenden o norte e o centro de Francia, os Pa\u00edses Baixos e B\u00e9lxica, nin tampouco pretend\u00eda un verdadeiro renacemento da antig\u00fcidade cl\u00e1sica.\nNeste per\u00edodo, os principais centros nobiliarios e as grandes catedrais dot\u00e1ronse de capelas de m\u00fasica nas que se empregaron compositores, cantores e instrumentistas; cada centro procuraba, na medida das s\u00faas posibilidades, dispo\u00f1er dos mellores m\u00fasicos.\nA mediados do s\u00e9culo XVI, o estilo internacional comezou a diversificarse, e apareceron unha serie de novas tendencias estil\u00edsticas, por forza diversas. Fundamentalmente c\u00f3mpre destacar:\nEntre os compositores m\u00e1is famosos desta escola cabe citar a Andrea e Giovanni Gabrieli, e a Claudio Monteverdi, un dos innovadores m\u00e1is significativos do final do per\u00edodo.\nEn Espa\u00f1a desenvolv\u00e9ronse estilos instrumentais e vocais propios. Tom\u00e1s Luis de Victoria compo\u00f1\u00eda m\u00fasica cun refinamento similar ao de Palestrina.\nDiversos compositores escribiron abundante m\u00fasica para viola de man (viola), instrumento de cordas de forma parecida \u00e1 da guitarra, de fondo plano e con seis ou sete ordes de cordas que parece que se afinaban ao un\u00edsono. Este instrumento alcanzou o seu m\u00e1ximo esplendor na pen\u00ednsula Ib\u00e9rica durante o s\u00e9culo XVI, nun ambiente cortes\u00e1n e nas capelas musicais de reis e nobres. Pero ser\u00eda un erro pensar que o seu \u00e1mbito quedou reducido \u00e1 pen\u00ednsula, tendo en conta as continuas viaxes de Carlos V e Filipe II por toda Europa. Tam\u00e9n, de repasarmos os inventarios de instrumentos musicais nas cortes espa\u00f1olas, observaremos unha evidente presenza de la\u00fades, que en Espa\u00f1a eran co\u00f1ecidos como \"violas de Flandres\", o cal nos fai pensar nunha convivencia de ambos os instrumentos.\nUn dos movementos m\u00e1is revolucionarios da \u00e9poca desenvolver\u00edase en Florencia entre os anos 1570 e 1580, baixo o impulso innovador da \"Camerata florentina\" que, ironicamente, ti\u00f1a unha vontade reaccionaria. Os seus membros, descontentos coa m\u00fasica do momento, pretenderon restaurar a m\u00fasica da antiga Grecia.\nDous dos compositores m\u00e1is representativos foron Vincenzo Galilei, o pai de Galileo, e Giulio Caccini. As consecuencias da s\u00faa acci\u00f3n foi a consolidaci\u00f3n dun estilo de canto declamante moi mel\u00f3dico, co\u00f1ecido como a monodia, e da correspondente forma dram\u00e1tica, que era escenificada, forma que posteriormente se co\u00f1ecer\u00eda co nome de \u00f3pera. As primeiras \u00f3peras, escritas contra 1600, tam\u00e9n serven para delimitar o final do Renacemento e o comezo do barroco musical.\nXeograf\u00eda.\nA exploraci\u00f3n do Novo Mundo propiciou o desenvolvemento das ciencias e as t\u00e9cnicas relacionadas coa xeograf\u00eda e a navegaci\u00f3n en Espa\u00f1a que, xunto con Portugal, era a principal potencia mar\u00edtima da \u00e9poca.\nA instituci\u00f3n m\u00e1is importante que acumulaba o saber xeogr\u00e1fico da \u00e9poca en Espa\u00f1a foi a Casa de Contrataci\u00f3n de Sevilla. Recib\u00eda e procesaba a informaci\u00f3n que tra\u00edan os navegantes de Am\u00e9rica e, desde 1512, elaboraba un mapa xeral chamado Padr\u00f3n Real, que reflect\u00eda os co\u00f1ecementos do momento e que se actualizaba periodicamente. En 1552 creou a c\u00e1tedra de \"Navegaci\u00f3n e Cosmograf\u00eda\".\nA investigaci\u00f3n do continente americano tam\u00e9n abarcou os aspectos biol\u00f3xicos e antropol\u00f3xicos. Un exemplo diso \u00e9 o labor do naturalista Jos\u00e9 de Acosta, que realizou un estudo interdisciplinar da xeograf\u00eda, flora, fauna e os pobos americanos (o que hoxe chamariamos bioxeograf\u00eda e xeograf\u00eda cultural). A s\u00faa \"Historia natural e moral das Indias\" (1590) foi traducida a varios idiomas e tivo unha ampla difusi\u00f3n en Europa.\nCosmograf\u00eda.\nA cosmograf\u00eda foi unha das disciplinas cient\u00edficas que m\u00e1is auxe cobrou no Renacemento espa\u00f1ol. Continuando a tradici\u00f3n cartogr\u00e1fica hisp\u00e1nica medieval (de gran relevancia no Mediterr\u00e1neo), ao principio elabor\u00e1banse portulanos, pero os recentes descubrimentos requiriron idear novos sistemas de representaci\u00f3n, cuxo emprego se xeneralizou rapidamente en Espa\u00f1a ao tempo que se arrequec\u00edan coas achegas dos cosm\u00f3grafos que traballaban nela.\nEn 1500 Juan de la Cosa trazou o primeiro mapa no que figuraban as costas americanas. Un mapa espa\u00f1ol realizado na Casa de Contrataci\u00f3n en 1522, atribu\u00eddo a Nu\u00f1o Garc\u00eda Torre\u00f1o (1495 - 1573), presenta un sistema de proxecci\u00f3ns polares equidistantes, 47 anos antes de que Gerardus Mercator dese a co\u00f1ecer a proxecci\u00f3n que leva o seu nome.\nOs cosm\u00f3grafos espa\u00f1ois tiveron que enfrontarse aos retos que propo\u00f1\u00edan a declinaci\u00f3n magn\u00e9tica e a determinaci\u00f3n exacta da lonxitude. Alonso de Santa Cruz (1505 - 1567), un dos m\u00e1is not\u00e1beis, foi quen m\u00e1is traballou sobre ditos problemas, e ideou un modo de trazar paralelos nunha proxecci\u00f3n esf\u00e9rica.\nEn canto ao estudo da pen\u00ednsula Ib\u00e9rica, destaca o inacabado proxecto \"Descrici\u00f3n e corograf\u00eda de Espa\u00f1a\" (iniciado en 1566), un dos primeiros intentos de descrici\u00f3n xeod\u00e9sica dun pa\u00eds. Foi encomendado ao matem\u00e1tico Pedro Esquivel, quen contou coa colaboraci\u00f3n de Pedro Juan de Lastanosa e os irm\u00e1ns Diego e Filipe de Guevara.\nBiolox\u00eda.\nPor encargo do rei Filipe II, Francisco Hern\u00e1ndez de Toledo realizou a primeira expedici\u00f3n cient\u00edfica moderna para o estudo da historia natural do continente americano (1570 - 1577). Despois sa s\u00faa morte, unha selecci\u00f3n comentada dos seus materiais recompilados circulou amplamente por Europa.\nMedicina.\nNo \"Quattrocento\", no norte de Italia e na Coroa de Arag\u00f3n, inici\u00e1ronse autopsias regulamentadas en certas universidades. Con iso comezaba a reducirse a gran divisi\u00f3n que en Europa exist\u00eda ent\u00f3n entre a medicina, como un saber te\u00f3rico, e a cirurx\u00eda, como unha pr\u00e1ctica. En 1501 a Universidade de Valencia funda a primeira c\u00e1tedra de cirurx\u00eda en Espa\u00f1a, que servir\u00e1 de modelo para as posteriores.\nO proceso gradual que experimentaron as ciencias m\u00e9dicas no Renacemento europeo consistiu en substitu\u00edr o vello principio do \"magister dixit\" (xeralmente referido a cl\u00e1sicos greolatinos como Hip\u00f3crates ou Galeno) pola experiencia.\nNeste sentido, cabe destacar \"Anatomica methodus, seu De sectione humani corporis contemplatio\" (Par\u00eds, 1535) de Andr\u00e9s Laguna, que xa comeza a basearse en observaci\u00f3ns resultantes de disecci\u00f3ns de cad\u00e1veres. \nPero a gran revoluci\u00f3n da medicina renacentista chegar\u00e1 a Espa\u00f1a fundamentalmente da man do seu maior art\u00edfice, o flamengo Andr\u00e9 Vesalio (1514 - 1564), que foi m\u00e9dico de Carlos V e Filipe II, seus se\u00f1ores.\nAs s\u00faas achegas no campo da moderna anatom\u00eda, en especial as expostas na trascendental obra \"De humani corporis fabrica\" (1543), tiveron gran repercusi\u00f3n. \nEntre os disc\u00edpulos espa\u00f1ois de Vesalio sobresaen Pedro Jimeno, Luis Collado e Juan Valverde de Amusco, autor da \"Historia da composici\u00f3n do corpo humano\" (Roma, 1556).\nAs m\u00e1is importantes universidades espa\u00f1olas adoptaron con prontitude o novo paradigma vesaliano e crearon c\u00e1tedras de anatom\u00eda: Universidade de Valencia en 1549, Universidade de Valladolid en 1550, Universidade de Salamanca en 1551 e Universidade de Alcal\u00e1 de Henares contra 1560.\nOutros relevantes m\u00e9dicos do Renacemento espa\u00f1ol foron Miguel Servet, primeiro europeo que describiu a circulaci\u00f3n pulmonar do sangue (1546), Francisco L\u00f3pez de Villalobos, quen escribiu un dos primeiros libros sobre a s\u00edfilis, e Luis Mercado, autor dun difundido tratado de cirurx\u00eda (\"Institutiones Chirurgicae\", 1594) e de \"De natura pestis\" (1598, sobre a peste).\nJuan Huarte de San Juan (ca. 1529-1588) foi o autor do \"Exame de enxe\u00f1os para as ciencias\" (1575), un tratado precursor da psicolog\u00eda diferencial que tivo moita influencia en Europa.\nEnxe\u00f1ar\u00eda.\nEnxe\u00f1eiros destacados da \u00e9poca foron:\nMatem\u00e1ticas e astronom\u00eda.\nUnha das innovaci\u00f3ns m\u00e1is trascendentais do Renacemento, dada a s\u00faa gran repercusi\u00f3n posterior en variados \u00e1mbitos do saber, foi a formulaci\u00f3n da teor\u00eda helioc\u00e9ntrica exposta en \"De revolutionibus orbium coelestium\" (1543) por Nicolao Cop\u00e9rnico. A recepci\u00f3n desta obra no mundo acad\u00e9mico e intelectual europeo do s\u00e9culo XVI foi predominantemente negativa, pero non as\u00ed no seguinte.\nA Sorbona (Par\u00eds) e a maior\u00eda das universidades cat\u00f3licas cualific\u00e1rona de sacr\u00edlega, as\u00ed como os principais representantes do Protestantismo, en especial Lutero e Calvino, que a condenaron moi enerxicamente alegando que contradic\u00eda as Sagradas Escrituras.. Pola contra, tivo unha boa acollida na Universidade de Salamanca: nos seus \"Estatutos\" de 1561 figura como lectura opcional, e nos de 1594 \u00e9 xa de lectura obrigatoria. Diego de Z\u00fa\u00f1iga, que foi alumno desta universidade, converteuse nun dos poucos heliocentristas temper\u00e1ns (s\u00e9culo XVI) ao defender en \"In Job Commentaria\" (1584) a validez da nova teor\u00eda. Por iso foi mencionado explicitamente, canda a Cop\u00e9rnico, na condena que sobre el decretou a Igrexa cat\u00f3lica en 1616, ao tempo que o seu \"Job\" ingresaba no \u00cdndice de libros prohibidos xunto con \"De revolutionibus\".\nUn dos renacentistas espa\u00f1ois m\u00e1is atra\u00eddos polas matem\u00e1ticas (e as s\u00faas aplicaci\u00f3ns noutras disciplinas cient\u00edfico-t\u00e9cnicas) foi Juan de Herrera. Sendo consciente da importancia de dispo\u00f1er de t\u00e9cnicos ben formados ao servizo do reino, propuxo a Filipe II a creaci\u00f3n dunha escola dependente da Coroa para a ensinanza de diversas materias relacionadas coas matem\u00e1ticas. As\u00ed naceu en 1582 a \"Academia Real de Matem\u00e1ticas\" de Madrid, que durar\u00eda case dous s\u00e9culos.\nPor\u00e9n, na pr\u00e1ctica s\u00f3 se cumpriu unha parte das expectativas iniciais, ao limitarse os estudos case s\u00f3 \u00e1 cosmograf\u00eda e a navegaci\u00f3n, e ao carecer a instituci\u00f3n de suficientes recursos materiais e humanos para o pleno desempe\u00f1o do seu labor.\nNon obstante, a calidade do profesorado sempre foi not\u00e1bel, as\u00ed como os co\u00f1ecementos impartidos, que estaban postos ao d\u00eda, como o demostra o feito de que se ensinase, directa ou indirectamente, a Cop\u00e9rnico, Cardano, Tartaglia, Galileo e a outros autores significativos da ciencia europea do momento.\nAs\u00ed pois, o m\u00e9rito da Academia foi basicamente divulgativo, e mostra que exist\u00eda no pa\u00eds un interese por co\u00f1ecer o desenvolvemento da matem\u00e1tica que se estaba dando en todo o continente ou, polo menos, polas s\u00faas pos\u00edbeis aplicaci\u00f3ns pr\u00e1cticas.\nUn destacado astr\u00f3nomo espa\u00f1ol desta \u00e9poca foi Jer\u00f3nimo Mu\u00f1oz. Adquiriu notoriedade en Europa a ra\u00edz do informe que, a petici\u00f3n de Filipe II, publicou sobre a supernova de 1572, e que foi comentado por diversos astr\u00f3nomos do continente, entre eles Tycho Brahe.\nF\u00edsica.\nDomingo de Soto estableceu en \"Super Octo Libros Physicorurn Aristotelis\" (Sobre os oito libros de f\u00edsica de Arist\u00f3teles), de 1551, que un corpo en ca\u00edda libre experimenta un movemento uniformemente acelerado. Este foi un descubrimento clave en f\u00edsica e, segundo Pierre Duhem, foi a base esencial para o posterior desenvolvemento do estudo da gravidade por Galileo e Newton.\nCiencias sociais.\nEn torno \u00e1 Universidade de Salamanca xurdiu un grupo de estudosos, a chamada \"Escola de Salamanca\", que expuso alg\u00fans antecedentes de certos aspectos do que m\u00e1is tarde se chamar\u00edan as \"Ciencias Sociais\".\nAs\u00ed, por exemplo, destacan, entre outros, o economista Mart\u00edn de Azpilicueta, como precursor da teor\u00eda cuantitativa do di\u00f1eiro, e o xurista Francisco de Vitoria, do dereito internacional.\nBernardino de Sahag\u00fan (ca. 1499-1590) consid\u00e9rase por alg\u00fans autores un pioneiro da antropolox\u00eda cultural en Am\u00e9rica, polos seus m\u00e9todos de traballo empregados no estudo dos pobos de lingua n\u00e1huatl en M\u00e9xico."}
{"id": "9243", "revid": "89787", "url": "https://gl.wikipedia.org/wiki?curid=9243", "title": "Antalya", "text": "Antalya \u00e9 unha cidade da costa sur de Turqu\u00eda, capital da provincia de Antalya. No ano 2000 ti\u00f1a 603.190 habitantes.\nFoi fundada como Attalia por Atalo II de P\u00e9rgamo no 150 a.C.. No s\u00e9culo XIV incorporouse ao Imperio Otom\u00e1n. \u00c9 a principal cidade tur\u00edstica turca, con 1\u00a0100\u00a0000 visitantes (2003)."}
{"id": "9244", "revid": "1987", "url": "https://gl.wikipedia.org/wiki?curid=9244", "title": "Alpha Scorpii", "text": "Alpha Scorpii (\"\u03b1 Scorpii\" / \"\u03b1 Sco\"), m\u00e1is co\u00f1ecida coma Antares \u00e9 a estrela m\u00e1is brillante da constelaci\u00f3n de Escorpi\u00f3n.\nAntares \u00e9 unha estrela xigante de clase M, cun di\u00e1metro de aproximadamente 6.24 \u00d7 108\u00a0km, situada a 520 anos luz da Terra e cunha magnitude aparente de 0,96 ten unha compa\u00f1eira (Antares B) a unha distancia de 2.7\u2033, a\u00ednda que \u00e9 dif\u00edcil de ver.\nO seu nome deriva do grego \u03b1\u03bd\u03c4\u03b1\u03c1\u03b7\u03c2 (rival de Ares (Marte) ou Anti-Marte, posiblemente pola semellanza de cor con Marte. A s\u00faa cor vermella fixo da estrela obxecto de interese para moitas sociedades, moitos dos templos do Antigo Exipto est\u00e1n orientados de tal xeito que a luz de Antares xogaba o seu papel durante a celebraci\u00f3n das cerimonias. Antares era unha das catro estrelas reais dos persas arredor do 3.000 a.C.."}
{"id": "9245", "revid": "83328", "url": "https://gl.wikipedia.org/wiki?curid=9245", "title": "Antenor", "text": "Antenor, na mitolox\u00eda grega, era un pr\u00edncipe troiano.&lt;br&gt;\nAconsellou a devoluci\u00f3n de Helena a Menelao, os troianos acus\u00e1rono de traiz\u00f3n e de favorecer a entrada do cabalo de madeira, fuxiu a Italia, onde funda a cidade de Padua."}
{"id": "9247", "revid": "89787", "url": "https://gl.wikipedia.org/wiki?curid=9247", "title": "Susan B. Anthony", "text": "Susan Brownell Anthony, nada en Adams,Massachusetts, o 15 de febreiro de 1820 e finada en Rochester, Estado de Nova York, o 13 de marzo de 1906, foi unha reformadora e sufraxista norteamericana.\nTraxectoria.\nDe familia cu\u00e1quera naceu en Massachusetts, pero pouco despois do seu nacemento a s\u00faa familia moveuse ao estado de Nova York, e a partir de 1845 residiu en Rochester.\nEstudou na pequena escola do seu pai, e entre 1837 e 1857 foi mestra en varias escolas. Na d\u00e9cada anterior \u00e1 Guerra Civil Americana, tivo un papel prominente nos movementos antiescravistas e antialcoh\u00f3licos de Nova York, organizou en 1852 a primeira sociedade estatal de mulleres antialcoh\u00f3lica en Am\u00e9rica, e en 1856 converteuse na representante para o estado de Nova York da Sociedade Antiescravista de Am\u00e9rica.\nA partir de 1854 dedicouse en exclusiva \u00e1 defensa dos dereitos da muller, avogando pola completa igualdade de sexos. Entre 1868 e 1870 foi a propietaria do semanario, \"The Revolution\".\nAxudou a fundar a Asociaci\u00f3n Sufraxista Estadounidense, da que foi primeiro vicepresidenta 1869-1892 e logo presidenta (1892-1900).En colaboraci\u00f3n con Stanton, Matilda Joslyn Gage e Ida Husted Harper, publicou \"The History of Woman Suffrage\" (1884\u20131887)."}
{"id": "9248", "revid": "1822", "url": "https://gl.wikipedia.org/wiki?curid=9248", "title": "Anteros", "text": "Anteros, na mitolox\u00eda grega, era fillo de Ares e Afrodita, compa\u00f1eiro de xogos do seu irm\u00e1n Eros. \u00c9 a personificaci\u00f3n do amor non correspondido"}
{"id": "9249", "revid": "5863", "url": "https://gl.wikipedia.org/wiki?curid=9249", "title": "Vicente \u00c1lvarez Miranda", "text": "Vicente \u00c1lvarez Miranda, nado en Vilasel\u00e1n (Ribadeo) o 30 de maio de 1815 e finado en Veracruz (M\u00e9xico) en 1858, foi un poeta, pol\u00edtico e militar galego.\nTraxectoria.\nEra fillo do tenente coronel Vicente Albarez Montis e da s\u00faa muller Mar\u00eda Pilar Miranda Rodr\u00edguez Arango. Estudou no Seminario de Mondo\u00f1edo, pero abandonouno para ingresar no ex\u00e9rcito. En 1840 desertou. Marchou a Madrid, onde foi redactor de \"El Hurac\u00e1n\". En 1842 foi elixido deputado a Cortes pola provincia de Lugo pero abandonou o posto polos acontecementos pol\u00edticos de 1843, e coa instauraci\u00f3n da Monarqu\u00eda, foise a vivir a Sevilla. Obtivo a c\u00e1tedra de Lat\u00edn do Instituto de Bilbao. En 1854 foi nomeado C\u00f3nsul Xeral en Antuerpen, e en 1856 foi trasladado a Veracruz onde morreu."}
{"id": "9250", "revid": "23204", "url": "https://gl.wikipedia.org/wiki?curid=9250", "title": "Lingua ab\u00e9", "text": "O ab\u00e9 \u00e9 unha lingua kwa da familia n\u00edxer-congo, falada en Costa do Marfil. Reco\u00f1\u00e9cese internacionalmente co modelo ISO/DIS 639-3: aba. F\u00e1lase en 70 aldeas dos departamentos de Agboville e Tiassal\u00e9. \u00c9 falada por arredor de 200.000 persoas, inclu\u00eddos 20.000 falantes en Abidjan\nO ab\u00e9 div\u00eddese en catro dialectos: Tioffo, Morie, Ab\u00e9-Ve e Kos\nAs \u00fanicas publicaci\u00f3ns en ab\u00e9 son traduci\u00f3ns de libros da Biblia feitas por misioneiros."}
{"id": "9251", "revid": "181", "url": "https://gl.wikipedia.org/wiki?curid=9251", "title": "Abix\u00e1n", "text": ""}
{"id": "9254", "revid": "23204", "url": "https://gl.wikipedia.org/wiki?curid=9254", "title": "Lingua abidji", "text": "O abidji \u00e9 unha lingua kwa da familia n\u00edxer-congo, falada en Costa do Marfil.\nDistribuci\u00f3n xeogr\u00e1fica.\nF\u00e1lase en 12 aldeas da rexi\u00f3n de Sikensi e unhas poucas m\u00e1is da rexi\u00f3n de Dabou no departamento Abidjan.\nDialectos.\nO ab\u00e9 div\u00eddese en dous dialectos: Enyembe e Ogbru.\nEscrita.\nHai publicados alg\u00fans materiais did\u00e1cticos para a aprendizaxe da lingua e no ano 2002 traduciuse o Novo Testamento."}
{"id": "9260", "revid": "98629", "url": "https://gl.wikipedia.org/wiki?curid=9260", "title": "Toga (vestimenta)", "text": "Na antiga Roma, a toga era o vestido p\u00fablico dos cidad\u00e1ns. O seu uso era requirido en todos os actos da vida oficial, tanto civil como militar ou relixiosa e est\u00e1balles prohibido levala aos estranxeiros, os escravos ou os proscritos.\nUnha toga era un pano branco, habitualmente de l\u00e1, semicircular e de aproximadamente tres por catro metros. Unha parte estaba plisada ou pranchada en pregues paralelos cuxa disposici\u00f3n variou. Dobr\u00e1base en sentido lonxitudinal, de modo que unha das d\u00faas metades era m\u00e1is grande. Bot\u00e1base un extremo por riba do ombro esquerdo de xeito que chegase at\u00e9 ao chan por diante e que por detr\u00e1s fose case o dobre de longa que quen a levaba. Este extremo libre pas\u00e1base por baixo do brazo dereito e logo volv\u00eda de novo sobre o ombro esquerdo. Desta maneira o costado dereito quedaba completamente cuberto entre a axila e a canela. O peito cubr\u00edase en diagonal e esa parte, o \"sinos\", formaba un pregue no que se pod\u00edan levar obxectos pequenos.\nO seu primeiro uso foi militar, pois antes de que se crease un uniforme propio lev\u00e1base ao modo da cidade de Gabies (\"cinctus gabinus\"): o extremo que cubr\u00eda o ombro esquerdo anud\u00e1base \u00e1 cintura, servindo de c\u00edngulo e impedindo que a toga se desprendese do corpo.\nCoa incorporaci\u00f3n dunha vestidura militar espec\u00edfica, a toga pasou a ser un s\u00edmbolo de paz e xerarqu\u00eda civil. As mulleres deix\u00e1rona de usar, a\u00ednda que as prostitutas non, xa que a estas est\u00e1balles prohibido levar a stola.\nA \"toga uirilis\", ou \"toga pura\", era a dos homes e era branca. Os pobres lev\u00e1bana negra e tam\u00e9n se usaba esta cor como sinal de loito; neste caso recib\u00eda o nome de \"toga pulla\".\nA \"toga praetexta\", que ti\u00f1a unha franxa p\u00farpura na parte baixa, vest\u00edana os adolescentes, os maxistrados e os funcionarios superiores.\nA \"toga picta\", con estrelas douradas, us\u00e1bana os xenerais vitoriosos, os c\u00f3nsules con imperio e determinados maxistrados que presid\u00edan celebraci\u00f3ns p\u00fablicas.\nA \"toga candida\", branqueada con xeso ou amid\u00f3n, lev\u00e1bana os aspirantes a maxistraturas (e de a\u00ed que se lles chamase \"candidati\").\nA \"toga palmata\" era sinal do triunfo."}
{"id": "9264", "revid": "22570", "url": "https://gl.wikipedia.org/wiki?curid=9264", "title": "Dje (cir\u00edlico)", "text": "Dje, ou Djerv (\u0402, \u0452) \u00e9 unha letra do alfabeto cir\u00edlico usada s\u00f3 en serbio."}
{"id": "9266", "revid": "56817", "url": "https://gl.wikipedia.org/wiki?curid=9266", "title": "Gje (cir\u00edlico)", "text": "Gje (\u0403, \u0453) \u00e9 unha letra do alfabeto cir\u00edlico, usada s\u00f3 en macedonio."}
{"id": "9268", "revid": "23204", "url": "https://gl.wikipedia.org/wiki?curid=9268", "title": "Ye (cir\u00edlico)", "text": "Ye, ou E (\u0415, \u0435), \u00e9 unha letra do alfabeto cir\u00edlico. En b\u00falgaro, macedonio, serbio, e ucra\u00edno, ch\u00e1mase E e representa \u00e1 vogal /e/. En belaruso e ruso, ch\u00e1mase Ye e representa a vogal iotizada /je/."}
{"id": "9269", "revid": "101", "url": "https://gl.wikipedia.org/wiki?curid=9269", "title": "Iotizada", "text": ""}
{"id": "9270", "revid": "22570", "url": "https://gl.wikipedia.org/wiki?curid=9270", "title": "Iotizaci\u00f3n", "text": "A Iotizaci\u00f3n \u00e9 unha forma de palatalizaci\u00f3n que se d\u00e1 nas linguas eslavas. Ocorre ao mesturar unha consoante coa aproximante palatal /j/, que no alfabeto grego se representa cun iota (\u03b9). Por exemplo, en ingl\u00e9s \"ni\" dentro da palabra \"onion\" ou o \"\u00f1\" galego te\u00f1en o son do \"n iotificado\". En serbio, por exemplo, a iotizaci\u00f3n empr\u00e9gase para expresar o plural dalgunhas palabras: \"/kamen/ (pedra)\" fronte a \"/kamenje/ (pedras)\""}
{"id": "9271", "revid": "23204", "url": "https://gl.wikipedia.org/wiki?curid=9271", "title": "T\u00fanica", "text": "Na Roma antiga, a t\u00fanica era unha peza de roupa propia dos dous sexos, que se levaba como roupa interior, axustada ao corpo.\nA t\u00fanica cinx\u00edase \u00e1 cintura e chegaba \u00e1 altura de media coxa. Os homes vest\u00edan unha camisa curta e ampla de la confeccionada con varias pezas cosidas e con mangas moi curtas. Era unha peza de uso com\u00fan e a \u00fanica limitaci\u00f3n era que non se deb\u00eda deixar ver asomar por baixo da toga.\nA \"t\u00fanica lacticlavia\" us\u00e1bana os patricios e os senadores e ti\u00f1a unha franxa ancha de p\u00farpura que desc\u00eda desde o escote para baixo. Esta orla recib\u00eda o nome de \"clavus\".\nA \"t\u00fanica angusticlavia\", empregada polo censo ecuestre (os cabaleiros), ti\u00f1a o \"clavus\" m\u00e1is estreito.\nA \"t\u00fanica palmata\" lev\u00e1bana os xenerais triunfadores por baixo da \"toga picta\", era de cor p\u00farpura e \u00eda adornada con palmas douradas.\nA \"t\u00fanica dalm\u00e1tica\" era longa (desc\u00eda por baixo dos xoellos) e ti\u00f1a mangas amplas. Foi no principio sinal de luxo mais acabou substitu\u00edndo a \"stola\" e us\u00e1bana no Baixo Imperio tanto os homes como as mulleres.\nA \"t\u00fanica paragauda\" ti\u00f1a mangas moi grandes.\nA t\"\u00fanica manicata\", ou seja, con mangas longas, considerada efeminada e s\u00f3 se empregou no Baixo Imperio.\nAs mulleres usaban t\u00fanica dobre e a exterior cubr\u00edase cunha \"stola\"."}
{"id": "9272", "revid": "67049", "url": "https://gl.wikipedia.org/wiki?curid=9272", "title": "Stola", "text": "Na Roma antiga, a stola era un traxe longo que vest\u00edan as mulleres por riba da t\u00fanica.\nA \"stola\" era unha peza de tea longa que ti\u00f1a unha abertura no centro para a cabeza e se suxeitaba nos costados con broches. Nos baixos levaba unha orla decorada chamada \"instita\". Cinx\u00edase baixo o peito cun c\u00edngulo que fac\u00eda que se formasen pregues amplos chamados \"rugae\" e lev\u00e1base por riba dunha t\u00fanica. A \"stola\" ti\u00f1a mangas longas, a\u00ednda que \u00e1s veces as mangas formaban parte da t\u00fanica. Acompa\u00f1\u00e1base moitas veces dunha \"palla\". A \"stola\" foi substitu\u00edda pola \"t\u00fanica dalm\u00e1tica\" a partir do s\u00e9culo IV.\nEsta peza era o equivalente feminino da toga. As prostitutas, en cambio, vest\u00edan toga."}
{"id": "9274", "revid": "23204", "url": "https://gl.wikipedia.org/wiki?curid=9274", "title": "Reino de Le\u00f3n", "text": "O Reino de Le\u00f3n foi un dos reinos medievais da Pen\u00ednsula Ib\u00e9rica que perviviu administrativamente ata o s\u00e9culo XIX e que tivo a s\u00faa orixe no chamado \"territorio legionese\", aquel que circundaba a cidade de Le\u00f3n e que lle deu o nome ao reino.\nOrixe e problem\u00e1tica historiogr\u00e1fica.\nA historiograf\u00eda espa\u00f1ola atrib\u00faelle un papel protagonista na denominada Reconquista e na formaci\u00f3n dos sucesivos reinos cristi\u00e1ns do occidente peninsular. Considera a s\u00faa creaci\u00f3n no ano 910 cando Afonso III \u00e9 destronado polo seu fillo m\u00e1is vello Garc\u00eda quen leva a corte real desde Oviedo ata o antigo campamento romano de \"Legio\", xermolo da cidade de Le\u00f3n, e que en definitiva lle dar\u00eda o nome ao territorio gobernado polo reis asentados nesa cidade. A historiograf\u00eda castel\u00e1 primeiro, e espa\u00f1ola despois denominaron a ese territorio gobernado polos reis \"legionenses\" ou leoneses, como \"Reino de Le\u00f3n\". Por\u00e9n, gran parte da historiograf\u00eda galega actual reivindica o nome hist\u00f3rico que durante a Idade Media se lle deu a este chamado \"Reino de Le\u00f3n\", que non foi outro que \"Galicia\", tal e como vi\u00f1a sendo dende finais do Imperio Romano.\nSe o Reino de Le\u00f3n nace no ano 910 para a tradicional historiograf\u00eda espa\u00f1ola-castel\u00e1, gran parte da galega defende que tras esa denominaci\u00f3n e da de Reino de Asturias oc\u00faltase o nome de Galicia como propio do reino. Para esta parte da historiograf\u00eda \u00e9 indiscutible a pertenza da cidade de Le\u00f3n e do seu territorio a Galicia, que tanto a cartograf\u00eda medieval como os documentos dos s\u00e9culos IX e X expresan nitidamente. \nA transformaci\u00f3n da \"terra de foris\", o inicial \"territorivm legionense\" asociado \u00e1 corte real do s\u00e9culo X, nunha entidade pol\u00edtica diferenciada do reino de Galicia houbo ser un proceso lento ao que resulta dif\u00edcil asignar data inicial. Este territorio foise individualizando nun proceso paulatino, at\u00e9 aparecer nos documentos como un territorio \u00e1 parte situado ap\u00f3s os \"Alpes de Galicia\". \nA primeira referencia expl\u00edcita \u00e1 existencia dun reino de Le\u00f3n non aparece at\u00e9 o s\u00e9culo XI, na chamada Cr\u00f3nica Silense. Este manuscrito menciona por primeira vez o \"Legionis regnum\" e fai ademais cincuenta e d\u00faas menci\u00f3ns a Le\u00f3n, a maior\u00eda como cidade. Por\u00e9n, deixa claro que \u00e9 o reino de Galicia o obxecto da s\u00faa narraci\u00f3n, pois este aparece citado como reino vinte e oito veces e sinala como reis de Galicia a Bermudo II, Afonso V e Fernando I, entre outros. \nMalia a interpretaci\u00f3n do per\u00edodo establecida pola historiograf\u00eda espa\u00f1ola, a cal confunde o nome da corte real co do reino, existen m\u00faltiples referencias hist\u00f3ricas nas que se denomina Galicia ao estado cristi\u00e1n do noroeste peninsular. Por exemplo:\nTradici\u00f3n galega.\nFragmentaci\u00f3n pol\u00edtica do reino de Galicia (1065).\nCoa morte de Vermudo III, o trono de Galicia recaeu na irm\u00e1 Sancha que por dereito sucesorio herdaba todo o reino, conseguindo o seu marido navarro, Fernando, ser coroado como rei consorte de Galicia (\"domus Fernandus princeps super omnem Galletiam\"), gobernando dende a cidade de Le\u00f3n. Ambos conseguiron non s\u00f3 manter o territorio herdado sen\u00f3n tam\u00e9n amplialo, recuperando algunhas cidades perdidas como a importante Co\u00edmbra, que volv\u00eda render vasalaxe \u00f3s reis galegos, pese a que o seu gobernador fose musulm\u00e1n.\nA morte do rei Fernando I en 1065 supuxo un novo conflito interno, pois no canto de recaer a coroa nun \u00fanico herdeiro, o goberno foi disputado polos seus tres fillos maiores, que pasaron a gobernar autonomamente os territorios nos que conseguiran establecer relaci\u00f3ns familiares. Se ben \u00e9 verdade que parte da historiograf\u00eda considera tal feito como un repartimento xa predisposto por Fernando I antes da s\u00faa morte, a titulaci\u00f3n de Sancha como ra\u00ed\u00f1a a\u00ednda, e a ausencia de calquera documento de repartimento feito por Fernando I ou Sancha induce a pensar que non existiu tal repartimento. Anos m\u00e1is tarde, cada un dos tres fillos aparec\u00eda gobernando diferentes territorios en calidade de reis, as\u00ed o maior, Sancho II dominou as terras orientais, o condado de Castela \"grosso modo\", Afonso VI a capital, Le\u00f3n, e as s\u00faas terras pr\u00f3ximas as\u00ed como Asturias, o terceiro Garc\u00eda II herdou as terras galegas entre Co\u00edmbra e o Cabo Ortegal. A\u00ednda que esta situaci\u00f3n tivo por consecuencia a fragmentaci\u00f3n pol\u00edtica do reino de Galicia, \"Galicia\" seguiu sendo o termo que se empregue para denominar o conxunto destas terras.\nGarc\u00eda II restaurou as s\u00e9s de Tui e Braga (a antiga metr\u00f3pole sueva), e venceu varios conatos de anexi\u00f3n, pero finalmente foi derrotado polos ex\u00e9rcitos dos seus irm\u00e1ns Sancho II de Castela e Afonso VI en 1071, que o encarceraron no Castelo de Luna (Le\u00f3n) sendo prisioneiro ata a s\u00faa morte no ano 1090. Os irm\u00e1ns de Garc\u00eda II asinar\u00edan xa no ano 1071 co t\u00edtulo de reis de Galicia na documentaci\u00f3n galega do momento. Garc\u00eda morreu no marzal de 1090 na prisi\u00f3n do castelo, e sempre se lle reco\u00f1eceu a dignidade real.\nEsta nova situaci\u00f3n non se acadou sen resistencias, pois Garc\u00eda II contaba con nobres leais que se opuxeron \u00e1 usurpaci\u00f3n de Afonso VI, tales como o conde Rodrigo Ov\u00e9quiz que encabezou unha rebeli\u00f3n no ano 1080 abertamente respaldada polo bispo de Santiago Diego P\u00e1ez. Este foi finalmente deposto no Concilio de Husillos (1088), e entre os motivos de tal deposici\u00f3n c\u00edtase un presunto intento de concertar un acordo con Guillerme o Conquistador.\nTrala morte de Garc\u00eda II en prisi\u00f3n, en 1096 Afonso VI dividiu o territorio galego en dous condados, un correspondente \u00e1s terras galegas e o outro \u00e1s portuguesas que doou a Henrique de Borgo\u00f1a, pai do primeiro rei de Portugal Afonso Henriques.\nTradici\u00f3n castel\u00e1.\nS\u00e9culos IX-X: Inicios.\nA cidade de Le\u00f3n foi incorporada ao Reino de Asturias a mediados do s\u00e9culo IX grazas a Ordo\u00f1o I en 856, quen reconstr\u00fae as murallas da cidade. Le\u00f3n ser\u00eda un punto estrat\u00e9xico pola s\u00faa historia e porque era unha poboaci\u00f3n ao sur da cordilleira cant\u00e1brica as\u00ed como un centro neur\u00e1lxico do territorio \u00e1stur, cuxa capital atopouse nas guerras contra os romanos vinte quil\u00f3metros ao sur, na cidade de Lancia. O seu fillo, Afonso III o Magno \"regis Galleciae et Asturiae\", segundo os Annales Regni Francorum, reincorporar\u00e1 o territorio leon\u00e9s \u00e1 coroa.\nTras a morte de Afonso III, o Reino de Asturias div\u00eddese e queda repartido entre os seus fillos:\nAo morrer Garc\u00eda I en 914 sen descendentes, Ordo\u00f1o II trasladouse a Le\u00f3n onde foi aclamado rei, co que ser\u00eda rei de Le\u00f3n e de Galicia, e o que trasladar\u00eda definitivamente a capital da coroa desde Oviedo a Le\u00f3n. Co que se crear\u00e1 un novo reino, o Reino de Le\u00f3n, que aglutinar\u00e1 a Asturias, xa que Froila II permaneceu en Asturias, pero reco\u00f1ecendo a primac\u00eda do reino leon\u00e9s.\nCoa formaci\u00f3n do novo reino continuar\u00e1 a reconquista contra os musulm\u00e1ns e ata a loita contra outros reinos cristi\u00e1ns como o de Navarra.\nS\u00e9culos XI-XII: o expansionismo leon\u00e9s.\nO reino de Le\u00f3n se expande cara ao Douro e o Sistema Central ata a actual Estremadura, pero a falta de repoboadores fai que sexa unha terra de ningu\u00e9n. O reino de Le\u00f3n logra fitos como a dotaci\u00f3n de fros de Afonso V, a creaci\u00f3n dunha arte de repoboaci\u00f3n leon\u00e9sa e un gran desenvolvemento dos sistemas administrativos.\nNo s\u00e9culo XI, Sancho III \"O Maior\" de Navarra adquire o Condado de Castela como herdanza. En 1035 deixa devandito condado ao seu fillo Fernando. Fernando I estaba casado con Sancha, irm\u00e1, \u00e1 s\u00faa vez, de Bermudo III de Le\u00f3n. Fernando provoca unha guerra na que morre o soberano leon\u00e9s na batalla de Tamar\u00f3n contra a coalici\u00f3n castel\u00e1n-navarra. Ao non ter descendencia Bermudo III, o seu cu\u00f1ado (Fernando I) apr\u00f3piase da coroa leonesa esgrimindo os dereitos da s\u00faa muller, tomando o t\u00edtulo de rei de Le\u00f3n con grande oposici\u00f3n entre os leoneses, que non queren ver convertido en monarca ao home que matou o seu rei. As\u00ed, Fernando volve unir o condado de Castela ao reino de Le\u00f3n.\n\u00c1 morte de Fernando I no 1065, o seu testamento segue a tradici\u00f3n navarra de dividir os reinos entre os herdeiros:\nSancho II de Castela, non conforme co repartimento, pois o seu irm\u00e1n m\u00e1is novo obt\u00e9n o reino m\u00e1is importante, comeza unha guerra. Xunto con Afonso VI conquista Galicia. Sancho non contento con Castela e media Galicia, ataca ao seu irm\u00e1n e ocupa Le\u00f3n coa axuda de O Cid. Grazas a Urraca, en Zamora ref\u00faxiase o groso do ex\u00e9rcito leon\u00e9s, ao que Sancho pon cerco; ser\u00e1 o famoso cerco de Zamora, onde o rei castel\u00e1n \u00e9 morto polo nobre galego Vellido Dolfos, retir\u00e1ndose as tropas castel\u00e1s. Deste xeito Afonso VI recupera todo o territorio, gobernando como Rei de Le\u00f3n, Castela e Galicia.\nNo reinado de Afonso VI consol\u00eddase o poder do monarca leon\u00e9s sobre Castela, sendo reco\u00f1ecido \u00abEmperador dos Reinos Hispanos\u00bb polo papa Gregorio VII, devanditos reinos reco\u00f1ecer\u00e1n a superioridade do rei leon\u00e9s, xurdindo as\u00ed o \u00abImperio leon\u00e9s\u00bb. Ademais, con Afonso VI prod\u00facese un achegamento ao resto de reino europeos, especialmente a Francia, casa \u00e1 s\u00faa filla Urraca con Raimundo de Borgo\u00f1a (1090) e m\u00e1is tarde a Tareixa con Henrique de Borgo\u00f1a (1095). No concilio celebrado en Burgos no 1080 substit\u00faese o rito moz\u00e1rabe, usado ata ent\u00f3n en Le\u00f3n, polo romano.\nNa \u00e9poca de Afonso VII \"O Emperador\" (1126-1157), reis de toda a pen\u00ednsula ib\u00e9rica e sur de Francia decl\u00e1ranse os seus vasalos. Aos poucos a idea imperialista leonesa entra nun r\u00e1pido declive e en non moito tempo extinguirase; as\u00ed tras unha etapa de esplendor imperial a unidade desvan\u00e9cese, desaparecendo tam\u00e9n o t\u00edtulo de emperador de Le\u00f3n.\nTras esta desaparici\u00f3n os estados cristi\u00e1ns peninsulares consolidan as s\u00faas respectivas independencias, pois xa baixo Afonso VII, Portugal se independiza de Le\u00f3n, creando un reino gobernado pola filla de Afonso Teresa casada con Henrique de Borgo\u00f1a, e se endurecen as loitas fronteirizas con Castela, e \u00e1 s\u00faa morte, o fillo de Afonso, Fernando II herda o reino de Le\u00f3n, e Sancho III o de Castela.\nO seu sucesor, Afonso IX, conv\u00e9rtese nun dos m\u00e1is afamados monarcas do reino de Le\u00f3n. Baixo o seu mandato conv\u00f3canse as Cortes Leonesas de 1188, primeiras cortes europeas nas que participa o terceiro estado. Nelas reco\u00f1\u00e9cese a inviolabilidade do domicilio, do correo, a necesidade do rei de convocar Cortes para facer a guerra ou declarar a paz, e gar\u00e1ntense numerosos dereitos individuais e colectivos. A estas Cortes seguiranlle as de Benavente (1202) nas que se fixar\u00e1n os principios e dereitos econ\u00f3micos do reino de Le\u00f3n e os seus habitantes, e outras novas en Le\u00f3n un lustro despois.\nCon Afonso IX o reino est\u00e9ndese por Estremadura, logrando unha grande expansi\u00f3n territorial. O s\u00e9culo XIII vai ser un per\u00edodo en que os reinos peninsulares viven un auxe dos sentimentos nacionalistas. A expansi\u00f3n territorial dos reinos de Portugal e Castela, que ameazaban con pechar a sa\u00edda ao sur do reino de Le\u00f3n e a pretensi\u00f3n dos reis de Castela de anexionarse o reino provocou constantes conflitos b\u00e9licos entre os reinos de Le\u00f3n, Portugal e Castela. Estas guerras ti\u00f1an como aliados ocasionais aos reinos de taifas, que participaban alternativamente ao lado de calquera dos reinos cristi\u00e1ns. Consecuencia directa diso ser\u00e1 que o reino de Le\u00f3n non participe na batalla das Navas de Tolosa, chegando por iso a ser excomungado o soberano leon\u00e9s polo Papa. \u00c1 s\u00faa morte, o rei ordena manter a independencia de Le\u00f3n, declarando herdeiras \u00e1s s\u00faas fillas, e garantes da mesma \u00e1s ordes de cabaler\u00eda. Con todo, Fernando III de Castela, contravindo o testamento do seu pai e vulnerando os dereitos lex\u00edtimos da nova ra\u00ed\u00f1a vi\u00fava, se anexiona o reino de Le\u00f3n coloc\u00e1ndoo ante a perspectiva dunha guerra. Afonso IX tam\u00e9n crea un Estudo Xeral que en tempos do Afonso X de Castela conv\u00e9rtese na actual Universidade de Salamanca.\nO desenvolvemento das cidades: os burgos.\nAs cidades comezan a desenvolverse preto de fortalezas, mosteiros ou nas antigas \"civitates\" romanas. Algunhas destas cidades son potenciadas polo cami\u00f1o de Santiago e comezan a co\u00f1ecerse como burgos, diferenci\u00e1ndose das aldeas rurais na preponderancia da actividade econ\u00f3mica non ligada ao cultivo da terra.\nNa ruta do cami\u00f1o de Santiago xorden burgos desde Arag\u00f3n ata Galicia a partir do s\u00e9culo XI. Le\u00f3n tam\u00e9n se beneficia do paso cara ao lugar santo. Pero outros burgos tam\u00e9n se desenvolven \u00e1 marxe do cami\u00f1o franc\u00e9s, nas beira do Douro, como Zamora ou Valladolid, esta \u00faltima alcanza un gran desenvolvemento trala chegada do conde Pedro Ans\u00farez a finais do s\u00e9culo XI.\nSobre Le\u00f3n, o xe\u00f3grafo e viaxeiro \u00e1rabe Al-Idrisi escribe no s\u00e9culo XII: \"Al\u00ed pract\u00edcase un comercio moi proveitoso. Os seus habitantes son aforradores e prudentes\", e sobre Zamora: \"Est\u00e1 situada sobre a beira setentrional do Douro e rodeada de fortes murallas de pedra, o seu territorio \u00e9 f\u00e9rtil e cuberto de vi\u00f1edos, os seus habitantes pos\u00faen riquezas e ded\u00edcanse ao comercio\"\nAo sur do r\u00edo Douro, nas ent\u00f3n co\u00f1ecidas terras Estremaduras, o nacemento de cidades era cun obxectivo defensivo, pero co paso do tempo comezouse tam\u00e9n a desenvolver unha actividade econ\u00f3mica e comercial de importancia similar \u00e1s cidades do norte do Douro.\nAparecen os burgueses, que son os habitantes dos burgos (non confundir coa acepci\u00f3n actual do termo burgu\u00e9s), que se engaden a cl\u00e9rigos e nobres. Os burgueses dedic\u00e1banse principalmente ao comercio e a produci\u00f3n de obxectos manufacturados e o seu crecemento atop\u00e1base limitado no econ\u00f3mico e social pola nobreza (principalmente dedicada \u00e1 terra), por esta raz\u00f3n no s\u00e9culo XII hai revoltas burguesas contra as autoridades se\u00f1oriais. Destas revoltas, os habitantes dos burgos conseguen certas reivindicaci\u00f3ns.\nTam\u00e9n merece acepci\u00f3n a chegada de comunidades xudaicas durante os s\u00e9culo XI e XII pola intransixencia almor\u00e1bide en Al-\u00c1ndalus, quen comezan como artes\u00e1ns, mercadores e agricultores principalmente.\nS\u00e9culo XII: elo entre a cristiandade e o islam.\nNo s\u00e9culo XII Europa contemplar\u00e1 un grande avance no terreo intelectual grazas a Le\u00f3n e a Castela. A trav\u00e9s do islam, recuperaranse obras cl\u00e1sicas anteriormente esquecidas en Europa e po\u00f1erase en contacto coa sabedor\u00eda dos cient\u00edficos musulm\u00e1ns.\nO Cami\u00f1o de Santiago non far\u00e1 sen\u00f3n potenciar o intercambio de saber entre os reinos de Castela, Le\u00f3n e Europa, en ambos sentidos.\nNo s\u00e9culo XII tam\u00e9n aparecer\u00e1n m\u00faltiples ordes relixiosas a semellanza das europeas, como as de Calatrava, Alc\u00e1ntara e Santiago e f\u00fandanse multitude de abad\u00edas cistercienses.\nS\u00e9culos XIII-XIV: nacemento da Coroa de Castela.\nA morte de Fernando I de Le\u00f3n, que rexeu o imperio en nome da s\u00faa esposa Do\u00f1a Sancha, irm\u00e1 de Bermudo III, da nacemento ao reino de Castela ao cederllo como tal ao seu primox\u00e9nito Sancho. Trala morte do monarca en 1065 os reinos div\u00eddense entre os seus fillos. Nunha guerra civil contra os seus irm\u00e1ns Afonso e Garc\u00eda, este re\u00fane din\u00e1sticamente por primeira vez os reinos de Le\u00f3n e de Castela. Unha segunda uni\u00f3n producirase desde o 1072 con Afonso VI ata o 1157 \u00e1 morte de Afonso VII. Cara ao ano 1230 con Fernando III o Santo, rei de Castela desde 1217, os reinos de Le\u00f3n e de Castela quedan baixo un mesmo soberano leon\u00e9s que por circunstancias diversas foi primeiro Rei da Coroa de Castela.\nS\u00e9culo XIX.\nDesaparici\u00f3n formal do reino.\nA \u00faltima aparici\u00f3n incidental do reino de Le\u00f3n na historia prod\u00facese entre o 1 de xu\u00f1o e o 25 de setembro de 1808, cando a Xunta Patri\u00f3tica de Le\u00f3n asume a soberan\u00eda do reino de Le\u00f3n na guerra da independencia ata que a cede \u00e1 Xunta Suprema Central no acto da s\u00faa constituci\u00f3n.\nEn 1833 prod\u00facese a definitiva (e actualmente vixente) divisi\u00f3n provincial promovida por Javier de Burgos, que elimina definitivamente as anteriores divisi\u00f3ns territoriais. Coa creaci\u00f3n das provincias incl\u00faese unha adscrici\u00f3n das devanditas provincias a rexi\u00f3ns, sen ning\u00fan tipo de competencia administrativa ou doutro tipo. Unha de devanditas rexi\u00f3ns \u00e9 a de Le\u00f3n."}
{"id": "9275", "revid": "23204", "url": "https://gl.wikipedia.org/wiki?curid=9275", "title": "Lingua abinomn", "text": "O abinomn \u00e9 unha lingua illada falada en Irian Jaya (Indonesia).\nDistribuci\u00f3n xeogr\u00e1fica.\nF\u00e1lase en d\u00faas aldeas, co\u00f1ecidas como Baso I e Baso II, situadas nas beiras do r\u00edo Baso, afluente do Idenburg, na rexi\u00f3n de Lakes Plain, Irian Jaya\nFalantes.\nFalan a lingua arredor de 300 persoas (2002).\nEscrita.\nEn 1999 public\u00e1ronse os primeiros textos na lingua, un dicionario (\"Wreminsiam Abinomnwori\") e un libro de contos tradicionais (\"Maria kinsamaram\")"}
{"id": "9276", "revid": "56817", "url": "https://gl.wikipedia.org/wiki?curid=9276", "title": "Fasces", "text": "Na antiga Roma, as fasces eran feixes de varas que formaban un cilindro e representaban a autoridade dos altos maxistrados. Med\u00edan 1,5 m de longo e at\u00e1banse con correas vermellas. Port\u00e1banas os l\u00edctores, funcionarios que acompa\u00f1aban aos maxistrados superiores (\"cum imperio\"), ao \"Pontifex Maximus\" e \u00e1s Vestais. F\u00f3ra do recinto da cidade engad\u00edaselles un machado indicando o dereito de vida e morte que os c\u00f3nsuis adquir\u00edan as\u00ed."}
{"id": "9277", "revid": "22570", "url": "https://gl.wikipedia.org/wiki?curid=9277", "title": "Condado de Castela", "text": "Afonso III o Magno, a finais do s\u00e9culo IX, decide protexer a cara oriental das s\u00faas posesi\u00f3ns cunha li\u00f1a defensiva de castelos \u00f3 longo dos vales do Ebro e o Pisuerga, territorio co\u00f1ecido como Bardulia, con capital en Amaia. Estaba gobernado por condes tributarios de Le\u00f3n, que repoboaron a rexi\u00f3n.\nO conde Fern\u00e1n Gonz\u00e1lez (923-970), logra certa autonom\u00eda de Le\u00f3n e consegue que o t\u00edtulo de conde sexa hereditario, establecendo certo concepto de dinast\u00eda. Co\u00f1ecido como \"Conde Lozano\", derrotou a Abderram\u00e1n III xunto co rei Ramiro II en San Esteban de Gormaz.\nSuc\u00e9denlle outros condes ata que Garc\u00eda S\u00e1nchez, \u00f3 ir casar coa irm\u00e1 do rei de Le\u00f3n, \u00e9 asasinado e o condado pasa \u00f3 rei de Navarra Sancho III, este o cede \u00f3 seu fillo Fernando I quen non s\u00f3 \u00e9 o primeiro rei de Castela, sen\u00f3n que \u00f3 vencer en batalla \u00f3 rei leon\u00e9s, Fernando pasa a gobernar os dous reinos e f\u00fandase Castela e Le\u00f3n."}
{"id": "9278", "revid": "23204", "url": "https://gl.wikipedia.org/wiki?curid=9278", "title": "Lingua abkhaza", "text": "O abkhazo (en abkhazo: \"\u0410\u04a7\u0441\u0443\u0430\") \u00e9 unha lingua cauc\u00e1sica noroccidental falada polo pobo abkhazo. \u00c9 lingua oficial en Abkhazia, rep\u00fablica independente de facto, a\u00ednda que segundo o dereito internacional \u00e9 unha parte de Xeorxia.\nDistribuci\u00f3n xeogr\u00e1fica.\nLingua tradicional de Abkhazia, ag\u00e1s na provincia de Gali onde o mingreliano \u00e9 a lingua tradicional. Despois do conflito abkhazo-xeorxiano de 1992-1993 o abkhasio converteuse na lingua m\u00e1is falada en Abkhazia.\nFalantes.\nHai grandes diferenzas nas fontes sobre o n\u00famero de falantes, variando entre os 100.000 e os 600.000. As cifra m\u00e1is veros\u00edmil \u00e9 de 200.000 falantes.\nNa Rep\u00fablica de Abkhazia uns 100.000 falantes, na rexi\u00f3n aut\u00f3noma de Adzharia de Xeorxia, establecidos en 1866, hai 2.000 abkhazos establecidos no distrito do centro de Batumi, a capital, e na vila de Akhasheni, est\u00e1n entrando nun proceso de perda ling\u00fc\u00edstica. En Moscova, a capital de Rusia hai unha pequena comunidade que data de mediados do s\u00e9culo XX.\nEn Turqu\u00eda hai 500.000 abkhazos de orixe, dos que uns 50.000 poder\u00edan falar abkhazo (a\u00ednda que non hai datos fiables e algunhas fontes sit\u00faan o n\u00famero de falantes en 5.000). En Siria, Iraq e Xordania hai importantes comunidades de orixe abkhaza, pero en boa parte asimil\u00e1ronse aos circasianos.\nEn Estados Unidos, Alema\u00f1a e os Pa\u00edses Baixos hai pequenas comunidades abkhazas, procedentes da di\u00e1spora turca.\nEscrita.\nA primeira mostra escrita da lingua \u00e9 un glosario de palabras recollido polo viaxeiro turco Evliya \u00c7elebi, arredor de 1640 empregando o alfabeto \u00e1rabe. A comezos do s\u00e9culo XIX red\u00e1ctase un dicionario abkhazo-ruso, in\u00e9dito, conservado nun arquivo de Tiflis e de 1840 data unha breve descrici\u00f3n dun fil\u00f3logo alem\u00e1n. O primeiro alfabeto abkhazo dese\u00f1ouno o ling\u00fcista ruso Bar\u00f3n Pedro von Uslar en 1863, baseado no dialecto Bz\u00e2p, formado por 55 caracteres, empregado na s\u00faa gram\u00e1tica abkhaza. En 1865 publicouse o primeiro libro en Abkhazo.\nO alfabeto de Uslar sufriu diversas adaptaci\u00f3ns ata que no 1909 Ch'och'ua estableceu unha nova escrita cir\u00edlica, oficializada nos primeiros tempos do r\u00e9xime sovi\u00e9tico. En 1926 Nicolai Marr dese\u00f1a o seu Alfabeto Anal\u00edtico de 75 caracteres, baseado no latino, que utilizou no \"Dicionario abkhazo-ruso\". En 1928 aparece o Alfabeto abkhazo Unificado de Jakovlev, baseado no latino, en 1938 oficial\u00edzase o alfabeto xeorxiano, pero o n\u00famero de publicaci\u00f3ns neste alfabeto foi moi escaso.\nEn 1954 v\u00f3lvese ao alfabeto cir\u00edlico, des\u00e9\u00f1ao un comit\u00e9 e segue en vigor actualmente, se ben deb\u00e1tese a adopci\u00f3n dun novo alfabeto de base latina.\nA Academia de Lingua e Literatura Abkhaza, fundada no 1925, actualmente denominado Instituto Abkhazo de Estudos e Investigaci\u00f3ns Culturais \u00e9 a instituci\u00f3n encargada de codificar a lingua, publica a revista, \"Apsuattsaara\".\nLiteratura.\nConsid\u00e9rase a D\u00e2rmit' Gulia (1874-1960), o pai da literatura abkhaza, escribiu o primeiro libro de poes\u00eda en abkhazo, \n\"Poemas e c\u00e1ntigas\" en 1912, o primeiro libro de relatos en 1919 \"Baixo o estra\u00f1o ceo\", a primeira novela e fundou a primeira publicaci\u00f3n peri\u00f3dica da lingua, \"Apsny\" en 1919. Samson Chanba (1886-1937) en 1920 estrea a primeira obra de teatro en abkhazo, \"Makhadzhiry\". \u00c1mbolos dous eran do sur, o que axudou a establece-lo dialecto do sur -Abzhui- como base da nova lingua literaria a fins dos anos vinte.\nEntre 1930 e 1940 consol\u00eddase a literatura abkhaza con autores como Bagrat' Sinkwba, o autor vivo m\u00e1is importante, novelista e poeta, \"O derradeiro dos deportados\" \u00e9 a s\u00faa gran novela, onde narra o exilio de todo o pobo Ubikh. Os irm\u00e1ns Iv\u00e1n e Neli Tarba, son outros dous autores contempor\u00e1neos.\nMedios de Comunicaci\u00f3n.\nDende a independencia produciuse o aumento da produci\u00f3n escrita, a pesar dos grandes atrancos debidos \u00e1s sanci\u00f3ns econ\u00f3micas. A televisi\u00f3n e a radio de Abkhazia emiten regularmente en abkhazo, hai un semanario, \"Apsny\", de 16 p\u00e1xinas, cunha tiraxe de 1.000 exemplares en 1996, dous xornais biling\u00fces co ruso e un triling\u00fce co mingreliano e o ruso.\nHistoria.\nOs abkhazos habitan o mesmo territorio dende hai milleiros de anos. As primeiras referencias hist\u00f3ricas s\u00f3lidas dos proto-abkhazos ve\u00f1en de historiadores gregos e romanos: Hecateo de Mileto, Estrab\u00f3n, Plinio o Vello. Os gregos estableceron unha colonia nas s\u00faas costas, Apsilia no s\u00e9culo VI a.C, de onde v\u00e9n Apsny, o nome que dan os abkhazos ao seu pa\u00eds. As tribos proto-abkhazas organizaron os seus propios principados no s\u00e9culo I a.C, no s\u00e9culo IV \u00fanense no principado de Cazika, aut\u00f3nomo dentro do Imperio Bizantino. Abkhazia incorp\u00f3rase a Xeorxia no ano 978. Ata comezos do s\u00e9culo XIX toda a poboaci\u00f3n de Abkhazia era de lingua abkhaza, ag\u00e1s unha pequena minor\u00eda de lingua grega. En 1810 o tsar Alexandre I imp\u00f3n o protectorado ruso en Abkhazia, aumentando progresivamente o seu control ata que despois das guerras cauc\u00e1sicas (1864) o pa\u00eds incorporouse ao Imperio Ruso, en 1866 os abkhazos sublev\u00e1ronse, a s\u00faa derrota supuxo o exilio da metade dos abkhazos ao Imperio Otom\u00e1n, entre 1866 e 1878 calc\u00falase que entre 70.000 e 120.000 abkhazos deixaron as s\u00faas terras, entregadas a colonos rusos. En 1897 s\u00f3 58.700 abkhazos permanec\u00edan en Abkhazia e o abkhazo deixou de ser a lingua das cidades. A \u00e9poca sovi\u00e9tica supuxo o comezo do uso p\u00fablico e escrito da lingua abkhaza.\nEn abril de 1930 Stalin integrou Abkhazia en Xeorxia como unha rep\u00fablica aut\u00f3noma, o proceso de normalizaci\u00f3n da lingua abkhaza paralizouse, oficializouse un novo alfabeto xeorxiano, restrinxiuse o uso do abkhazo na administraci\u00f3n e na educaci\u00f3n ( no curso 1945-1946 p\u00faxose fin \u00e1 escolarizaci\u00f3n en abkhazo, establecida en 1932) a favor do xeorxiano e favoreceuse a emigraci\u00f3n de mingrelianos, que pasaron de 3.500 en 1886 a 300.000 en 1935.\nEn 1978 o goberno xeorxiano estableceu o xeorxiano como \u00fanica lingua oficial abkhaza, como reacci\u00f3n 130 dan a co\u00f1ecer un manifesto para integrar Abkhazia en Rusia, mentres reclamaban a oficialidade do abkhazo en Abkhazia, as autoridades sovi\u00e9ticas rexeitan o chamamento, pero fan concesi\u00f3ns culturais e econ\u00f3micas, entre elas a creaci\u00f3n de programas de televisi\u00f3n en abkhazo, a transformaci\u00f3n do Instituto Pedag\u00f3xico de Sukhumi na Universidade de Sukhumi, o reforzamento da prensa en abkhazo, a reserva dun 40 % da administraci\u00f3n gobernamental e xudicial de Abkhazia para os abkhazos e o mantemento do abkhazo como lingua oficial.\nSegundo o censo de 1989 s\u00f3 o 18 % da poboaci\u00f3n de Abkhazia era abkhaza, os mingrelianos constitu\u00edan o 42 %, os xeorxianos o 4 %, os rusos o 16,4 %, os armenios o 15 %, os gregos o 2,8 %, os ucra\u00ednos o 2,2 %, e o resto constitu\u00eddo por pequenas minor\u00edas de alem\u00e1ns, xudeus, estonianos...\nEn xullo de 1989 o goberno xeorxiano converte \u00e1 Universidade de Sukhumi nunha sucursal da Universidade de Tiflis, o que provoca d\u00faas semanas de protestas populares en Abkhazia nas que morren 22 persoas. En decembro de 1990 o parlamento de Abkhazia proclama a independencia, o goberno xeorxiano non a reco\u00f1eceu e en agosto de 1992 env\u00eda 3.000 gardas nacionais a Abkhazia, o 23 de outubro de 1992 as forzas xeorxianas queiman os arquivos do Instituto da Lingua, Historia e Literatura Abkhazia, en setembro de 1993 a derrota xeorxiana supuxo a independencia de facto de Abkhazia, e a marcha de 200.000 xeorxianos e mingrelianos a Xeorxia, dos que uns 100.000 volveron con posterioridade, sobre todo \u00e1 provincia de Gali, onde case o 100 % da poboaci\u00f3n \u00e9 mingreliana.\nSegundo datos de 2003 Abkhazia est\u00e1 habitada por 320.000 persoas, delas uns 100.000 abkhazos, 100.000 mingrelianos, 50.000 rusos, 50.000 armenios e 20.000 outros (alem\u00e1ns, gregos, estonianos...)"}
{"id": "9281", "revid": "23204", "url": "https://gl.wikipedia.org/wiki?curid=9281", "title": "Billarda", "text": "A billarda ou estornela \u00e9 un xogo popular de Galicia, recuperado e posto en valor nos \u00faltimos anos, considerado como deporte desde 2020. As regras deste xogo son zonais, polo que \u00e9 dif\u00edcil atopar varias zonas que xoguen coas mesmas regras. Consiste esencialmente en darlle cun pau (\"marro\" ou \"pal\u00e1n\"), a outro m\u00e1is pequeno (\"billarda\", propiamente dita), para que salte e se tire \u00f3 m\u00e1is lonxe posible.\nCaracter\u00edsticas.\nA estornela ou billarda foi un dos xogos m\u00e1is co\u00f1ecidos e populares de Galicia ao longo de toda a s\u00faa historia, e \u00e9 xogado especialmente na \u00e9poca de bo tempo. Os xogos tradicionais, coma outros elementos culturais, conte\u00f1en diferentes concepci\u00f3ns que forman parte da sociedade, te\u00f1en unha dimensi\u00f3n l\u00fadica e educativa, e son parte importante da convivencia e cooperaci\u00f3n en grupo. Fomenta a creatividade, xa que os obxectos deben ser fabricados ou dese\u00f1ados por un mesmo, e a comunicaci\u00f3n, porque obrigan a falar cos compa\u00f1eiros para po\u00f1erse de acordo e negociar as regras. Amais, os xogos tradicionais eliminan as barreiras sociais polo seu baixo custo.\nMalia que existe unha gran variedade de nomes e regras, a caracter\u00edstica com\u00fan do xogo consiste en darlle cun pau (panca, pal\u00e1n, pal\u00edn, pal\u00e9n ou varal) a outro m\u00e1is pequeno (billarda, o que d\u00e1 nome ao xogo, ou estornela), para elevalo e despois envialo o m\u00e1is lonxe posible. Noutros municipios da Ribeira Sacra, Pant\u00f3n e Valdeorras (Casaio) x\u00f3gase dunha maneira distinta \u00e1 billarda. \u00d3 tirar a billarda po\u00f1en o pal\u00e1n dende onde tiraron e lanzan a billarda cara o pal\u00e1n, esta maneira de xogo vai por puntos.\nMaterial.\nOs elementos necesarios son dous paus, duns 2 ou 3 cm de ancho. O m\u00e1is longo debe ter 50 cm, e o m\u00e1is curto, duns 15 cm, debe agudizarse polos dous extremos. O espazo de xogo est\u00e1 composto por d\u00faas porter\u00edas en forma de ferradura dun di\u00e1metro aproximado de 80 cent\u00edmetros e separadas uns 10 pasos.\nRegras.\nAs normas para xogar var\u00edan en funci\u00f3n da rexi\u00f3n xeogr\u00e1fica. Amais, ad\u00e1ptanse ao terreo de xogo e \u00e1 cantidade de xente que xogue. Con todo, existen unhas normas unificadas da Liga Nacional de Billarda, tanto no referente ao desenvolvemento do xogo, a formaci\u00f3n dos equipos ou a puntuaci\u00f3n.\nPoden xogar dous ou m\u00e1is xogadores que se reparten en equipos. Para comezar a xogar sort\u00e9ase cal dos xogadores ou equipos sae primeiro. Dende unha circunferencia feita no chan (\"reinado\" ou \"meta\"; ou \"cadrado\" na Limia), deben golpear a billarda co pal\u00e1n nunha das puntas para levantala e, cando estea no aire, darlle outro golpe para lanzala o m\u00e1is lonxe pos\u00edble do lugar en que se atopen. O que fique coa billarda m\u00e1is cerca comezar\u00e1 o xogo do mesmo xeito. Isto repetirase tres veces, dependendo se se xoga a un intento ou a tres, e \u00f3 remate das tiradas ter\u00e1 que calcular a distancia, en pal\u00e1ns ou paus, que hai dende o punto de inicio ata onde est\u00e1 a billarda ca\u00edda. Se acerta nas medidas (nalgunhas versi\u00f3ns, sen exceder) segue xogando e, se non, eses puntos pasar\u00e1n \u00f3 outro equipo, quen comezar\u00e1 unha nova tirada. \u00d3 final ga\u00f1a o equipo que m\u00e1is pal\u00e1ns, paus ou puntos te\u00f1a.\nO terreo de xogo \u00e9 de forma rectangular, cunhas medidas de 50 metros de longo por 20 metros de ancho, sendo marcado o per\u00edmetro por unha li\u00f1a. Nun dos extremos m\u00e1rcase un cadrado de 60 cm de lado, denominado zona de saque. No extremo oposto est\u00e1 marcado o varal, de 3,6 metros de lonxitude. O varal non pos\u00fae longueiro, polo que se prolonga a li\u00f1a imaxinaria dos postes.Todas as medidas anteriores son relativas, pod\u00e9ndose adaptar en cada caso \u00e1s condici\u00f3ns do terreo no que vaiamos xogar.\nPara comezar a xogar sort\u00e9ase cal dos xogadores ou equipos sae primeiro.\nO lugar de sa\u00edda (reinado ou meta; ou cadrado na comarca da Limia) pode ser unha marca calquera (un buraco feito no chan, un pau pousado, un desnivel do terreo...) ou ben un c\u00edrculo ou cadrado, cun di\u00e1metro que oscila segundo os lugares entre os 60 cm e os 3 metros. Desde al\u00ed deben golpear a billarda co pal\u00e1n nunha das puntas para levantala e, cando estea no aire, darlle outro golpe para lanzala o m\u00e1is lonxe posible do lugar en que se atopen.\nCada xogador s\u00f3 ten unha opci\u00f3n de golpeo v\u00e1lida, polo cal se o xogador golpea a billarda no chan e esta non se levanta, consid\u00e9rase opci\u00f3n de tiro, polo que pasa a quenda ao contrincante. Calquera situaci\u00f3n na que a billarda \u00e9 tocada polo pal\u00e1n, est\u00e1 considerada como lanzamento, tanto si \u00e9 un lance bo, como se \u00e9 malo. Se a billarda se levanta do chan pero non \u00e9 golpeada no aire, sucede o mesmo, pasa a quenda o contrario. A billarda nunca se pode golpear desde que toque no chan despois de ser levantada, pero mentres que a mesma non o toque, \u00e9 posible golpeala no aire tantas veces como a habilidade do/a xogador/a o permita.\nIntentarase que a billarda colla a direcci\u00f3n do varal, e se no primeiro lanzamento se consegue introducila no varal (acci\u00f3n que se denomina varado), o opo\u00f1ente pode intentar facer a mesma xogada para empatar a partida, pero se non o consegue, a partida xa ten ga\u00f1ador.\nSe o primeiro lanzamento non consegue ser varado, o palanador fai o seguinte lanzamento dende o sitio que a billarda se det\u00e9n despois de ser lanzada. Est\u00e1 prohibido mover, parar ou desviar a billarda intencionadamente mentres a mesma est\u00e1 rodando.\nSe un lanzamento sae f\u00f3ra da pista, o seguinte faise dende o punto da li\u00f1a por onde sa\u00edu a billarda, denominada esta acci\u00f3n saque de banda. S\u00f3 \u00e9 posible sacar de banda cando a billarda despois de ser lanzada toca polo menos unha vez dentro da pista, porque se o lanzamento sae f\u00f3ra directamente, v\u00f3lvese ao sitio desde onde se lanzou. Se o lance sae pola li\u00f1a de fondo, a billarda volve situarse no mesmo sitio.\nS\u00f3 se considera que a billarda sae do campo cando supera por completo a li\u00f1a, tendo que estar todo o corpo da billarda do outro lado, e non se cae ou para xusto na li\u00f1a de banda ou na li\u00f1a de varal.\nPara rematar a partida, segundo as normas da LNB, a orde de tiro \u00e9 alternativa, e ga\u00f1a a partida aquel xogador que consegue meter a billarda por entre o varal antes que o seu contrincante, usando sempre o mesmo n\u00famero de lances \u00e1mbolos dous palanadores. Pode darse o caso de que unha partida quede en empate, sempre que no mesmo n\u00famero de golpes os palanadores metan as s\u00faas billardas no varal. Segundo outra variante, o xogador que queda m\u00e1is lonxe empeza o xogo do mesma xeito golpeando a billarda tres veces en direcci\u00f3n da sa\u00edda, mentres un xogador contrario intenta cortarlle o cami\u00f1o. Ao terminar a tirada ten que calcular a distancia, en pancas, que hai entre o c\u00edrculo inicial e onde est\u00e1 a billarda ca\u00edda. Se acerta nas medidas (nalgunhas versi\u00f3ns, sen exceder), o n\u00famero de pancas conv\u00e9rtense en puntos e segue xogando e, se non, eses puntos pasar\u00e1n \u00f3 outro equipo, que comezar\u00e1 unha nova tirada. \u00d3 final ga\u00f1a o equipo que m\u00e1is pal\u00e1ns, paus ou puntos te\u00f1a.\nNa publicaci\u00f3n \"O Gaiteiro de Lugo - Calendario Gallego\" d\u00e1base a seguinte variante: Se cando a billarda vai polo aire alg\u00fan dos do equipo contrario a pilla coas mans e di \u00abPal\u00e1n e billarda que na mi\u00f1a man est\u00e1n\u00bb, o que bateu perde a man. Sin\u00e1lase o lugar onde caeu a billarda e un dos do equipo contrario a quen bateu t\u00edraa intentando darlle \u00f3 pal\u00e1n colocado no lugar de sa\u00edda. Se lle atina perde a man o que bateu, e se non, contin\u00faa xogando o mesmo que bateu dende o lugar onde caera a billarda. Cando remate o xogo calc\u00falase a distancia e se os dous equipos est\u00e1n de acordo ac\u00e9ptase, e se non, m\u00eddese. Se acerta coa medida, segue xogando, sen\u00f3n queda eliminado. Ga\u00f1a o que acada m\u00e1is pal\u00e1ns ou o que chega antes a un n\u00famero acordado de antem\u00e1n, por exemplo cincocentos paus.\nNas illas Canarias as porter\u00edas est\u00e1n defendi\u00addas cando o pau se coloca en contacto co chan dentro da ferradura de pedras, sendo vulnerable se non existe este contacto, e ao intentar os posuidores da billarda introducila na de enfronte, os defensores das porter\u00edas te\u00f1en as seguintes opci\u00f3ns:\nA partida finaliza cando unha parella chega aos doce tantos ou un n\u00famero estipulado de partidas. Se nalg\u00fan momento a porter\u00eda queda ao descuberto, e o pau non se encontra en contacto co chan e o xogador que pos\u00fae a billarda a deposita dentro, hai cambio de papeis.\nHistoria.\nA orixe da billarda rem\u00f3ntase \u00e1 Idade Media, estando documentada no \"Libro de Apolonio\" (obra en castel\u00e1n do Mester de Clerec\u00eda) e nas \"Cantigas de Santa Mar\u00eda\" de Afonso X, ambas as d\u00faas obras do s\u00e9culo XIII.\nCon certeza xa se xogaba no s\u00e9culo XIX, pois aparece documentada en escritos daquela \u00e9poca (Xes\u00fas Rodr\u00edguez L\u00f3pez, \"A Monteira\", de Lugo, 1889), destacando o furor xuvenil do xogo. O ent\u00f3n xornal ferrol\u00e1n \"El Correo Gallego\" recoll\u00eda o 23-01-1899 unha noticia alusiva aos perigos que para a integridade dos vidros das fiestras supu\u00f1a o xogo da billarda, que causaba furor entre os rapaces ferrol\u00e1ns.\nNo s\u00e9culo XX foi analizada por diversos antrop\u00f3logos, etn\u00f3logos e intelectuais, desde membros da xeraci\u00f3n N\u00f3s como Vicente Risco ou disc\u00edpulos seus como Xes\u00fas Taboada Chivite, at\u00e9 personalidades como Ferm\u00edn Bouza Brey (\"Xogos inici\u00e1ticos infantiles da Galiza\", 1963), Arturo Roman\u00ed (\"Xogos infantiles de Galicia\", 1983), Mar\u00eda Barrio e Enrique Harguindey (\"Lerias e enredos para os m\u00e1is pequenos\", 1983), Camilo Brand\u00edn Feijoo (\"Os xogos dos nosos rapaces\", 1986), Xoaqu\u00edn Lorenzo \u00abXocas\u00bb (\"Enredos\", 1992) ou Ana Est\u00e9vez Lavandeira (\"Os xogos\", 2000).\nDenominaci\u00f3ns.\nRivas Quintas (\"Frampas\" I e II) recolle a denominaci\u00f3n de lipio en Xesta (A Lama), l\u00edpiz en Seixido (A Lama) e lipes en Ard\u00e1n (Mar\u00edn), co significado de nome do xogo. Engade que pode vir do ingl\u00e9s \"to leap\", saltar. Lipilape \u00e9 o nome dado en Mar\u00edn. Outros dicionarios recollen lipe. Rivas recolle tam\u00e9n pincha en Tui, pinche en Vali\u00f1as (Forcarei) e pinch\u00edn en San Mamede (Carnota) como o nome do pau pequeno. Pincha (de pincho, salto no aire) \u00e9 o nome dado ao xogo en Torneiros (O Porri\u00f1o). Na comarca de Vigo \u00e9 co\u00f1ecido co nome de pateiro e na comarca do Baixo Mi\u00f1o como cachiza.\nTala non aparece nos dicionarios galegos con este significado (\u00e9 unha parte do remo, unha arte de pesca e unha pinza para coller casta\u00f1as), pero si que designa este xogo en castel\u00e1n.\nO termo billarda procede do franc\u00e9s \"billard\" (\u00abbast\u00f3n de xogar\u00bb), tendo a mesma orixe que o xogo do billar. Estornela v\u00e9n do lat\u00edn \"sturnu(m)\" (\u00abestorni\u00f1o\u00bb) + \"-illa(m)\" (sufixo diminutivo), talvez unha met\u00e1fora baseada no voo veloz do paxaro. Pal\u00e1n v\u00e9n do lat\u00edn \"pala(m)\" (pa, pau longo), posiblemente a trav\u00e9s do castel\u00e1n (pois conserva o -l- intervoc\u00e1lico).\nDistribuci\u00f3n xeogr\u00e1fica.\nAmais de en multitude de vilas e aldeas de Galicia, Asturias e Le\u00f3n, co\u00f1\u00e9cese a s\u00faa pr\u00e1ctica noutras zonas da Europa. Na illa da Gran Breta\u00f1a o xogo \u00e9 co\u00f1ecido como Tip-cat. Pract\u00edcase tam\u00e9n a billarda en Eslovenia e Croacia baixo o nome de pandolo. Na Espa\u00f1a, en Salamanca, hai unha variante co\u00f1ecida como chirumba, na que a peza golpeada se chama bigarda. En Arag\u00f3n recibe o nome de to\u00f1a ou tala.\nA Liga Nacional de Billarda ten contacto con organizaci\u00f3ns doutras rexi\u00f3ns, coas que realiza encontros: o aberto billarda-\"txirikila\" no Pa\u00eds Vasco, o \"Liriu\" en Asturias, \"Lippa\" en Italia, o \"Pic i pala\" nos Pa\u00edses Catal\u00e1ns, e en Francia. Forma parte da \"Gran Trovada Cant\u00e1brico-Mediterr\u00e1nea\", na que se xuntan participantes de Galicia, Asturias, Pa\u00eds Vasco, Catalu\u00f1a e Val\u00e8ncia. Levouse a cabo un encontro internacional, cun partido entre Galicia e Alema\u00f1a en Ribadeo en 2008.\nLNB.\nActualmente, dentro dun marco xeral de recuperaci\u00f3n de vellas tradici\u00f3ns, v\u00f3lvese practicar en festas, pero desde hai uns anos organ\u00edzase anualmente a Superliga Galega de Billarda.\nA liga est\u00e1 organizada en cinco conferencias: catro por rexi\u00f3ns xeogr\u00e1ficas (nordeste, noroeste, sur e centro), e outra propia da Universidade de Santiago de Compostela. Est\u00e1 prevista a creaci\u00f3n dunha conferencia propia na Universidade de Vigo. Durante a tempada organ\u00edzanse diferentes abertos, nos que se pode competir de modo individual ou por equipos. Os que acadan m\u00e1is puntuaci\u00f3n durante a tempada, clasif\u00edcanse para os play-offs, que disputan os mellores de cada conferencia.\nOs xogadores e xogadoras m\u00e1is en forma de cada conferencia poden ser requiridos para defender as cores da Selecci\u00f3n Galega de Billarda, co\u00f1ecida co alcume d'A Aut\u00e9ntica, nos diferentes torneos en que participe. Polo de agora a selecci\u00f3n participou en d\u00faas edici\u00f3ns da Copa Cant\u00e1brica (acadando a vitoria nas d\u00faas ocasi\u00f3ns), e nun enfrontamento contra a selecci\u00f3n de Alema\u00f1a en Ribadeo no 2008, encontro que tam\u00e9n foi ga\u00f1ado.\nTorneos da LNB.\nOs participantes inscritos en cada torneo div\u00eddense en grupos de clasificaci\u00f3n, preferentemente de 5 ou 6 xogadores, organizados aleatoriamente, sen cabezas de serie. Clasif\u00edcanse os dous primeiros de cada grupo e comezan os cruces. Para facer cadrar os grupos de cara aos cruces poden clasificarse 2 ou 3 de cada grupo, segundo o n\u00famero de xogadores que participen no torneo. Esta decisi\u00f3n tomarase en cada torneo en concreto co obxectivo de lograr que en oitavos de final s\u00f3 haxa 16 xogadores. A partir de a\u00ed, desenvolverase o torneo por sistema de eliminatorias.\nProcurarase que haxa dous \u00e1rbitros en cada cancha de xogo e un xu\u00edz de mesa que anote as puntuaci\u00f3ns.\nSistema de puntuaci\u00f3n (Conferencia Sur).\nClasificaci\u00f3n (Conferencia Sur): en total x\u00f3ganse 10 torneos. Os puntos que un xogador consegue en cada xornada vanse sumando para a s\u00faa clasificaci\u00f3n individual, contabiliz\u00e1ndose a final da liga os puntos dos 8 mellores resultados. Ga\u00f1a a liga aquel que te\u00f1a mellor puntuaci\u00f3n. Haber\u00e1 os seguintes ga\u00f1adores:\nOs mellores xogadores, os mellores en varados e o mellor equipo participar\u00e1n nos play-offs finais, enfront\u00e1ndose cos ga\u00f1adores do resto de conferencias para loitar polo triunfo na Liga Nacional de Billarda.\nSistema de equipos: os equipos contar\u00e1n cun m\u00ednimo de 4 xogadores e un m\u00e1ximo variable, a\u00ednda que se procurar\u00e1 que en cada torneo non participen ao mesmo tempo m\u00e1is de 12. O recomendable de cara \u00e1 participaci\u00f3n nos play-offs \u00e9 que sexan polo menos 6. Non \u00e9 necesario que xoguen todos en cada torneo: poden xogar os que queiran, pero s\u00f3 punt\u00faan os 4 mellores no torneo. Os puntos deses catro mellores son os que se contan para determinar o equipo ga\u00f1ador nun torneo.\nNa clasificaci\u00f3n xeral por equipos, sumaranse os puntos conseguidos por cada equipo en cada torneo, e s\u00f3 se ter\u00e1n en conta as 8 mellores puntuaci\u00f3ns.\nP\u00f3dese participar nos torneos sen ter equipo, e pode facerse un equipo s\u00f3 para un torneo. Ao longo da liga p\u00f3dense incorporar novas fichaxes a cada equipo, ou facer alg\u00fan cambio se se produce unha baixa. Ao final da liga controlarase que non se fagan cambios de xogadores coa finalidade de alterar o resultado.\nInfluencias.\nNos \u00faltimos tempos levouse a cabo un proceso de recuperaci\u00f3n do xogo. M\u00e1is al\u00e1 da organizaci\u00f3n da Liga Nacional de Billarda, estase intentando levar o xogo a outros estamentos culturais. Unha das propostas, mencionada por Lois Pardo, \u00e9 compatibilizar a tradici\u00f3n coa modernidade, sinalando a posibilidade de inclu\u00edr na consola Wii a billarda (ou os birlos galegos), unha modalidade moi completa e divertida.\nO himno da LNB \u00e9 a canci\u00f3n \u00abBillarda sempre, adiante co varal!\u00bb escrita polo coru\u00f1\u00e9s Xabier Cordal e musicada por Daniel Rodr\u00edguez Saavedra e Xerm\u00e1n Viluba. Por parte da LNB f\u00edxose unha proposta a grupos de distintos estilos (pop, electr\u00f3nica, funk, rock...) para faceren canci\u00f3ns coa billarda como tem\u00e1tica, como Ultraq\u00e4ns, Cuchufellos, Labazada, Fachenda galega (\u00abRebeli\u00f3n das estornelas\u00bb) The Homens, Narf, Capit\u00e1n Furilo, Projecto ['Trepia], Novidades Carminha, Zimmer 103 (\u00abAchicando as pozas\u00bb), Galegoz (\u00abO amo da billarda\u00bb), Fanny + Alexander (\u00abLipilape\u00bb; poema de Lara Dopazo), Projecto Mourente, Maghu\u00e1, Fouci\u00f1os do Pi\u00f1o ou Mr. Don Jaita. Amais, c\u00f3ntase coa colaboraci\u00f3n do grupo asturiano de punk-rock Misiva.\nV\u00e9xase tam\u00e9n.\nBibliograf\u00eda.\n(v. tam\u00e9n obras de Vicente Risco e Xes\u00fas Taboada Chivite)."}
{"id": "9283", "revid": "23204", "url": "https://gl.wikipedia.org/wiki?curid=9283", "title": "Lingua abnaki", "text": "O abnaki (W\u00f4banaki\u00f4dwaw\u00f4gan, en abnaki) \u00e9 unha lingua algonquina oriental falada polo pobo abnaki no Canad\u00e1 e nos Estados Unidos.\nHistoria.\nO territorio tradicional dos abnakis abrangu\u00eda os actuais estados norteamericanos de Maine, Nova Hampshire e Vermont, os abnakis cham\u00e1banno \"Ndakinna\" (\"A nosa Terra\"), os abnakis orientais viv\u00edan en Maine ao leste das White Mountains e os occidentais \u00f3 oeste das monta\u00f1as que cruzan Vermont e Nova Hampshire, o seu n\u00famero era aproximadamente de 30.000, 20.000 orientais e 10.000 occidentais. \u00c1 chegada dos europeos (1604), os abnakis v\u00edronse involucrados na guerra entre os franceses e os ingleses polo control do territorio onde viv\u00edan, tomando partido polos franceses. Ademais sufr\u00edan xa dende o s\u00e9culo XVI das epidemias andazos tra\u00eddas polos europeos, reduc\u00edndose o seu n\u00famero ata 5.000 abanaquis occidentais e outros 5.000 orientais arredor do 1617, a tendencia seguiu ata 1676 no que absorben os refuxiados do sur de Nova Inglaterra desprazados polo asentamento de colonos, a guerra do rei Filipe (1675-1676) supuxo o establecemento de boa parte dos abnakis occidentais en terras do actual Canad\u00e1, onde estaban protexidos polos franceses, en 1683 establ\u00e9cese a misi\u00f3n cat\u00f3lica de St. Francis, onde o abnaki era a lingua empregada en todos os niveis. Por volta de 1700 empr\u00e1zase na s\u00faa actual situaci\u00f3n, e en 1724 a maior\u00eda dos abnakis occidentais que quedaban nos Estados Unidos establ\u00e9cense nela. En 1759 un ataque brit\u00e1nico destru\u00eduna e tivo que ser reconstru\u00edda, arredor de 1775 est\u00edmanse en 1000 os abnakis occidentais. En 1805 as reservas canadenses dos abnakis aumentan o seu territorio para facer fronte \u00f3 crecemento da poboaci\u00f3n. Segundo un informe de 1911 hab\u00eda 300 abnakis na misi\u00f3n de St. Francis con costumes franceses, pero a\u00ednda que manti\u00f1an a lingua no fogar, esta non se transmit\u00eda aos nenos m\u00e1is pequenos, e en 1974 s\u00f3 quedaban 20 falantes de avantada idade.\nEn 1798 o estado de Massachusett (ao que ent\u00f3n pertenc\u00eda Maine) establece a reserva Penobscot, a\u00ednda que o reco\u00f1ecemento federal non chegou ata 1980, o resto dos abnakis dos Estados Unidos loitan polo seu reco\u00f1ecemento oficial, pero a pesar de numerosas petici\u00f3ns non o conseguiron.\nDistribuci\u00f3n xeogr\u00e1fica.\nNo Quebec, en 2003 hab\u00eda rexistrados 1.985 abnakis, dos que 472 viv\u00edan no territorio tribal abnaki, 308 en Odonak-St. Francis e 64 en Wolinak-B\u00e9cancour.\nNos Estados Unidos en Vermont hai 1.700 preto do lago Champlain (Bitawbagok) e 1.000 en Nova Hampshire, en 1976 estableceuse un Concello Tribal Abnaki en Swanton, Vermont, pero carece de reco\u00f1ecemento federal. Os 2000 Penobscot, si te\u00f1en reco\u00f1ecemento federal, e 500 viven na reserva de Indian Island (Old Town), Maine.\nDialectos.\nAlg\u00fans ling\u00fcistas afirman que as diferenzas entre os dialectos son o suficientemente importante como para constitu\u00edren linguas separadas, pero os abnakis sempre se viron como unha soa naci\u00f3n que comparte unha lingua com\u00fan, a pesar da distancia xeogr\u00e1fica e dialectal.\nEscrita.\nA maior\u00eda dos textos abnakis son tipo relixioso, serm\u00f3ns, oraci\u00f3ns e himnos, entre outros, escritos por misioneiros e empregados na liturxia da Igrexa cat\u00f3lica entre o s\u00e9culo XVIII e 1912, cada autor empregaba a s\u00faa propia escrita, non houbo tentativas de crear unha lingua est\u00e1ndar, o resto das publicaci\u00f3ns est\u00e1 constitu\u00eddo por dicionarios e material did\u00e1ctico. Non existe apenas literatura secular.\nPial Pol Wz\u00f4kihlain, Joseph Laurent e Henry Lorne Masta, os tres de Odanak, son os tres autores abnakis m\u00e1is importantes. O Padre Maurault, John Dyneley Prince, John Harrington, Frank Speck, Edwar Sapir, Truman Michleson e Irving Hallowell son alg\u00fans autores non abnakis que se interesaron pola lingua, destacan sobre todo Fran\u00e7ois Eustache Lesueur, misioneiro en St. Francis, escribiu oraci\u00f3ns e serm\u00f3ns en abnaki entre 1716 e 1753, publicados en 1864, S\u00e9bastien R\u00e2le, compilou un dicionario arredor 1721, publicado en 1833. En 1884 Joseph Laurent publicou \"New Familiar Abenakis and English Dialogues\", traduci\u00f3n de fragmentos da liturxia da Igrexa Cat\u00f3lica e alg\u00fans documentos legais.\nM\u00e1is recentemente Frank T. Siebert, compilou un dicionario penobscot, in\u00e9dito, e Gordon Day e Jeanne Brink Alnobaodwa publicaron unha gu\u00eda did\u00e1ctica do abnaki occidental, \"The Western Abenaki Language Guide\", en 1991 e en 1994 \"A Western Abenaki Dictionary\". Jesse Bruchac \u00e9 un autor contempor\u00e1neo, autor de contos e poes\u00edas na lingua.\nEn 1995 Stephen Laurent editou o primeiro dicionario abnaki, compilado orixinalmente en 1715, \"Father Aubery\u2019s French Abenaki Dictionary\".\nO abnaki s\u00f3 se ensina, na variedade penobscot, na escola da reserva de Indian Island dende 1983, hora e media semanal ata oitavo grao ."}
{"id": "9284", "revid": "98629", "url": "https://gl.wikipedia.org/wiki?curid=9284", "title": "Tributo das cen doncelas", "text": "O Tributo das cen doncelas \u00e9 unha lenda popular de ra\u00edces moi antigas que se estabelece na Pen\u00ednsula Ib\u00e9rica de varias formas, a m\u00e1is com\u00fan \u00e9 que no tempo dos reis \"folgaz\u00e1ns\", Aurelio, Silo e Mauregato, que sucederon a Afonso I, pag\u00e1base \u00f3s sult\u00e1ns de C\u00f3rdoba un tributo de cen doncelas, 50 nobres e 50 plebeas, para os har\u00e9ns dos xefes \u00e1rabes.\nCoa vitoria da tam\u00e9n ficticia batalla de Clavijo, os cristi\u00e1ns ter\u00edanse sentido o bastante fortes para se negaren a pagar tan vergo\u00f1oso tributo.\nA primeira menci\u00f3n da lenda aparece no s\u00e9culo XIII refer\u00edndose a feitos supostamente acontecidos catro s\u00e9culos antes, o que \u00e9 evidencia do seu car\u00e1cter espurio. O feito aparece na cr\u00f3nica de Xim\u00e9nez de Rada, onde tam\u00e9n se fai referencia por primeira vez \u00e1 batalla de Clavijo. Esta lenda deixou numerosas influencias na literatura, dando lugar a moitas versi\u00f3ns populares e locais, sendo a m\u00e1is co\u00f1ecida a das sete doncelas de Simancas (Valladolid).\nO \"Tributo das cen doncelas\" en Galicia.\nNa parroquia de Sarand\u00f3s, en Abegondo, hai dous lugares chamados \"Bordel\" e \"Bordelle\", relacionados con esta lenda. Na mesma parroquia tam\u00e9n existe a torre de \"Peito Bordelo\" ou \"Pazo das Torres de Bordel\", torre na que, segundo a lenda, concentraban as cen doncelas antes de envialas como tributo \u00e1 corte do califato de C\u00f3rdoba.\nOs irm\u00e1ns Figueroa (Figueroa \u00e9 outra parroquia lim\u00edtrofe coa de Sarand\u00f3s) revel\u00e1ronse contra este tributo e mataron os mouros cando vi\u00f1an recoller as mozas utilizando como armas paus de figueira, suprimindo as\u00ed o sometemento \u00f3 que vi\u00f1a sometida Galicia e garantindo \u00e1s mozas da comarca \u00e1 s\u00faa protecci\u00f3n. Por tal motivo, o escudo de armas do marquesado de Figueroa loce cinco follas de figueira.\nA mesma lenda rec\u00f3llese noutros puntos de Galicia e do norte de Portugal, onde xa en 1609 o monxe de Alcoba\u00e7a Bernardo Brito recolleu en Beira o \"Romance de Figueiral\", e tam\u00e9n era representada polo pobo en varios sitios, como en Quintela de Leirado."}
{"id": "9286", "revid": "23204", "url": "https://gl.wikipedia.org/wiki?curid=9286", "title": "Reis Cat\u00f3licos", "text": "Os Reis Cat\u00f3licos foi a denominaci\u00f3n que recibiron os reis Fernando II de Arag\u00f3n e Isabel I de Castela, soberanos da Coroa de Castela (1474-1504) e da Coroa de Arag\u00f3n (1479-1516).\nOs Reis accederon ao trono de Castela trala Guerra de Sucesi\u00f3n castel\u00e1 (1475-1479) contra os partidarios da princesa Xoana a Beltranexa, filla do rei Henrique IV de Castela. En 1479 Fernando herdou o trono de Arag\u00f3n ao morrer o seu pai, o rei Xo\u00e1n II de Arag\u00f3n. Isabel e Fernando reinaron xuntos ata a morte dela en 1504. Ent\u00f3n Fernando quedou unicamente como rei de Arag\u00f3n, pasando Castela \u00e1 s\u00faa filla Xoana, alcumada \"a Tola\", e ao seu marido Filipe de Austria, alcumado \"o Fermoso\", Arquiduque de Austria, duque de Borgo\u00f1a e conde de Flandres. Con todo Fernando non renunciou a controlar Castela e, tras morrer Felipe en 1506 e ser declarada Xoana incapaz, conseguiu ser nomeado rexente do reino ata a s\u00faa morte en 1516.\nA historiograf\u00eda espa\u00f1ola considera o reinado dos Reis Cat\u00f3licos como a transici\u00f3n da Idade Media \u00e1 Idade Moderna. Co seu enlace matrimonial un\u00edronse provisionalmente, na dinast\u00eda dos Trast\u00e1mara, d\u00faas coroas: a Coroa de Castela e a Coroa de Arag\u00f3n dando nacemento ao Imperio Espa\u00f1ol e, apoiados polas cidades e a pequena nobreza, estableceron unha monarqu\u00eda forte fronte \u00e1s apetencias de poder de eclesi\u00e1sticos e nobres. Coa conquista do Reino de Granada, do Reino de Navarra, de Canarias, de Melilla e doutras prazas africanas conseguiron a uni\u00f3n da totalidade dos territorios que hoxe forman Espa\u00f1a \u2013exceptuando Ceuta e Olivenza que ent\u00f3n pertenc\u00edan a Portugal\u2013; a uni\u00f3n caracterizouse por ser persoal, xa que se mantiveron as soberan\u00edas, normas e instituci\u00f3ns propias de cada reino e coroa.\nOs Reis estableceron unha pol\u00edtica exterior com\u00fan marcada polos enlaces matrimoniais con varias familias reais de Europa que resultaron na hexemon\u00eda dos Habsburgo durante os s\u00e9culos XVI e XVII.\nPor outra banda, o descubrimento de Am\u00e9rica, en 1492, modificou profundamente a historia mundial.\nMatrimonio.\nA parella casou no Palacio dos Vivero de Valladolid o 19 de outubro de 1469, ela con 18 anos e el con 17, pasando a s\u00faa l\u00faa de mel no Castelo de Fuensalda\u00f1a situado na actual provincia de Valladolid.\nComo eran primos segundos, para que o seu matrimonio fose reco\u00f1ecido pola Igrexa necesitaban unha dispensa do papa, que os seus partidarios solicitaron de xeito insistente a Paulo II. Como este se negou a outorgala, utilizaron unha bula falsa. Para alg\u00fans, o autor da falsificaci\u00f3n foi Alfonso Carrillo de Acu\u00f1a, arcebispo de Toledo, mentres que outros soste\u00f1en que a debeu redactar o legado pontificio Antonio Veneris.\nPol\u00edtica interior.\nLoita polo trono.\nA Guerra de Sucesi\u00f3n castel\u00e1 foi o conflito b\u00e9lico que se estendeu entre 1475 a 1479 na que se disputaron a sucesi\u00f3n da Coroa de Castela a filla do falecido rei Henrique IV de Castela, chamada Xoana a Beltranexa ou Xoana de Trast\u00e1mara e a medio irm\u00e1n do monarca, Isabel. A guerra foi un conflito internacional xa que Isabel estaba casada con Fernando, herdeiro da Coroa de Arag\u00f3n, mentres que Xoana casou co rei Afonso V de Portugal. Pola s\u00faa banda Francia tam\u00e9n interveu no enfrontamento, apoiando a Portugal para evitar que Arag\u00f3n, o seu rival en Italia, se unise a Castela.\nA batalla de Toro librada o 1 de marzo de 1476 foi, m\u00e1is que unha vitoria militar, un triunfo para o matrimonio de Isabel e Fernando que foi reco\u00f1ecido nas Cortes de Castela de Madrigal de las Altas Torres, levadas a cabo entre abril e outubro de 1476 e a s\u00faa filla, a infanta Isabel de Arag\u00f3n xurada herdeira da coroa de Castela. Por\u00e9n, foi decisiva para os portugueses a batalla naval de Guinea de 1478, librada no Oc\u00e9ano Atl\u00e1ntico, e onde os lusitanos impux\u00e9ronse \u00e1 frota castel\u00e1 na loita polo acceso \u00e1s riquezas de Guinea que significaban os mercados de ouro e de escravos.\nA guerra conclu\u00edu en 1479 coa firma do Tratado de Alc\u00e1\u00e7ovas, pola que Isabel e Fernando foron reco\u00f1ecidos como reis de Castela, perdendo Xoana todo dereito ao trono e Portugal obti\u00f1a a hexemon\u00eda no Atl\u00e1ntico, coa excepci\u00f3n das illas Canarias.\nInstituci\u00f3ns pol\u00edticas.\nDado que a uni\u00f3n da Coroa de Castela e a Coroa de Arag\u00f3n era s\u00f3 din\u00e1stica, as instituci\u00f3ns dos reinos que as formaban, m\u00e1is o Reino de Navarra desde a s\u00faa anexi\u00f3n en 1512, mantiveron as s\u00faas instituci\u00f3ns e leis propias.\nCoroa de Castela.\nNos reinos de Castela e de Le\u00f3n, desde o s\u00e9culo XIII, con Afonso X, comezouse un proceso de concentraci\u00f3n de poder na Coroa, en detrimento da nobreza, coa creaci\u00f3n de instituci\u00f3ns que outorgaban un maior control sobre o territorio e un aumento dos ingresos fiscais. Esta transformaci\u00f3n culminou co reinado de Isabel e Fernando e a creaci\u00f3n do Estado Moderno.\nA principal instituci\u00f3n de goberno foi o Consello Real, que se remodelou nas Cortes de Toledo de 1480, fac\u00e9ndoo m\u00e1is estruturado e divid\u00edndoo en partes. Os reis delegaron algunhas decisi\u00f3ns nel e pronto se creou un Consello de Arag\u00f3n e un Consello de Ordes Militares. Ademais, empez\u00f3uselles a dar preferencia de entrada aos letrados fronte \u00e1 nobreza.\nTrala conquista do reino de Granada formouse a Audiencia de Granada e produciuse un aumento na facenda castel\u00e1 debido aos impostos e aos se\u00f1or\u00edos procedentes da repartici\u00f3n do territorio conquistado.\nPara controlar o bandoleirismo nos cami\u00f1os, e en xeral o furto, reinstaurouse, en 1476, a Santa Irmandade (precursora da actual Garda civil), que ser\u00eda a primeira polic\u00eda estatal de Europa. Grazas aos impostos que recadaba esta instituci\u00f3n, a Coroa aumentou de xeito significativo os seus ingresos, cos que puido gobernar m\u00e1is folgadamente e as\u00ed prescindir das Cortes.\nCoroa de Arag\u00f3n.\nA Coroa de Arag\u00f3n, en cambio, apenas se modificou. Ti\u00f1a un sistema de goberno moi r\u00edxido en cada un dos territorios que a compo\u00f1\u00edan (reino de Arag\u00f3n, reino de Valencia, reino de Mallorca, reino de Sarde\u00f1a, reino de Sicilia, condado de Barcelona, condado de Rosell\u00f3n e condado de Cerda\u00f1a), cunha serie de privilexios da nobreza que limitaban moito o poder do rei. Os ingresos obt\u00ed\u00f1anse por aprobaci\u00f3n das Cortes de cada territorio, que eran practicamente controladas pola nobreza e o clero. Coa asociaci\u00f3n da Coroa ao reino de Castela, Fernando puido contar cos ingresos fiscais castel\u00e1ns (que eran moito m\u00e1is abundantes) para non convocar as Cortes.\nMaior poder deuse aos lugartenentes da zona e o establecemento do sorteo electoral, que consist\u00eda en sacar dunha bolsa un papel co candidato proposto. Esta innovaci\u00f3n permaneceu por 30 anos m\u00e1is, cando o rei morreu quedando no esquecemento.\nNos municipios de se\u00f1or\u00edo instaur\u00e1ronse os corrixidores, a autoridade no \u00e1mbito municipal, que exist\u00eda en Castela desde 1393.\nPol\u00edtica relixiosa.\nXunto ao af\u00e1n dos Reis Cat\u00f3licos de estender o seu dominio a todos os reinos da pen\u00ednsula Ib\u00e9rica, o seu reinado caracterizouse pola unificaci\u00f3n relixiosa en torno ao cristianismo. O Papa Inocencio VIII concedeu aos Reis Cat\u00f3licos o dereito de padro\u00e1dego sobre Granada e Canarias, o que supo\u00f1\u00eda o control do estado nos asuntos relixiosos.\nUnha bula do papa Sisto IV, en 1478, creou a Inquisici\u00f3n en Castela -en Arag\u00f3n exist\u00eda desde 1248- para un control da pureza da fe. Deste xeito, a Inquisici\u00f3n, foi a \u00fanica instituci\u00f3n com\u00fan para os dous reinos. Foi moi dura a etapa na que frei Tom\u00e1s de Torquemada estivo \u00e1 s\u00faa fronte como Inquisidor xeneral.\nEn 1492, os Reis decretaron a conversi\u00f3n forzosa ao cristianismo dos xudeus dos seus reinos -cham\u00e1ndoos \"marranos\"- e a expulsi\u00f3n ou execuci\u00f3n dos que se negasen. Dez anos m\u00e1is tarde tam\u00e9n obrigaron aos musulm\u00e1ns a se converteren ao cristianismo \u2013pas\u00e1ndose a chamalos \"mouriscos\"\u2013 ou a abandonar Castela.\nInstitu\u00edron tam\u00e9n unha embaixada permanente ante a Santa S\u00e9.\nEconom\u00eda e sociedade.\nA base econ\u00f3mica durante o reinado dos Reis Cat\u00f3licos estaba na agricultura, a gander\u00eda lanar e a exportaci\u00f3n de materias primas en Castela. Para defender a riqueza que supo\u00f1\u00eda a la, os Reis concederon privilexios \u00e1 Mesta coa Lei de Defensa dos Canell\u00f3ns (en castel\u00e1n, \"Ley de Defensa de las Ca\u00f1adas\") de 1489, ameazadas polos agricultores. Protexeuse os artes\u00e1ns por medio do comercio interno.\nSocial e economicamente favoreceron medianamente \u00e1 alta nobreza, en recompensa pola lealdade e que achegaron homes e recursos econ\u00f3micos para facer fronte aos conflitos b\u00e9licos, e que aumentou o seu poder econ\u00f3mico cos se\u00f1or\u00edos granadinos. As Leis de Toro, de 1505, fortaleceron a instituci\u00f3n do morgado.\nEn Catalu\u00f1a solucionouse o problema dos paieses de remensa coa Sentenza Arbitral de Guadalupe de 1486, que suprimiu os malos usos e obrigou aos campesi\u00f1os a pagar novos impostos.\nPol\u00edtica exterior.\nO \u00e9xito da pol\u00edtica exterior expansionista levada a cabo por Fernando e Isabel foi posible grazas a unha serie de factores:\nPol\u00edtica matrimonial.\nA pol\u00edtica matrimonial dos Reis Cat\u00f3licos, consistente en casar os seus fillos cos doutros monarcas europeos, foi a que aplicaban comunmente os gobernantes do fin da Idade Media e comezo da Idade Moderna. No seu caso orient\u00e1ronse principalmente \u00e1 alianza con Portugal e \u00e1 creaci\u00f3n dunha coalici\u00f3n contra Francia.\nOs casamentos dos fillos dos Reis Cat\u00f3licos foron os seguintes:\nConquista de Granada.\nUnha vez que Isabel e Fernando afirm\u00e1ronse no trono de Castela, renovaron a conquista do Reino de Granada, o \u00faltimo reduto musulm\u00e1n da pen\u00ednsula Ib\u00e9rica, aproveitando que devandito reino atop\u00e1base nunha crise din\u00e1stica entre o sult\u00e1n Abu-l-Hasan \u00abAl\u00ed Muley Hac\u00e9n\u00bb, o seu fillo Abu Abd-Alah, Muhammad XII \u00abBoabdil\u00bb tam\u00e9n chamado \"o Mozo\" e Muhammad XIII \u00abo Zagal\u00bb, irm\u00e1n do primeiro e t\u00edo do segundo.\nA Guerra de Granada tivo varias fases:\nA vitoria desta guerra significou:\nConquista das illas Canarias.\nEn 1402, o rei Henrique III de Castela concedeu a Jean de Bethencourt o privilexio feudal sobre o arquip\u00e9lago, dando inicio \u00e1 conquista das Illas Canarias ata ent\u00f3n habitadas polos aborixes canarios, entre eles os guanche que poboaban a illa de Tenerife, pobos de ra\u00edz b\u00e9rber que viv\u00eda de forma independente. Posteriormente a Coroa de Castela recuperou para si o dereito de conquista sobre as illas que os se\u00f1ores feudais non puideran ocupar, Gran Canaria, Tenerife e A Palma.\nEn 1478 no marco da Guerra de Sucesi\u00f3n Castel\u00e1 contra Portugal, os castel\u00e1ns iniciaron a conquista de Gran Canaria. A soberan\u00eda do arquip\u00e9lago canario foille reco\u00f1ecida a Castela polo Tratado de Alc\u00e1\u00e7ovas de 1479, que limitou os territorios castel\u00e1ns e portugueses.\nEn 1492 os Reis conquistaron a illa da Palma e o proceso de incorporaci\u00f3n das Illas Canarias completouse coa finalizaci\u00f3n da conquista de Tenerife en 1496, na chamada Paz dos Realejos.\nA conquista de Navarra.\nO Reino de Navarra estaba dividido a principios do s\u00e9culo XVI en dous bandos: \"agramonteses\" e \"beamonteses\", cada un partidario dun rei distinto. Neste enfrontamento, os reis de Navarra asinaron un tratado co rei de Francia que puxo en perigo a Espa\u00f1a. Debido a que os reis de Navarra fomentaron certas doutrinas relixiosas que desgustaron ao papa, ditouse unha bula de excomu\u00f1\u00f3n contra eles.\nEn 1512 Fernando o Cat\u00f3lico pediu permiso a Navarra \u2013aliada natural de Francia (no ambiente de continua rivalidade entre Arag\u00f3n e Francia)\u2013 para que as tropas espa\u00f1olas pasasen por Navarra para atacar a Francia. A resposta negativa por parte do rei navarro foi motivo suficiente para que Fernando o Cat\u00f3lico ordenase ao duque de Alba a ocupaci\u00f3n de Navarra, mandando as\u00ed axuda aos seus partidarios \u2013os beamonteses\u2013 e, en menos dun ano, a parte do Reino de Navarra situada ao sur dos Pireneos foi anexionada \u00e1 Coroa de Castela. S\u00f3 se produciu certa resistencia armada nalg\u00fans puntos do sur; Pamplona, a capital, caeu en tres d\u00edas.\nA expansi\u00f3n polo Mediterr\u00e1neo: Italia.\nUnha vez finalizada a conquista de Granada, o rei Carlos VIII de Francia asinou co rei Fernando, en 1493, o tratado de Barcelona, mediante o cal a Coroa de Arag\u00f3n recuperou o Rosell\u00f3n e a Cerda\u00f1a a cambio da s\u00faa postura neutral ante un inminente ataque franc\u00e9s ao reino de N\u00e1poles, situado no sur de Italia.\nO ex\u00e9rcito de Carlos VIII desprazouse ao sur da pen\u00ednsula italiana, destronando a Afonso II, rei de N\u00e1poles e parente de Fernando o Cat\u00f3lico. A situaci\u00f3n de Francia na pen\u00ednsula It\u00e1lica non gustou ao Papa \u2013o valenciano Alexandre VI\u2013 posto que po\u00f1\u00eda en perigo os Estados Pontificios, polo cal pediu axuda ao Rei Cat\u00f3lico. Fernando non dubidou en intervir e, en pouco tempo, o ex\u00e9rcito de Gonzalo Fern\u00e1ndez de C\u00f3rdoba, o \"Gran Capit\u00e1n\", expulsou os franceses, recuperando o seu trono o rei napolitano.\nEn 1500 o novo rei de Francia Lu\u00eds XII asinou con Fernando o Cat\u00f3lico o tratado de Granada para ocupar conxuntamente o reino de N\u00e1poles. Fernando accedeu e o rei de N\u00e1poles, naquel momento Federico I, foi destronado. Ambos ex\u00e9rcitos ocuparon a zona, pero as discrepancias empezaron a xurdir e comezou unha loita de guerrillas. Pese \u00e1 inferioridade num\u00e9rica do seu ex\u00e9rcito, o \"Gran Capit\u00e1n\" derrotou os franceses e expulsounos de Italia. O Reino de N\u00e1poles foi conquistado de novo e inclu\u00eddo na Coroa de Arag\u00f3n.\nDurante os \u00faltimos anos do reinado de Fernando o Cat\u00f3lico renovouse a intervenci\u00f3n da Coroa de Arag\u00f3n en asuntos italianos. Fernando participou na Liga de Cambrai de 1508, convocada polo Papa Xulio II contra Venecia. Logo desta liga comezaron a producirse rozamentos entre o Pont\u00edfice e Francia. Polo auxilio que pide o Papa, Fernando rodeou Roma coas s\u00faas tropas ante un posible ataque franc\u00e9s para destitu\u00edr ao Papa.\nExpansi\u00f3n polo Norte de \u00c1frica.\nTrala conquista de Granada, os Reis Cat\u00f3licos decidiron iniciar a conquista do norte de \u00c1frica, co argumento da continuaci\u00f3n da Reconquista cristi\u00e1 pola antiga provincia Mauritania Tinxitana da Hispania romana, e cos obxectivos estrat\u00e9xicos de evitar que os reinos do norte de \u00c1frica emprendesen unha reconquista de Granada e eliminar os focos da pirater\u00eda berberisca da zona.\nA conquista comezou con t\u00f3maa de Melilla por Pedro de Estopi\u00f1\u00e1n en 1497 e seguiu en 1505 con t\u00f3maa de Mazalquivir. Posteriormente as tropas espa\u00f1olas ocuparon o Pe\u00f1\u00f3n de V\u00e9lez, Or\u00e1n, Bug\u00eda, Alxer, Tunes, La Goleta e Tr\u00edpoli; con destacada participaci\u00f3n militar do cardeal Cisneros, confesor da ra\u00ed\u00f1a Isabel e Arcebispo de Toledo, probablemente a terceira persoa m\u00e1is poderosa na Espa\u00f1a da s\u00faa \u00e9poca. A conquista do norte de \u00c1frica interrompeuse en 1510 debido ao regreso das guerras en Italia e a que empezaba a revelarse m\u00e1is rendible dirixir os esforzos \u00e1 colonizaci\u00f3n das Indias.\nA expansi\u00f3n atl\u00e1ntica: Am\u00e9rica.\nEn 1486 o mari\u00f1o Crist\u00f3vo Col\u00f3n ofreceu aos Reis Cat\u00f3licos un proxecto: viaxar \u00e1s Indias cara ao oeste, nunha nova ruta polo Atl\u00e1ntico. Os informes cient\u00edficos respecto diso foron moi pouco favorables para Col\u00f3n, e para a coroa era cuesti\u00f3n prioritaria neses momentos a conquista de Granada. Terminada esta, os Reis Cat\u00f3licos aceptaron o seu proxecto. Mediante as Capitulaci\u00f3ns de Santa Fe, do 17 de abril de 1492, recoll\u00e9ronse as negociaci\u00f3ns levadas a cabo con Col\u00f3n quen pactou cos reis Isabel e Fernando o seu nomeamento como almirante, vicerrei e gobernador dos territorios por descubrir e a d\u00e9cima parte de todos os bens obtidos. O custo da expedici\u00f3n foi estimado en 2.000.000 de marabed\u00eds, m\u00e1is o soldo de Col\u00f3n. En contra da idea popular de que foi sufragado por \u00abas xoias de Isabel a Cat\u00f3lica\u00bb, a metade de devandito di\u00f1eiro prestouno Lu\u00eds de Sant\u00e1ngel \u2013tesoureiro da Coroa de Arag\u00f3n, de familia conversa\u2013 con fondos da Santa Irmandade, a cuarta parte achegouna o mesmo Col\u00f3n \u2013que \u00e1 s\u00faa vez os pediu prestados\u2013, e a cantidade restante probablemente derram\u00e1rona banqueiros e mercadores residentes en Andaluc\u00eda, entre os que estaban os irm\u00e1ns Pinz\u00f3n e Juan de la Cosa, interesados no devandito comercio.\nO 3 de agosto de 1492 partiu Col\u00f3n do Porto de Palos coa nave \"Santa Mar\u00eda\" \u2013propiedade de Juan de la Cosa\u2013 e as carabelas a \"Pinta\" \u2013propiedade dos irm\u00e1ns Pinz\u00f3n\u2013 e a \"Ni\u00f1a\" \u2013propiedade dos irm\u00e1ns Ni\u00f1o\u2013, con 120 tripulantes aproximadamente. O 12 de outubro chegaron \u00e1 illa de Guanahan\u00ed, nas Bahamas, e desde a que pasaron a Cuba e a Espa\u00f1ola, dando comezo ao Descubrimento de Am\u00e9rica. O retorno de Mart\u00edn Alonso Pinz\u00f3n a Galicia e de Col\u00f3n a Portugal desatou unha crise diplom\u00e1tica entre o rei de Portugal e os Reis Cat\u00f3licos que conclu\u00edu coa firma en 1494 do Tratado de Tordesillas para redistribu\u00edr a esfera de influencia territorial de cada pa\u00eds que se fixou no Tratado de Alc\u00e1\u00e7ovas. Entre tanto os Reis enviaron unha segunda expedici\u00f3n moito maior \u00e1s terras descubertas, tam\u00e9n capitaneada por Col\u00f3n.\nNas Indias occidentais, anexionadas ao reino de Castela, instaur\u00e1ronse os sistemas administrativos tradicionais do reino castel\u00e1n. Institu\u00eduse en Sevilla, en 1503, a Casa de Contrataci\u00f3n, para monopolizar e controlar o comercio con Am\u00e9rica, Canarias e Berber\u00eda, impedindo que calquera outro porto de Espa\u00f1a puidese facelo. Creouse a Audiencia de Santo Domingo, en 1510 e, para a administraci\u00f3n dos novos territorios, creouse un antecedente do Consello de Indias que m\u00e1is tarde instituir\u00eda formalmente Carlos I, en 1523, organiz\u00e1ndoo \u00e1 semellanza do Consello de Castela.\nOs reis conseguiron do papa o padro\u00e1dego de Indias, que lles permitiu controlar a Igrexa americana. Instaur\u00e1ronse ademais as encomendas para evanxelizar os indios.\nSucesi\u00f3n.\nRexencia de Fernando o Cat\u00f3lico (1508 a 1516).\nA ra\u00ed\u00f1a Isabel finou o 26 de novembro de 1504, co que Fernando quedou vi\u00favo e sen dereitos claros ao trono castel\u00e1n. Asinada a Concordia de Salamanca, en 1505, o goberno foi conxunto entre a s\u00faa filla Xoana, o seu esposo Filipe e o propio Fernando. Pero ante discordancias entre Filipe con Fernando e pola Concordia de Villaf\u00e1fila, de 1506, este \u00faltimo retirouse do poder de Castela e regresou para Arag\u00f3n. As\u00ed quedou reinando o matrimonio en Castela. Con todo, esta situaci\u00f3n non durou moito, pois Filipe morreu en 1506.\nTrala morte do seu marido, declarouse \u00e1 ra\u00ed\u00f1a Xoana incapacitada mental e nomeouse rexente ao cardeal Cisneros, que xunto \u00e1s Cortes pediu a Fernando que regresase para gobernar Castela. Fernando regresou e ocupou en 1507 a s\u00faa segunda rexencia formando d\u00fao con Cisneros e gobernando ambos ata que Carlos, fillo de Xoana, alcanzase a maior\u00eda de idade.\nDurante a rexencia de Fernando e Cisneros incorporouse Navarra ao reino de Castela e produciuse o novo matrimonio de Fernando con Xermana de Foix, antes de cumprirse un ano da morte da s\u00faa anterior esposa, Isabel.\nFernando o Cat\u00f3lico morreu en 1516 en Madrigalejo, C\u00e1ceres, antes de que Carlos I chegase ao trono espa\u00f1ol. As\u00ed quedou como \u00fanico rexente en Castela, Cisneros, que morreu no traxecto cara a Asturias para dar a benvida ao novo rei, Carlos I de Espa\u00f1a. Paralelamente, en Arag\u00f3n quedou como rexente o arcebispo de Zaragoza, Alonso de Arag\u00f3n, ata a chegada de Carlos I de Espa\u00f1a.\nEnterramento.\nOs restos dos Reis Cat\u00f3licos repousan na Capela Real de Granada, lugar escolleito por eles mesmos e creado mediante Real C\u00e9dula de data 13 de setembro de 1504.\nS\u00edmbolos.\nT\u00edtulo de \"Reis Cat\u00f3licos\".\nO papa Alexandre VI (1431-1503), sucesor no papado de Inocencio VIII, expediu a bula \"Inter caetera\", o 4 de maio de 1494, que formou parte das Bulas Alexandrinas, dirix\u00edndose aos reis nos seguintes termos:\nO t\u00edtulo de \"Reis Cat\u00f3licos\" foi de novo reco\u00f1ecido polo mesmo papa Alexandro VI a favor dos reis Fernando II de Arag\u00f3n e Isabel I de Castela, na bula \"Si convenit\", expedida o 19 de decembro de 1496.\nDita bula foi redactada tras un debate no Colexio cardinalicio, realizado o 2 de decembro de 1496, co consello directo dos tres cardeais, que enumeraron os m\u00e9ritos dos dous reis para que se lles concedese un t\u00edtulo que ningu\u00e9n posu\u00edra: Oliverio Caraffa -de N\u00e1poles-, Francisco Piccolomini -de Siena-, e Jorge de Costa -de Lisboa- e no que por primeira vez recibiron o nome de \"rei e ra\u00ed\u00f1a das Espa\u00f1as\" e no que se barallaron e descartaron outros posibles t\u00edtulos como \"defensores\" ou \"protectores\".\nO papado fundamentou a s\u00faa concesi\u00f3n do t\u00edtulo en seis causas fundamentais:\nO papa Le\u00f3n X, na bula \"Pacificus et aeternum\", de 1 de abril de 1517, concedeu o mesmo t\u00edtulo de Rei Cat\u00f3lico ao rei Carlos, quedando incorporado ao uso diplom\u00e1tico e das chancelar\u00edas.\nA actual Constituci\u00f3n Espa\u00f1ola reco\u00f1ece ao rei de Espa\u00f1a o uso dos t\u00edtulos \"que correspondan \u00e1 Coroa\"; as\u00ed, no artigo 56.2: \u00abO seu t\u00edtulo \u00e9 o de Rei de Espa\u00f1a e poder\u00e1 utilizar os demais que correspondan \u00e1 Coroa\u00bb. Polo que tam\u00e9n pode ser chamado \"Rei Cat\u00f3lico\" ou \"A s\u00faa Cat\u00f3lica Maxestade\" ou \"Catholicus Rex\".\nT\u00edtulo de \"Reis das Espa\u00f1as\".\nO pr\u00f3logo do \"Diario\" de Cristovo Col\u00f3n, conservado nunha copia manuscrita de frei Bartolom\u00e9 de las Casas, dirixiuse aos monarcas Fernando e Isabel como \"Rei e Ra\u00ed\u00f1a das Espa\u00f1as\":\nA bula papal \"Si convenit\", de 1496, tam\u00e9n nomeou os reis, \"rei e ra\u00ed\u00f1a das Espa\u00f1as\".\nHer\u00e1ldica.\nFernando tivo como emblema persoal un xugo, cunha corda solta e a frase her\u00e1ldica \u00abtanto monta\u00bb, en referencia ao n\u00f3 gordiano con que unha corda ataba un xugo. Segundo a lenda, quen desfixese o n\u00f3 conquistar\u00eda Oriente e foi Alexandre Magno o que o cortou cunha espada dicindo: \u201cNihil interest quomodo solvantur\u201d (en galego, \u201cpouco importa o xeito de desatalo\", expresi\u00f3n adoptada por Fernando como divisa, abrevi\u00e1ndoa no alcume her\u00e1ldico de \"Tanto monta\".\nPor outra banda, Isabel colleu como emblema o feixe de frechas representado, \u00e1s veces, atado e, outras, solto ou con frechas paralelas en n\u00famero variable pero sempre apuntando cara a abaixo, listas para seren usadas. Cada unha das divisas, homenaxeaba coa s\u00faa inicial \u00e1 parella consorte: \"F\" de Fernando nas frechas de Isabel, e \"Y\" de Isabel -na graf\u00eda da \u00e9poca- no xugo de Fernando.\nRespecto ao soporte da aguia de san Xo\u00e1n, foi empregado por Isabel, por primeira vez, cando a\u00ednda era princesa en 1473. Nun escudo dese ano, a aguia, que simbolizaba a Xo\u00e1n o Evanxelista, aparece nimbada no canto de coroada, seguramente, porque a\u00ednda no se convertera en ra\u00ed\u00f1a de Castela, feito que se produciu en Segovia no final de 1474. Posteriormente, a aguia, foi incorporada \u00e1s armas combinadas de \u00e1mbolos dous."}
{"id": "9288", "revid": "102241", "url": "https://gl.wikipedia.org/wiki?curid=9288", "title": "Lingua bankon", "text": "O bankon (tam\u00e9n co\u00f1ecido como abo, abaw, bo ou bon\u00e9) \u00e9 unha lingua bant\u00fa no departamento de Moungo (Provincia Litoral) do suroeste do Camer\u00fan. Ten unha semellanza l\u00e9xica do 86% co rombi, que \u00e9 falado no departamento de Meme, na Provincia do Suroeste.\n\"Bankon\" \u00e9 o end\u00f3nimo. \"Abo\" \u00e9 un nome administrativo.\nHistoria.\nSegundo a tradici\u00f3n oral, os bankon e os barombi formaban un mesmo pobo orixinario do Congo, que emigraron cara o sur hai s\u00e9culos.\nDistribuci\u00f3n xeogr\u00e1fica.\nO territorio de lingua bankon est\u00e1 situado no departamento de Moungo (Provincia Litoral), ao norte do r\u00edo Dibombari e do esteiro do r\u00edo Wouri en d\u00faas zonas separadas:\nF\u00f3ra do territorio bankon hai falantes, orixinados pola emigraci\u00f3n, en Douala (varios centos), en Mbanga, vila de lingua balong, hai algunhas ducias, ao igual que en Yaund\u00e9. En Europa hai falantes esparexidos entre os diversos pa\u00edses.\nEscrita e usos sociais.\nAta o de agora a lingua tivo un escaso uso escrito, publicaronse algunhas colecci\u00f3ns de historias tradicionais, traduci\u00f3ns parciais da Biblia e editouse algunha publicaci\u00f3n peri\u00f3dica de xeito irregular.\nEn 1996 Gratien Atindogbe editou o primeiro estudo sobre a lingua, \"Esquisse phonologique du bankon (dialecte lomb\u00e9)\". Con 1\u00a0300 falantes, o lombe \u00e9 considerado unha variedade do bankon, co cal comparte un 83% de intelixibilidade mutua.\nHai d\u00faas emisi\u00f3ns semanais radiof\u00f3nicas semanais e existe un grupo musical tradicional bankon en Douala.\nA educaci\u00f3n formal \u00e9 en franc\u00e9s, case todos os bankon maiores de 13 anos poden falar en duala, lingua veci\u00f1a amplamente empregada nos servizos relixiosos, o franc\u00e9s empr\u00e9gase para o trato coa administraci\u00f3n e nos actos oficiais, o pidgin camerun\u00e9s (de base inglesa) \u00fasase cos estranxeiros."}
{"id": "9289", "revid": "23204", "url": "https://gl.wikipedia.org/wiki?curid=9289", "title": "Lingua ab\u00f3n", "text": "O ab\u00f3n ou abong \u00e9 unha lingua bant\u00fa de Nixeria.\nDistribuci\u00f3n xeogr\u00e1fica.\nF\u00e1lase nunha \u00fanica vila, Abong, na rexi\u00f3n de Sardauna do Estado de Taraba.\nFalantes.\n1.000 (1973)\nLigaz\u00f3ns externas.\nEthnologue"}
{"id": "9291", "revid": "23204", "url": "https://gl.wikipedia.org/wiki?curid=9291", "title": "Lingua abr\u00f3n", "text": "O abr\u00f3n \u00e9 unha lingua kwa, pertencente ao grupo akan falada en Ghana.\nDistribuci\u00f3n xeogr\u00e1fica.\nNo suroeste de Ghana conc\u00e9ntrase case o 80% dos falantes de abr\u00f3n, o 20% restante vive na rexi\u00f3n de Costa do Marfil fronteiriza con Ghana.\nEscrita e usos sociais.\nEn 1962 trad\u00facese a Biblia e dende 1975 apareceron diversas obras did\u00e1cticas para a aprendizaxe do abr\u00f3n. En 1999 creouse a organizaci\u00f3n Sannbefa, coa pretensi\u00f3n de promover as linguas tradicionais de Costa do Marfil, especialmente o abr\u00f3n, puxo en marcha catro centros de alfabetizaci\u00f3n para adultos en abr\u00f3n e publicou diversos manuais did\u00e1cticos e culturais en abr\u00f3n (\"Guide d'orthographe abron\" (1999), \"Je veux apprendre la langue abron\" (2000) para facer fronte \u00e1 perda ling\u00fc\u00edstica en favor do franc\u00e9s nas vilas abr\u00f3n de Costa do Marfil."}
{"id": "9292", "revid": "23204", "url": "https://gl.wikipedia.org/wiki?curid=9292", "title": "Arianismo", "text": "O arianismo foi unha doutrina cristol\u00f3xica desenvolvida por Ario de Alexandria no s\u00e9culo IV, negaba que Cristo e Deus fosen da mesma natureza e v\u00eda o Fillo como un ser divino creado polo Pai, a primeira das criaturas vindas ao mundo pola vontade de Deus, pero inferior a el. Negaba, polo tanto, a \"consustancialidade\" do Pai e do Fillo. O Primeiro Concilio de Nicea (325) condeouno como unha herex\u00eda, despois de moitas discusi\u00f3ns, pero sobreviviu entre os xermanos ata o s\u00e9culo VIII.\nHistoria.\nO arianismo estendeuse rapidamente por Alexandr\u00eda e foi condenado en principio polo s\u00ednodo alexandrino de 321. Ario non o aceptou e pasou a Palestina, onde ga\u00f1ou a Eusebio de Nicomedia e Eusebio de Cesarea. No Primeiro Concilio de Nicea condenouse o arianismo e desterrouse a Ario, se ben en 328 o emperador Constantino, que o convocara, foi convencido por Eusebio de Cesarea de revogar o desterro.\nEn 335 os arianos celebraron un s\u00ednodo en Tiro que depuxo ao bispo Atanasio de Alexandr\u00eda e reformulou, suaviz\u00e1ndoas, algunhas das s\u00faas posici\u00f3ns. O sucesor de Constantino, Constancio, apoiou o arianismo e permitiu o acceso ao patriarcado de Constantinopla de Eusebio de Constantinopla. Por\u00e9n, o Concilio de S\u00e1rdica (343), presidido por Osio, retornou ao Credo de Nicea e o arianismo declinou. Se, no entanto, en Occidente, o arianismo foi combatido por Constante, entre 351 e 355 celebr\u00e1ronse tres s\u00ednodos favor\u00e1beis (Sirmio, Arles e Mil\u00e1n), baixo a protecci\u00f3n de Constancio. Este chegou a desterrar ao papa Liberio entre 356 e 358, onde asinou unha f\u00f3rmula doutrinal ambigua. Algo semellante aconteceu nos s\u00ednodos de R\u00edmini (occidente) e Seleucia (oriente) de 359. Coa morte de Constancio en 361 os arianos fragment\u00e1ronse e prevaleceu a ortodoxia de Nicea. O emperador Teodosio I perseguiu duramente os arianos a partir da publicaci\u00f3n do seu edito en 380.\nO bispo capadocio Ulfilas evanxelizara aos godos cun arianismo moderado. Coas invasi\u00f3ns b\u00e1rbaras, o arianismo foi reintroducido no Imperio Romano. Os visigodos conserv\u00e1rono en Hispania at\u00e9 o s\u00e9culo VI (Terceiro Concilio de Toledo), os burgundios, os v\u00e1ndalos e os ostrogodos at\u00e9 o s\u00e9culo VI e os longobardos at\u00e9 o VII."}
{"id": "9294", "revid": "1131", "url": "https://gl.wikipedia.org/wiki?curid=9294", "title": "Alf\u00e1bega", "text": "A alf\u00e1bega (Ocimum basilicum) \u00e9 unha planta da familia das lami\u00e1ceas.\nCaracter\u00edsticas.\nCultivada para aromatizar e para condimentar, \u00e9 unha planta pequena (20\u201360\u00a0cm), con follas verdes e oblongas de entre 1,5 e 5\u00a0cm. A alf\u00e1bega \u00e9 moi sensible \u00e1s xeadas. Moi usada na coci\u00f1a mediterr\u00e1nea, en pequenas cantidades, xa que pode ser velenosa de consumirmos moita cantidade. \u00c9 a base do pesto, a famosa salsa italiana de orixe xenovesa."}
{"id": "9296", "revid": "89787", "url": "https://gl.wikipedia.org/wiki?curid=9296", "title": "Lingua abu", "text": "O abu ou adjora \u00e9 unha lingua do grupo Ramu da familia Sepik-Ramu falada en Pap\u00faa-Nova Guinea.\nDistribuci\u00f3n xeogr\u00e1fica.\nNas beiras do curso baixo do r\u00edo Ramu, 19 aldeas no distrito de Angoram, provincia de Sepik Oriental e 8 aldeas no distrito de Bogia, provincia de Madang, Pap\u00faa Nova-Guin\u00e9. Akurai \u00e9 a aldea m\u00e1is poboada.\nEscrita.\nEn 1969 trad\u00facense alg\u00fans libros da Biblia.&lt;br&gt; \nEn 2002 misioneiros protestantes crean un alfabeto para a lingua, baseado no latino e escriben os primeiros libros nela, unha gu\u00eda ortogr\u00e1fica e un libro con historias tradicionais e de ficci\u00f3n escritas polos propios abus."}
{"id": "9298", "revid": "55340", "url": "https://gl.wikipedia.org/wiki?curid=9298", "title": "Lingua abua", "text": "O abua \u00e9 unha lingua do grupo atl\u00e1ntico das linguas n\u00edxer-congo falada en Nixeria.\nDistribuci\u00f3n xeogr\u00e1fica.\nF\u00e1lase nas \u00e1reas locais de Degema e Ahoada, en Rivers State, hai unha pequena pero moi pr\u00f3spera comunidade inmigrada en Estados Unidos.\nDialectos.\nO abua distingue catro dialectos: Ogbo, Emughan, Otabha e Okpeden\nEscrita.\nA produci\u00f3n escrita en abua \u00e9 escasa, a maior parte son traduci\u00f3ns de obras de tipo relixioso e materiais publicados por ling\u00fcistas. Os primeiros materiais son de 1971, \"Aselemi adibel adinya itugha onu Abuan\" e \"Opuru adiri ogbia\" obra de Ian Gardner e Idumesaro respectivamente. Gardner, un pastor protestante, tam\u00e9n traduciu en 1978 o Novo Testamento co t\u00edtulo de \"Oobi Oghaaph Ilo Ajizos\" en 1980 e publicou un dicionario abau-ingl\u00e9s. En 2019 apareceu a traduci\u00f3n de toda a Biblia, obra dun equipo dirixido por Gardner so o t\u00edtulo de \"Adinya Ligbia\".\nHistoria.\nPor volta do s\u00e9culo XIII o pobo abua emigrou dende as s\u00faas aldeas, situadas no actual Camer\u00fan, xunto aos efik e aos ibibios, ao territorio que ocupa actualmente."}
{"id": "9300", "revid": "1131", "url": "https://gl.wikipedia.org/wiki?curid=9300", "title": "Lingua abui", "text": "O abui \u00e9 un idioma da familia das linguas pap\u00faas falada en Indonesia, na rexi\u00f3n centro occidental da illa de Alor. En 2002 ti\u00f1a aproximadamente 16.000 falantes.\nDialectos.\nXeralmente incl\u00faense como dialectos do abui o atimelang, kobola e Alakaman, pero ata o de agora non foron estudadas, e as investigaci\u00f3ns que se est\u00e1n a realizar poder\u00edan indicar que son linguas diferenciadas."}
{"id": "9301", "revid": "85894", "url": "https://gl.wikipedia.org/wiki?curid=9301", "title": "Lingua abujmaria", "text": "O abujmaria \u00e9 unha dialecto do maria falado na India pola tribo Abujh Maria.\nDistribuci\u00f3n xeogr\u00e1fica e falantes.\nA principal zona onde se fala o dialecto co\u00f1\u00e9cese como bloque Abujh Maria, na rexi\u00f3n de Narayanpur, no distrito de Bastar, en Madhya Pradesh. Est\u00e1 formada por 200 aldeas e ten unha poboaci\u00f3n, coa rexi\u00f3n de Bijapur do mesmo distrito, de 17.000 habitantes. No distrito de Gadchiroli, Maharashtra hai outros 31.000 falantes. En total 50.000 falantes, pero outras fontes afirman que poder\u00edan ser 100.000.\nEscrita.\nPublic\u00e1ronse unha gram\u00e1tica e un dicionario, non hai literatura en abujmaria"}
{"id": "9302", "revid": "55340", "url": "https://gl.wikipedia.org/wiki?curid=9302", "title": "Lingua abun", "text": "O abun \u00e9 unha lingua da familia pap\u00faa falada en Irian Jaya (Indonesia) polos Yenden.\nISO/DIS 639-3: kgr\nDistribuci\u00f3n xeogr\u00e1fica.\nF\u00e1lase en 18 aldeas da costa norte e interior do centro de Bird's Head, nos subdistritos de Sausapor e Mega de Irian Jaya.\nFalantes.\n3.000 falantes (2000): 2.000 do dialecto Abun Ji, 600 do Abun Tat e 400 do Abun Je.\nEscrita.\nEntre 1991 e 1995 traduc\u00edronse alg\u00fans fragmentos da Biblia.\nEn 1999 Christine e Keith Berry publicaron \"A Description of Abun: A West Papuan Language of Irian Jaya\".\nLigaz\u00f3ns externas.\nAbun no Ethnologue"}
{"id": "9304", "revid": "56817", "url": "https://gl.wikipedia.org/wiki?curid=9304", "title": "Lingua abung", "text": "O abung \u00e9 unha lingua malaio-polinesia de Indonesia, considerado tradicionalmente un dialecto da lingua lampung&lt;br&gt;\nISO/DIS 639-3: abl\nDistribuci\u00f3n xeogr\u00e1fica.\nO territorio tradicional abung est\u00e1 no sur de Sumatra, na provincia de Lampung, entre o r\u00edo Tulang Bawang polo norte, o Oc\u00e9ano \u00cdndico polo oeste, o estreito de Sunda polo sur e o Mar de Xava polo leste. A maior\u00eda viven esparexidos en aldeas de h\u00e1bitat disperso.\nFalantes.\n770.000 (2000)\nDialectos.\nJabung, Menggala e Kota Bumi\nHistoria.\nAntes do s\u00e9culo XV os abung viv\u00edan nas monta\u00f1as ao oeste, Por volta de 1450 os primeiros clans abung emigran \u00e1s terras baixas. Nos \u00faltimos anos o goberno indonesio recolocou no seu territorio a milleiros de xavaneses, creando tensi\u00f3ns e provocando mudanzas etnoculturais.\nLigaz\u00f3ns externas.\nAbung no Ethnologue"}
{"id": "9306", "revid": "98629", "url": "https://gl.wikipedia.org/wiki?curid=9306", "title": "Lingua abur\u00e9", "text": "O abur\u00e9 \u00e9 unha lingua da familia n\u00edxer-congo do grupo kwa falada en Costa do Marfil. No ano 20002 ti\u00f1a 66.000 falantes.\nHistoria.\nNo s\u00e9culo XVII establ\u00e9cese o primeiro posto comercial franc\u00e9s entre os abur\u00e9 e dende as mediadas do s\u00e9culo XIX os franceses dominan politicamente o territorio abur\u00e9 ata a indepedencia de Costa do Marfil.\nCaracter\u00edsticas.\nA lingua abur\u00e9 f\u00e1lase no departamento de Bonoua e algunhas aldeas do departamento de Grand Bassam. En Abidjan residen varios centos de abur\u00e9s.\nO abur\u00e9 escr\u00edbese no alfabeto de base latino desenvolvido para o akan, edit\u00e1ronse sobre todo manuais para a aprendizaxe da lingua e obras de car\u00e1cter relixioso."}
{"id": "9308", "revid": "1987", "url": "https://gl.wikipedia.org/wiki?curid=9308", "title": "Gram\u00e1tica", "text": "\"Este artigo trata da gram\u00e1tica como disciplina ling\u00fc\u00edstica. Para saber m\u00e1is sobre a gram\u00e1tica da lingua galega, v\u00e9xase Gram\u00e1tica da lingua galega\"\nA gram\u00e1tica \u00e9 a disciplina ling\u00fc\u00edstica que estuda a organizaci\u00f3n e o funcionamento dunha lingua dada. Tam\u00e9n se lle chama gram\u00e1tica ao conxunto de regras que gobernan o uso dunha lingua determinada, polo que se di que cada lingua ten a s\u00faa propia gram\u00e1tica. A gram\u00e1tica \u00e9 parte do estudo xeral da linguaxe denominada ling\u00fc\u00edstica. Clasicamente, o estudo da lingua div\u00eddese en catro niveis:\nCon todo, p\u00f3dense engadir outros niveis, tales como:\n\u00c1s veces restr\u00ednxese o uso do termo gram\u00e1tica \u00e1s regras e principios que definen a morfolox\u00eda e a sintaxe. Con todo, a separaci\u00f3n dos niveis non \u00e9 totalmente n\u00edtida por diversas raz\u00f3ns, como que certas regras gramaticais real\u00edzanse no nivel fon\u00e9tico-fonol\u00f3xico, ou que existen par\u00e1metros ou criterios sem\u00e1nticos que serven para decidir cando unha determinada construci\u00f3n consid\u00e9rase gramatical. Algunhas tendencias da ling\u00fc\u00edstica moderna representan un regreso aos temas da gram\u00e1tica tradicional desde novos puntos de vista.\nAs partes centrais da gram\u00e1tica foron tradicionalmente o ensino das partes do discurso e as categor\u00edas gramaticais, as\u00ed como o ensino das regras xerais para combinar palabras en unidades m\u00e1is longas (combinaci\u00f3ns de palabras, oraci\u00f3ns) e a estrutura destas unidades do discurso, a sintaxe.\nA gram\u00e1tica tradicional s\u00f3 estudaba a morfolox\u00eda e a sintaxe.\nEtimolox\u00eda.\nO t\u00e9rmo \"gram\u00e1tica\" deriva do lat\u00edn \"grammat\u012dca\", e este do voc\u00e1bulo grego \u03b3\u03c1\u03b1\u03bc\u03bc\u03b1\u03c4\u03b9\u03ba\u1fc6 [\u03c4\u03ad\u03c7\u03bd\u03b7] (\"grammatik\u1e17 t\u00e9khne\"), onde \"t\u00e9khne\" significaba \u00abarte\u00bb ou \u00abt\u00e9cnica\u00bb e \"grammatik\u1e17\", derivado de \u03b3\u03c1\u03ac\u03bc\u03bc\u03b1 (\"gr\u00e1mma\", \u00abletra\u00bb), significaba \u00abdas letras\u00bb. Para os gregos antigos, esta \u00abarte das letras\u00bb abarcaba todos os aspectos do discurso: ortograf\u00eda, sintaxe, interpretaci\u00f3n dos textos e mesmo a cr\u00edtica literaria; \u00e9 dicir, englobaba boa parte do que hoxe diferenciamos como filolox\u00eda, como gram\u00e1tica e como ret\u00f3rica.\nFoi Dionisio da Tracia, no seu \"T\u00e9khne Grammatik\u00e9\" s\u00e9culo I a.C., o que estableceu unha terminolox\u00eda que herdar\u00edan as gram\u00e1ticas occidentais posteriores, a partir das latinas. Os romanos antigos, con Elio Donato \u00e1 cabeza, crearon o termo \"litteratura\" (de \"littera\", \u00abletra\u00bb) que reservaron para a parte hist\u00f3rica e interpretativa, mentres que conservaron o helenismo \"grammatica\" para o conxunto de normas e regras.\nDistintos sentidos de \"gram\u00e1tica\".\nO termo \u00abgram\u00e1tica\u00bb tam\u00e9n pode describir o comportamento ling\u00fc\u00edstico de grupos de falantes e escritores, no canto de individuos. As diferenzas de escala son importantes para este sentido da palabra: por exemplo, o termo \u00abgram\u00e1tica inglesa\u00bb poder\u00eda referirse a toda a gram\u00e1tica inglesa (\u00e9 dicir, \u00e1s gram\u00e1ticas de todos os falantes da lingua), nese caso o termo abarca unha gran cantidade de variaci\u00f3ns. A menor escala, pode referirse s\u00f3 ao que comparten as gram\u00e1ticas de todos ou da maior\u00eda dos falantes de ingl\u00e9s (como a orde das palabras suxeito verbo obxecto nas oraci\u00f3ns declarativas simples). Na escala m\u00e1is pequena, este sentido de \u00abgram\u00e1tica\u00bb pode describir as convenci\u00f3ns dunha soa forma de ingl\u00e9s relativamente ben definida.\nUnha descrici\u00f3n, un estudo ou unha an\u00e1lise destas regras tam\u00e9n pode denominarse gram\u00e1tica. Un libro de referencia que describe a gram\u00e1tica dunha lingua denom\u00ednase \u00abgram\u00e1tica de referencia\u00bb ou simplemente \u00abgram\u00e1tica\u00bb. Unha gram\u00e1tica totalmente expl\u00edcita que describe exhaustivamente as construci\u00f3ns gram\u00e1ticas dunha determinada variedade de fala denom\u00ednase gram\u00e1tica descritiva. Este tipo de descrici\u00f3n ling\u00fc\u00edstica contrasta coa prescrici\u00f3n ling\u00fc\u00edstica, un intento de desalentar ou suprimir activamente algunhas construci\u00f3ns gramaticais, mentres que codifica e promove outras, xa sexa nun sentido absoluto ou sobre unha variedade est\u00e1ndar. Por exemplo, alg\u00fans prescriptivistas soste\u00f1en que as oraci\u00f3ns en ingl\u00e9s non deben terminar con preposici\u00f3ns, prohibici\u00f3n que se remonta a John Dryden (13 de abril de 1668 - xaneiro de 1688), cuxa inexplicable obxecci\u00f3n a esta pr\u00e1ctica quizais levou a outros angloparlantes a evitar a construci\u00f3n e a desaconsellar o seu uso. Con todo, a encadenaci\u00f3n de preposici\u00f3ns ten unha longa historia en idiomas xerm\u00e1nicos como o ingl\u00e9s, onde est\u00e1 tan estendida como para ser un uso est\u00e1ndar.\nF\u00f3ra da ling\u00fc\u00edstica, o termo \"gram\u00e1tica\" util\u00edzase a mi\u00fado nun sentido bastante diferente. Pode utilizarse de forma m\u00e1is ampla para inclu\u00edr as convenci\u00f3ns de ortograf\u00eda e puntuaci\u00f3n, que os ling\u00fcistas non adoitan considerar como parte da gram\u00e1tica, sen\u00f3n como parte da ortograf\u00eda, a convenci\u00f3ns utilizada para escribir unha lingua. Tam\u00e9n pode usarse de forma m\u00e1is restrinxida para referirse a un conxunto de normas prescritivas unicamente, exclu\u00edndo aqueles aspectos da gram\u00e1tica dunha lingua que non est\u00e1n suxeitos a variaci\u00f3n ou ao debate sobre a s\u00faa aceptabilidade normativa. Para os non ling\u00fcistas, \u00abA gram\u00e1tica \u00e9 a mi\u00fado unha forma xen\u00e9rica de referirse a calquera aspecto do ingl\u00e9s ao que a xente se op\u00f3n\u00bb.\nHistoria da teor\u00eda gramatical.\nA gram\u00e1tica formal \u00e9 unha codificaci\u00f3n do uso desenvolta base\u00e1ndose na observaci\u00f3n. Ao establecerse e desenvolverse as regras, puido aparecer o concepto prescritivo, que a mi\u00fado creou unha brecha entre o uso contempor\u00e1neo e o aceptado como correcto. Os ling\u00fcistas consideran normalmente que a gram\u00e1tica prescritiva non ten xustificaci\u00f3n algunha m\u00e1is al\u00f3 do gusto est\u00e9tico dos seus autores. De calquera forma, as prescrici\u00f3ns permiten \u00e1 socioling\u00fc\u00edstica explicar as raz\u00f3ns polas que un determinado grupo social utiliza construci\u00f3ns diferenciais.\nO estudo formal da gram\u00e1tica \u00e9 unha parte importante da educaci\u00f3n desde a idade temper\u00e1 ata a aprendizaxe avanzada, a\u00ednda que as regras que se ensinan nas escolas non constit\u00faen unha gram\u00e1tica no sentido en que os ling\u00fcistas utilizan o termo, xa que son prescritivas antes que descritivas.\nA teor\u00eda gramatical evolucionou a trav\u00e9s do uso e a divisi\u00f3n das poboaci\u00f3ns humanas. As regras sobre o uso da linguaxe foron estudadas sobre todo coa introduci\u00f3n da escritura. A primeira gram\u00e1tica sistem\u00e1tica do s\u00e1nscrito orixinouse na Idade do Ferro na India, con Iaska (s\u00e9culo VI a.C.), P\u0101\u1e47ini (autor da gram\u00e1tica m\u00e1is antiga que se co\u00f1ece: o \"Astadhiaia\", un estudo sobre o s\u00e1nscrito) (s\u00e9culos VI-V a.C.) e os seus cronistas Pingala (), Katyayana, e Pata\u00f1jali (s\u00e9culo II a.C). O tolk\u0101ppiyam, a primeira gram\u00e1tica do t\u00e1mil, data, na s\u00faa maior\u00eda, de antes do s\u00e9culo V da nosa era. Os babilonios tam\u00e9n fixeron alg\u00fans intentos de descrici\u00f3n ling\u00fc\u00edstica.\nA gram\u00e1tica apareceu como disciplina no helenismo a partir do s\u00e9culo III a.C. con autores como Riano e Aristarco de Samotracia. O manual de gram\u00e1tica m\u00e1is antigo que se co\u00f1ece \u00e9 o \"T\u00e9khne Grammatik\u00e9\" (), unha sucinta gu\u00eda para falar e escribir con claridade e eficacia, escrita polo antigo erudito grego Dionisio Tracio ( 170- 90 a.C.), alumno de Aristarco de Samotracia que fundou unha escola na illa grega de Rodas. O libro de gram\u00e1tica de Dionisio Tracio seguiu sendo o principal libro de gram\u00e1tica para os escolares gregos ata o s\u00e9culo XII d.C. Os romanos basearon nel os seus escritos gramaticais e o seu formato b\u00e1sico segue sendo a base das gu\u00edas gramaticais de moitas linguas ata os nosos d\u00edas. A gram\u00e1tica latina desenvolveuse seguindo modelos gregos a partir do s\u00e9culo I a.C., debido ao traballo de autores como Orbilius Pupillus, Remmius Palaemon, Marcus Valerius Probus, Verrius Flaccus e Aemilius Asper. Elio Estil\u00f3n Preconio foi o iniciador en Roma, cos signos cr\u00edticos utilizados polos alexandrinos, ademais de ser mestre de Varr\u00f3n, quen trata a etimolox\u00eda, flexi\u00f3n declinativa, conxugaci\u00f3n, sintaxe e analox\u00eda na s\u00faa obra \"De lingua latina\". Como sinala Quir\u00f3s, o primeiro manual de gram\u00e1tica foi escrito por Remio Palem\u00f3n. Por outra banda, o \"Ars Grammatica\" de Elio Donato (s\u00e9culo IV) foi dominante nos estudos gramaticais durante a Idade Media.\nA gram\u00e1tica do irland\u00e9s orixinouse no s\u00e9culo VII coa Auraicept na n-\u00c9ces. A gram\u00e1tica \u00e1rabe xurdiu con Abu al-Aswad al-Du'ali no s\u00e9culo VII. Os primeiros tratados de gram\u00e1tica hebrea apareceron na Alta Idade Media, no contexto do Midrash (interpretaci\u00f3n da Biblia hebrea). A tradici\u00f3n cara\u00edta (\u00abbaseado na lectura\u00bb) orixinouse no Bagdad abb\u00e1sida. O \"Diqduq\" (s\u00e9culo X) \u00e9 un dos primeiros tratados gramaticais da Biblia hebrea. Ibn Barun no s\u00e9culo XII, compara a lingua hebrea co \u00e1rabe na tradici\u00f3n gramatical isl\u00e1mica..\nPertencente ao \"trivium\" das sete artes liberais, a gram\u00e1tica ensinouse como disciplina fundamental durante toda a Idade Media, seguindo a influencia de autores da antig\u00fcidade tard\u00eda, como Prisciano. O tratamento das linguas vern\u00e1culas comezou gradualmente durante a Alta Idade Media, con obras illadas como o primeiro tratado gramatical, pero s\u00f3 chegou a ser influente nos per\u00edodos do Renacemento e do Barroco. En 1486, Antonio de Nebrija publicou \"Las introduciones Latinas contrapuesto el romance al Latin\", e, en 1492, \"Gram\u00e1tica castellana\", a primeira gram\u00e1tica castel\u00e1. Durante o Renacemento italiano do s\u00e9culo XVI, a \"Questione della lingua\" foi a discusi\u00f3n sobre o status e a forma ideal da lingua italiana, iniciada polo \"De vulgari eloquentia\" de Dante (Pietro Bembo, \"Prose della volgar lingua\" Venecia 1525). A primeira gram\u00e1tica da lingua eslovena foi escrita en 1583 por Adam Bohori\u010d, e \"Grammatica Germanicae Linguae\", a primeira gram\u00e1tica do alem\u00e1n, publicouse en 1578.\nA partir do s\u00e9culo XVI empez\u00e1ronse a compilar gram\u00e1ticas dalgunhas linguas con fins evanxelizadores e de traduci\u00f3n da Biblia, como \"Grammatica o Arte de la Lengua General de Los Indios de Los Reynos del Per\u00fa\" (1560), unha gram\u00e1tica do quechua escrita polo frade Domingo de Santo Tom\u00e1s.\nEn 1643 apareceu a Grammatica sclavonica de Ivan Ujevitx e, en 1762 publicouse tam\u00e9n a Short Introduction to English Grammar de Robert Lowther. A Grammatisch-Kritisches W\u00f6rterbuch der Hochdeutsch Mundart, unha gram\u00e1tica do alto alem\u00e1n en cinco volumes, escrita por Johann Christoph Adelung, apareceu en 1774.\nDesde a \u00faltima parte do s\u00e9culo XVIII, a gram\u00e1tica chegou a ser entendida como un subcampo da disciplina emerxente da ling\u00fc\u00edstica moderna. A gram\u00e1tica serbia de Vuk Stefanovi\u0107 Karad\u017ei\u0107 chegou en 1814, mentres que a \"Deutsche Grammatik\" dos Irm\u00e1ns Grimm foi publicada por primeira vez en 1818. A \"Gram\u00e1tica Comparada\" de Franz Bopp, que se publicou en 1833, \u00e9 o punto de partida da moderna ling\u00fc\u00edstica comparativa.\nNo s\u00e9culo XVIII inici\u00e1ronse os estudos comparados de varias linguas europeas e asi\u00e1ticas, traballos que culminaron coa afirmaci\u00f3n de Gottfried Wilhelm Leibniz de que a \"maior\u00eda das linguas \"provi\u00f1an dunha \u00fanica lingua\", a indo-europea\". A partir de finais do s\u00e9culo XVIII, a gram\u00e1tica pasou a entenderse como un subcampo da disciplina emerxente da ling\u00fc\u00edstica moderna. A \"Deutsche Grammatik\" de Jacob Grimm publicouse por primeira vez na d\u00e9cada de 1810. A \"Vergleichende Grammatik des Sanskrit, Zend, Griechischen, Lateinischen, Litthauischen, Altslawischen, Gotischen und Deutschen\" de Franz Bopp, punto de partida da ling\u00fc\u00edstica comparada moderna, apareceu en 1833.\nA partir do s\u00e9culo XIX, xurdiu a gram\u00e1tica comparativa, como enfoque dominante da ling\u00fc\u00edstica.\nAta o inicio do s\u00e9culo XX, non se ti\u00f1a iniciada a descrici\u00f3n gramatical da lingua dentro de seu propio modelo. Mais, abordando esta perspectiva, xurdiu o \"Handbook of American Indian languages\" (Manual das linguas ind\u00edxenas americanas) (1911), do antrop\u00f3logo Franz Boas, as\u00ed como os traballos do estruturalista dinamarqu\u00e9s Otto Jespersen, que publicou, en 1924, \"A filosof\u00eda da gram\u00e1tica\". Boas desafiou a metodolox\u00eda tradicional da gram\u00e1tica ao estudar linguas non indo-europeas que carec\u00edan de testemu\u00f1os escritos. A an\u00e1lise descritiva, representada nestes dous autores, desenvolveu un m\u00e9todo preciso e cient\u00edfico, ademais de describir as unidades formais m\u00ednimas de calquera lingua.\nPara Ferdinand de Saussure, \"a lingua \u00e9 \"o sistema que sustenta calquera idioma concreto\"\", isto \u00e9, o que falan e entenden os membros de calquera comunidade ling\u00fc\u00edstica, pois \"participan da gram\u00e1tica\". A mediados do s\u00e9culo XX, Noam Chomsky concibiu a teor\u00eda da \"gram\u00e1tica universal\", baseada en principios com\u00fans a todas as linguas.\nNos s\u00e9culos XIX e XX tam\u00e9n se estableceron as bases cient\u00edficas da Semi\u00f3tica, como \"sistema de signos\", a conectar varias ou todas as \u00e1reas do co\u00f1ecemento.\nA primeira gram\u00e1tica da lingua galega foi publicada en Lugo en 1868, sendo o seu autor o ourens\u00e1n Juan Antonio Saco y Arce.\nOs linguaxes constru\u00eddas son moi com\u00fans na actualidade. Moitos \u2014como o esperanto\u2014 foron dese\u00f1ados para axudar na comunicaci\u00f3n humana, ou o lojban, altamente compatible con linguaxes artificiais. Tam\u00e9n se crearon linguaxes como parte dun mundo de ficci\u00f3n (como o klingon e o quenya), e cada un deles ten a s\u00faa propia gram\u00e1tica.\nOrixes da gram\u00e1tica moderna.\nO sistema de noci\u00f3ns e categor\u00edas da gram\u00e1tica moderna, ata a terminolox\u00eda (nomes de partes da oraci\u00f3n, casos etc.) rem\u00f3ntase \u00e1 tradici\u00f3n ling\u00fc\u00edstica antiga (gregos - Arist\u00f3teles, estoicos, escola alejandrina; romanos - Varr\u00f3n (116-27a.C.).\nOs m\u00e9todos modernos de gram\u00e1tica te\u00f1en a s\u00faa orixe na tradici\u00f3n ling\u00fc\u00edstica india (nos escritos das artes liberais de mediados do primeiro milenio a.C.). Na Idade Media era unha das Sete Artes Libres. Sendo \u00e1 vez descritiva e normativa, implica o estudo dos textos cl\u00e1sicos e unha determinada concepci\u00f3n da linguaxe; a lingua, identificada co lat\u00edn, aparece como unha forma potencialmente eterna, directamente relacionada cos mecanismos do pensamento. Ata finais do s\u00e9culo XII, utiliz\u00e1ronse no ensino os libros de texto latinos tard\u00edos de Donato e Prisciano, e s\u00f3 ent\u00f3n apareceron as primeiras gram\u00e1ticas orixinais como a \"Doctrinale\" de Alexandre de Villedieu e o \"Grecismus\" de Eberhard de Bethune.\nL\u00edmites entre a gram\u00e1tica e outras disciplinas ling\u00fc\u00edsticas.\nA sem\u00e1ntica, a lexicolox\u00eda e a fon\u00e9tica non adoitan estar inclu\u00eddas na gram\u00e1tica e op\u00f3\u00f1enselle. Con todo, nalgunhas concepci\u00f3ns da gram\u00e1tica, o seu alcance ent\u00e9ndese de forma ampla e incl\u00faense a sem\u00e1ntica gramatical, a morfonolox\u00eda (que incl\u00fae a morfonolox\u00eda segmentaria, a acentolox\u00eda e a entonolox\u00eda, \u00e9 dicir, a ciencia da tonaci\u00f3n) e a derivatolox\u00eda (a ciencia da formaci\u00f3n das palabras), situadas no l\u00edmite da gram\u00e1tica e, respectivamente, da sem\u00e1ntica, a fon\u00e9tica e a lexicolox\u00eda.\nTipos de gram\u00e1tica.\nEntre os principais tipos de gram\u00e1tica ou enfoques no estudo da gram\u00e1tica at\u00f3panse os seguintes:\nDesenvolvemento das gram\u00e1ticas.\nAs gram\u00e1ticas evolucionan co uso e as separaci\u00f3ns das poboaci\u00f3ns humanas. Coa chegada das representaci\u00f3ns escritas, tenden a aparecer regras formais sobre o uso ling\u00fc\u00edstico. As gram\u00e1ticas formais son unha codificaci\u00f3n do uso desenvolvida por observaci\u00f3n. As\u00ed que as regras se establecen e se desenvolven, acostuma aparecer o concepto prescritivo de correcci\u00f3n gramatical. Isto habitualmente crea un distanciamento entre o uso contempor\u00e1neo e aquel que se acepta como correcto. Os ling\u00fcistas normalmente consideran que as gram\u00e1ticas prescritivas non te\u00f1en m\u00e1is xustificaci\u00f3n que o gosto est\u00e9tico dos seus autores. Por\u00e9n, en socioling\u00fc\u00edstica as prescrici\u00f3ns consid\u00e9ranse como parte da explicaci\u00f3n de por que non algunha xente di unha cousa e outros din outra dependendo do contexto social.\nO estudo formal da gram\u00e1tica \u00e9 unha parte importante da educaci\u00f3n desde as idades m\u00e1is temper\u00e1s at\u00e9 os niveis m\u00e1is avanzados, a\u00ednda que as regras que se ensinan na escola non son \"gram\u00e1tica\" no sentido en que a maior\u00eda dos ling\u00fcistas empregan o termo, xa que son normalmente prescritivas en vez de descritivas.\nAs linguas constru\u00eddas (chamadas tam\u00e9n linguas planificadas) son m\u00e1is com\u00fans hoxe en d\u00eda. Moitas desenvolv\u00e9ronse co obxectivo de axudar na comunicaci\u00f3n humana (tal e como o esperanto) ou creadas como parte dunha obra de ficci\u00f3n (como o klingon). Cada unha destas linguas artificiais ten a s\u00faa propia gram\u00e1tica.\nDise con frecuencia que unha lingua anal\u00edtica ten unha gram\u00e1tica m\u00e1is simple que unha lingua sint\u00e9tica, o cal \u00e9 err\u00f3neo. As linguas anal\u00edticas utilizan a sintaxe para transmitir informaci\u00f3n para o que as linguas sint\u00e9ticas usan a flexi\u00f3n. Noutras palabras, a orde das palabras non \u00e9 significante e a morfolox\u00eda \u00e9 moi significante nunha lingua puramente sint\u00e9tica, en canto que a morfolox\u00eda non \u00e9 tan significante e a sintaxe \u00e9 o moito nas linguas anal\u00edticas. As\u00ed, o chin\u00e9s e o afrikaner, por exemplo, son moi anal\u00edticas e, polo tanto, o significado depende en boa medida do contexto. O lat\u00edn, que \u00e9 unha lingua moi sint\u00e9tica, usa afixos e flexi\u00f3n para transmitir a mesma informaci\u00f3n que o chin\u00e9s coa sintaxe.\nEducaci\u00f3n.\nA gram\u00e1tica prescritiva ens\u00ednase en primaria e secundaria. O termo \"escola de gram\u00e1tica\" ref\u00edrese historicamente a unha escola (adxunta a unha catedral ou mosteiro) que ensina gram\u00e1tica latina a futuros sacerdotes e monxes. Orixinalmente refer\u00edase a unha escola que ensinaba aos alumnos para ler, escudri\u00f1ar, interpretar e declamar poetas gregos e latinos (entre eles Homero, Virxilio, Eur\u00edpides e outros). Non debe confundirse coas escolas de gram\u00e1tica brit\u00e1nicas modernas, relacionadas a\u00ednda que distintas.\nUnha lingua est\u00e1ndar \u00e9 un dialecto que se promove por encima doutros dialectos na escritura, a educaci\u00f3n e, en termos xerais, na esfera p\u00fablica; contrasta cos dialectos vern\u00e1culos, que poden ser obxecto de estudo na ling\u00fc\u00edstica descritiva acad\u00e9mica, pero que de cando en cando se ensinan de forma prescritiva. A \"primeira lingua\" estandarizada que se ensina na educaci\u00f3n primaria pode ser obxecto de pol\u00edtica controversia porque \u00e1s veces pode establecer unha norma que defina a nacionalidade ou a etnia.\nRecentemente empezouse a actualizar o ensino da gram\u00e1tica na educaci\u00f3n primaria e secundaria. O obxectivo principal foi evitar o uso de regras prescritivas obsoletas en favor do establecemento de normas baseadas en investigaci\u00f3ns descritivas anteriores e cambiar as percepci\u00f3ns sobre a \"correcci\u00f3n\" relativa das formas est\u00e1ndar prescritas en comparaci\u00f3n cos dialectos non est\u00e1ndar. Unha serie de metaestudios descubriron que o ensino expl\u00edcito das partes gramaticais da oraci\u00f3n e a sintaxe ten pouco ou ning\u00fan efecto na mellora da calidade da escritura dos alumnos de primaria, secundaria e bacharelato; outros m\u00e9todos de ensino da escritura tiveron un efecto positivo moito maior, como o ensino de estratexias, a escritura colaborativa, a escritura resumida, o ensino de procesos, a combinaci\u00f3n de oraci\u00f3ns e os proxectos de indagaci\u00f3n.\nA preeminencia do franc\u00e9s parisiense reinou practicamente sen oposici\u00f3n ao longo da historia da literatura francesa moderna. O italiano est\u00e1ndar bas\u00e9ase no fala de Florencia e non na da capital, debido \u00e1 s\u00faa influencia na literatura antiga. Do mesmo xeito, o espa\u00f1ol est\u00e1ndar non se basea na fala de Madrid, sen\u00f3n na dos falantes cultos de zonas m\u00e1is setentrionais, como Castela e Le\u00f3n (v\u00e9xase \"Gram\u00e1tica da lingua castel\u00e1\"). Na Arxentina e Uruguai a norma espa\u00f1ola bas\u00e9ase nos dialectos locais de Buenos Aires e Montevideo (castel\u00e1n riopratense). O portugu\u00e9s ten, por agora, d\u00faas normas oficiais, respectivamente portugu\u00e9s brasileiro e portugu\u00e9s europeo.\nA variante serbia do serbocroata est\u00e1 igualmente dividida; Serbia e a Rep\u00fablica Srpska de Bosnia e Hercegovina utilizan as s\u00faas propias subvariedades normativas distintas, con diferenzas nos reflexos yat. A existencia e codificaci\u00f3n dunha norma montenegrina distinta \u00e9 obxecto de controversia, alg\u00fans tratan o montenegrin como unha variedade ling\u00fc\u00edstica con normas separadas, e outros pensan que deber\u00eda considerarse outra forma de serbio.\nO noruegu\u00e9s ten d\u00faas normas, \"Bokm\u00e5l\" e \"Nynorsk\", cuxa elecci\u00f3n est\u00e1 suxeita a controversia: Cada municipio noruegu\u00e9s pode declarar unha delas como lingua oficial ou pode permanecer \"lingua neutral\". O nynorsk conta co apoio do 27% dos municipios. A lingua principal utilizada nas escolas primarias, elixida por referendo no distrito escolar local, segue normalmente a lingua oficial do seu municipio. O alem\u00e1n est\u00e1ndar xurdiu a partir do uso estandarizado na chanciller\u00eda da lingua do alto alem\u00e1n nos s\u00e9culos XVI e XVII. Ata aproximadamente 1800, era case exclusivamente unha lingua escrita, pero agora f\u00e1lase tanto que a maior\u00eda dos antigos dialectos alem\u00e1ns est\u00e1n case extinguidos.\nO chin\u00e9s est\u00e1ndar \u00e9 a forma falada est\u00e1ndar da lingua chinesa na Rep\u00fablica Popular da China (RPC), a Rep\u00fablica da China (ROC) e Rep\u00fablica de Singapur. A pronuncia do chin\u00e9s est\u00e1ndar bas\u00e9ase no acento local do chin\u00e9s mandar\u00edn de Luanping, Chengde, na provincia de Hebei, preto de Pequ\u00edn, mentres que a gram\u00e1tica e a sintaxe bas\u00e9anse no chin\u00e9s escrito vern\u00e1culo moderno.\nO \u00e1rabe est\u00e1ndar moderno bas\u00e9ase directamente no \u00e1rabe cl\u00e1sico, a lingua do Cor\u00e1n. A lingua hindustana ten dous est\u00e1ndares, o hindi e o urdu.\nNos Estados Unidos, a Sociedade para a Promoci\u00f3n da Boa Gram\u00e1tica designou no 2008 o 4 de marzo como D\u00eda Nacional da Gram\u00e1tica."}
{"id": "9309", "revid": "98629", "url": "https://gl.wikipedia.org/wiki?curid=9309", "title": "Lingua achinesa", "text": "O achin\u00e9s, aceh, acheh ou achen\u00e9s \u00e9 unha lingua malaio-polinesia de Indonesia.\nDistribuci\u00f3n xeogr\u00e1fica.\nO achin\u00e9s f\u00e1lase na zona litoral da provincia de Aceh, no norte de Sumatra\nDialectos.\nBanda Aceh, Baruh, Bueng, Daja, Pasa, Pidie e Tunong\nEscrita.\nO achin\u00e9s escrib\u00edase tradicionalmente en alfabeto \u00e1rabe, pero en 1979 estableceuse un novo alfabeto de base latina.\nHistoria.\nAceh islamizouse no s\u00e9culo VIII, e xa no ano 804 establ\u00e9cese o primeiro reino isl\u00e1mico no territorio de lingua achinesa, a islamizaci\u00f3n puxo fin \u00e1 influencia do s\u00e1nscrito e deulle un verniz arabizante \u00e1 lingua. No s\u00e9culo XV Aceh era o estado m\u00e1is poderoso da rexi\u00f3n, e a\u00ednda que o malaio era a lingua que actuaba como oficial nos documentos escritos o achin\u00e9s era predominante nos usos orais, pero dende 1641 a influencia achinesa comeza a declinar, en 1873 os holandeses invaden Aceh, pero non se puideron facer co control do territorio ata 1903, os xaponeses invaden o territorio en 1942, e vai ser o \u00fanico lugar de Indonesia onde van atopar resistencia nativa."}
{"id": "9310", "revid": "2445", "url": "https://gl.wikipedia.org/wiki?curid=9310", "title": "Papas da Historia", "text": ""}
{"id": "9311", "revid": "23204", "url": "https://gl.wikipedia.org/wiki?curid=9311", "title": "Lingua achagua", "text": "O achagua \u00e9 unha lingua da familia arauaca de Colombia.\nDistribuci\u00f3n xeogr\u00e1fica.\nOs achagua viven preto do r\u00edo Meta, a maior\u00eda vive nun casar\u00edo de 50 casas, denominado Umapo no concello de Puerto L\u00f3pez, outras 5 familias viven nun asentamento do departamento de Casanare.\nEscrita.\nA primeira obra en achagua \u00e9 un dicionario compilado polos misioneiros Alonso Neira e Juan Ribero en 1726 e que permanece in\u00e9dito, \"Arte y vocabulario de la lengua Achagua. Doctrina cristiana, confesionario de uno y otro sexo o instrucci\u00f3n de catecumenos\".\nDende 1983 v\u00e9\u00f1ense publicando materiais relixiosos e de aprendizaxe da lingua nun alfabeto propio desenvolvido por misioneiros protestantes.\nHistoria.\nAntes de chegaren os espa\u00f1ois est\u00edmase o seu n\u00famero entre 50.000 e 100.000, o grupo m\u00e1is grande habitaba entre os r\u00edos Vichada e Guavire, na rexi\u00f3n dos Llanos Orientales, a\u00ednda que tam\u00e9n hab\u00eda grupos importantes nos Llanos de Casanare, Barinas ( ao longo do r\u00edo Apure) e en Barragu\u00e1n. No s\u00e9culo XVIII comeza a diminu\u00edr o seu n\u00famero, polas guerras de conquista dos espa\u00f1ois e polas novas enfermidades tra\u00eddas polos europeos, os que quedaron buscaron refuxio nas misi\u00f3ns xesu\u00edtas."}
{"id": "9312", "revid": "23204", "url": "https://gl.wikipedia.org/wiki?curid=9312", "title": "Lingua achang", "text": "O achang (M\u00f6nghsa, en achang) \u00e9 unha lingua da familia sino-tibetana do grupo tibetano-birman\u00e9s falada na China e Myanmar.\nISO/DIS 639-3: acn\nDistribuci\u00f3n xeogr\u00e1fica.\nO territorio tradicional achang est\u00e1 divido politicamente entre a Rep\u00fablica Popular da China e Myanmar. Na China os achang habitan na rexi\u00f3n de Yunnan, a principal concentraci\u00f3n est\u00e1 na Prefectura Aut\u00f3noma dos Dehong Dai e os Jingpo, con arredor de 25.000 achang e no distrito de Longling do distrito de Baoshan, con 4.000 achang. En Myanmar habitan no distrito de Katha, ao oeste do r\u00edo Irrawaddy, co\u00f1ecidos localmente como Manda.\nFalantes.\n35.300 (2000). \nEscrita.\nNa China est\u00e1 reco\u00f1ecida como nacionalidade, pero nunca se creou unha escrita para a lingua. En Myanmar apareceron alg\u00fans libros de car\u00e1cter relixioso, destaca a traduci\u00f3n do Novo Testamento (1992).\nHistoria.\nOs achang proceden orixinariamente dos vales do Jinsha, Langcang e Nujiang no noroeste de Yunnan. No s\u00e9culo II comezan a emigran ao oeste do Nujiang. Entre o s\u00e9culo VII e o XIII o territorio achang control\u00e1rono principados dai e nanzhao. No s\u00e9culo XIII asent\u00e1ronse en Longchuan. En 1368 comeza o control pol\u00edtico chin\u00e9s do seu territorio.\nEn 1952 estableceuse un distrito aut\u00f3nomo para os achang do condado de Fusa, e entre 1953 e 1954 form\u00e1ronse tres distritos m\u00e1is para os achang dos condados de Luxi e Lianghe."}
{"id": "9313", "revid": "197", "url": "https://gl.wikipedia.org/wiki?curid=9313", "title": "Mosteiro de San Marti\u00f1o Pinario", "text": "O mosteiro de San Marti\u00f1o Pinario \u00e9 un mosteiro beneditino fundado no s\u00e9culo X e que no s\u00e9culo XVI, coa reforma promovida polos Reis Cat\u00f3licos, dirixiu e gobernou a totalidade dos mosteiros bieitos masculinos de Galicia. Sit\u00faase na zona vella da cidade de Santiago de Compostela, fronte \u00e1 fachada da Acibecher\u00eda da Catedral e ocupa 22.000 m\u00b2.\nHistoria.\nTivo a s\u00faa orixe nun oratorio coa advocaci\u00f3n de Santa Mar\u00eda denominado \"da Corticela\" que foi derrubado a finais do s\u00e9culo IX, ag\u00e1s a capela, que hoxe en d\u00eda forma parte da Catedral de Santiago, cando o rei Afonso III o Magno e o bispo Sisnando iniciaron a nova f\u00e1brica catedralicia.\nDeste xeito, cara ao ano 899, edificouse este mosteiro a onde se trasladaron os monxes beneditinos do antigo oratorio. Este mosteiro logo foi substitu\u00eddo por outro cenobio cuxa igrexa foi consagrada no ano 1102 polo bispo Xelm\u00edrez, mais non \u00e9 moito o que fica daquela \u00e9poca.\nAo longo da Idade Media o mosteiro medrou de tal xeito que a finais do s\u00e9culo XV converteuse no m\u00e1is rico e poderoso de Galicia. Isto comportou que fose reedificado case completamente a partir do s\u00e9culo XVI. Desde ese s\u00e9culo foi o m\u00e1is poderoso de Galicia tendo baixo a s\u00faa dependencia a maior\u00eda dos mosteiros galegos.\nCoa desamortizaci\u00f3n no ano 1835 dedicouse a varias funci\u00f3ns e desde o ano 1868 converteuse na sede do seminario maior da Arquidiocese cat\u00f3lica latina de Santiago de Compostela.\nDescrici\u00f3n.\nMest\u00faranse nel elementos renacentistas, barrocos e neocl\u00e1sicos. Pero fundamentalmente tr\u00e1tase da gran f\u00e1brica do renacemento galego, coa gran reconstruci\u00f3n iniciada na segunda metade do s\u00e9culo XVI, abandon\u00e1ndose definitivamente a tradici\u00f3n plateresca cuxo final o simbolizan as obras da Bas\u00edlica de Santa Mar\u00eda a Maior de Pontevedra.\nDeste xeito Mateo L\u00f3pez tras rematar o coro do templo pontevedr\u00e9s realizou o proxecto ou traza universal e a fachada da igrexa de San Marti\u00f1o. Durante o longo proceso construtivo participaron tam\u00e9n o experto trazista e tratadista de cantar\u00eda Gin\u00e9s Mart\u00ednez e o arquitecto granadino Bartolom\u00e9 Fern\u00e1ndez Lechuga.\nA fachada principal.\nA fachada principal ori\u00e9ntase cara ao sur e ten diante uns xard\u00edns que constit\u00faen a praza da Inmaculada. Foi dese\u00f1ada por Gabriel de las Casas e comezouna a constru\u00edr o mestre Gonz\u00e1lez Araujo e acabada por Fernando de Casas e Novoa. Conformada por cinco pavill\u00f3ns a monumental fachada que data do ano 1738 ocupa a parte central e acc\u00e9dese a ela desde unha tripla escalinata p\u00e9trea. Nela catro grandes columnas d\u00f3ricas soportan un entaboamento con pin\u00e1culos. Sobre a porta hai unha imaxe de San Bieito, un grande escudo de Espa\u00f1a e San Marti\u00f1o a cabalo no alto partindo a s\u00faa capa cun pobre.\nA Igrexa.\nA igrexa, iniciada cara ao ano 1590 e rematada entre o ano 1645 e o 1652, \u00e9 obra de Mateo L\u00f3pez y Gonz\u00e1lez de Ara\u00fajo. De grandes dimensi\u00f3ns e primando nela un sobrio estilo clasicista \u00e1brese \u00e1 praza que leva o nome do mosteiro, que baixa cara ela.\nA planta da igrexa ten unha soa nave lonxitudinal, cuberta con b\u00f3veda de can\u00f3n con falsos caset\u00f3ns. Ord\u00e9nase arredor dunha cruz latina con capelas laterais que conforman coa s\u00faa composici\u00f3n un gran rect\u00e1ngulo. \u00c1brense \u00e1 nave seis capelas laterais entre os contrafortes que comunican entre si e te\u00f1en o mesmo tipo de b\u00f3veda que a nave. Nelas hai retablos do s\u00e9culo XVIII con esculturas de Ferreiro e Silveira entre outros. O cruceiro ilum\u00ednase por medio dunha c\u00fapula de media laranxa, a maior ata o momento das constru\u00eddas en Galicia. Foi dese\u00f1ada por Bartolom\u00e9 Fern\u00e1ndez Lechuga, e rematada no ano 1626, seguindo o modelo da primeira gran c\u00fapula do renacemento espa\u00f1ol, a c\u00fapula da catedral de Granada, obra de Diego de Silo\u00e9, que a s\u00faa vez responde a unha tipolox\u00eda florentina do s\u00e9culo XV.\nOs muros da nave central artic\u00falanse sobre unha ordenaci\u00f3n de arcos dobres apoiados sobre pilastras x\u00f3nicas, a imaxe dos templos portugueses de Amarante ou Ponte de Lima.\nO tipo de b\u00f3veda que cobre a nave central, as capelas laterais e as salas laterais \u00e1 \u00e1bsida son de dese\u00f1o reticular de falsos caset\u00f3ns ou artes\u00f3ns.\nO cadeirado do coro, barroco, \u00e9 obra de Mateo de Prado entre os anos 1639 e 1647. As balconadas barrocas que sustentan o coro, as\u00ed como a escaleira do claustro son obras de Frei Tom\u00e1s Alonso, coa caracter\u00edstica exuberante decoraci\u00f3n vexetal. O retablo do altar maior foi constru\u00eddo entre o ano 1730 e o 1733 por Fernando de Casas Novoa e Miguel de Romay. \u00c9 un retablo bifronte, coa cara posterior de madeira pu\u00edda. Acolle as representaci\u00f3ns da coroaci\u00f3n da Virxe e as ecuestres de San Marti\u00f1o, o Ap\u00f3stolo Santiago e san Mill\u00e1n da Cogolla.\nEste retablo, xunto cos situados a cada lado do cruceiro, forman parte dun gran discurso iconogr\u00e1fico dese\u00f1ado por Casas.\nO retablo do lado do evanxeo \u00e9 co\u00f1ecido como da Virxe Inglesa. Est\u00e1 presidido por unha imaxe da Virxe datada arredor do ano 1500 e da que hai referencias nos libros do templo desde 1607. O resto de figuras do retablo est\u00e1n relacionadas coa Virxe: San Xos\u00e9 co neno, San Xo\u00e1n Bautista, e os pais de Mar\u00eda: Xoaqu\u00edn e Ana.\nO retablo do lado da ep\u00edstola, da mesma estrutura que o anterior, est\u00e1 adicado a San Bieito, fundador da orde propietaria do templo. A figura central \u00e9 a do santo cos seus atributos de autoridade e dignidade (a mitra e mais o b\u00e1culo), o da s\u00faa labor lexislativa (o libro da regra) e do seu poder taumat\u00farxico (o corvo co pan no peteiro). Na parte superior, un altorrelevo representa a \u00e9xtase do santo. Completan o retablo catro figuras de santos bieitos: Mauro e Pl\u00e1cido, disc\u00edpulos de Bieito desde a nenez, Anselmo abade e San Tom\u00e9 de Aquino.\nNos remates dos dous retablos do cruceiro aparecen catro figuras de santos fundadores de ordes relixiosas, en concreto das catro ordes principais presentes na cidade no tempo: San Domingos de Andrade, San Ignacio de Loiola, Santo Agosti\u00f1o e San Francisco de As\u00eds. Destaca esta \u00faltima figura, na que o santo aparece vestido de peregrino e cunha cesta con peixes na man. As terras veci\u00f1as nas que erguen a igrexa e o mosteiro de San Franscisco foron cedidas polos bieitos de Pinario aos franciscanos. O simb\u00f3lico pagamento desta cesi\u00f3n era unha cesta anual de peixes. Esta historia \u00e9 a que se representa na imaxe.\nA fachada, comezada no ano 1598 e rematada no ano 1645, \u00e9 obra do portugu\u00e9s Mateo L\u00f3pez. De gustos platerescos, ten estrutura de retablo dividido en tres plantas constru\u00eddas en ordes corintia e composta e mostra as figuras da Virxe co neno e varios santos abades beneditinos. O Pai Eterno preside o front\u00f3n triangular. San Marti\u00f1o culmina o conxunto no alto do mesmo na s\u00faa representaci\u00f3n m\u00e1is cl\u00e1sica: a cabalo e partindo a s\u00faa capa para abrigar a un mendigo.\nOs claustros.\nO mosteiro conta con dous claustros constru\u00eddos, o m\u00e1is grande deles, o procesional, comezado a constru\u00edr no ano 1636 seguindo o proxecto clasicista de Bartolom\u00e9 Fern\u00e1ndez Lechuga (o autor do cruceiro da igrexa), e iniciado no ano 1638 por Jos\u00e9 Pe\u00f1a de Toro e continuado por Fernando de Casas Novoa, quen o rematou no ano 1743. Config\u00farase nunha planta cadrada con d\u00faas plantas con pares de columnas d\u00f3ricas que soportan arcos de medio punto na planta inferior e balc\u00f3ns na superior. No medio, unha fonte barroca obra de Casas e Novoa 1747.\nDesde este claustro acc\u00e9dese ao piso principal, obra de Fern\u00e1ndez Lechuga cara o ano 1627.\nNo interior acum\u00falanse pezas de moito valor, colecci\u00f3ns de ourivar\u00eda, pinturas, obxectos sacros etc. P\u00f3dense visitar o oratorio de San Filipe Neri, a sancrist\u00eda, a botica, a capela das reliquias e o claustro procesional.\nSituaci\u00f3n actual.\nHoxe o mosteiro funciona como Seminario Maior, residencia de estudantes e sede da Escola Universitaria de Traballo Social, centro adscrito \u00e1 Universidade de Santiago de Compostela, as\u00ed como sede do Instituto Teol\u00f3xico Compostel\u00e1n. Nel tam\u00e9n se sit\u00faa o Arquivo Hist\u00f3rico Diocesano de Santiago de Compostela."}
{"id": "9314", "revid": "111586", "url": "https://gl.wikipedia.org/wiki?curid=9314", "title": "Cer\u00e1mica grega", "text": "At\u00e9 o s\u00e9culo III a. C., a cer\u00e1mica grega foi especialmente apreciada en todo o Mediterr\u00e1neo e xerou un intenso comercio. O motivo do seu \u00e9xito debeu ser non tanto a beleza da decoraci\u00f3n, pois hai fermosas cer\u00e1micas das m\u00e1is diversas orixes, como a calidade da s\u00faa factura, que, ademais, permitiu que as pezas se preservasen en gran cantidade e bo estado nos sitios arqueol\u00f3xicos.\nFabricaci\u00f3n.\nO proceso de fabricaci\u00f3n era longo e complexo. A arxila era inicialmente modelada polo oleiro nun torno manual, no que formaba primeiro o corpo da vasilla, para lle acrecentar logo as asas e p\u00e9s, se \u00e9 que ti\u00f1a. O seguinte paso era someter a peza a un primeiro proceso de secado ao sol ou semicocedura no forno, para que o vaso adquirise a dureza necesaria para ser decorado. A decoraci\u00f3n estaba a cargo dun pintor, que fac\u00eda os seus dese\u00f1os con pinceis e bur\u00eds. A peza introduc\u00edase no forno para a s\u00faa cocci\u00f3n definitiva e, finalmente, aplic\u00e1baselle unha capa de verniz que proporcionase brillo.\n\u00c9pocas e tipos de decoraci\u00f3n.\nA clasificaci\u00f3n da cer\u00e1mica grega faise normalmente atendendo \u00e1 s\u00faa decoraci\u00f3n, que se corresponde con \u00e9pocas de produci\u00f3n determinadas. Dun xeito m\u00e1is amplo, eses per\u00edodos est\u00e1n contemplados no artigo.\nOs primeiros exemplos datan xa dos comezos da Idade de Ferro. Os vasos dec\u00f3ranse con siluetas angulosas que representan estilizaci\u00f3ns de homes ou animais, en cor negra ou parda, que fan destacar os dese\u00f1os sobre fondos p\u00e1lidos de arxila.\nIntrod\u00facese en Grecia durante o s\u00e9culo VIII a. C. Corinto conv\u00e9rtese no primeiro foco produtor. O trazo m\u00e1is caracter\u00edstico da decoraci\u00f3n son os frisos zoomorfos, con representaci\u00f3ns de animais salvaxes ou fant\u00e1sticos en estilo miniaturista. Utiliz\u00e1banse a cor vermella, o negro e o violeta, realzados con toques de branco.\nEsta t\u00e9cnica ten a s\u00faa orixe en Atenas a finais do s\u00e9culo VII a. C. Sobre o fondo vermello do barro p\u00edntanse figuras en negro e os detalles perf\u00edlanse con buril e con pequenos toques ou li\u00f1as vermellas e brancas. As figuras forman cenas de car\u00e1cter narrativo, representando historias da mitolox\u00eda ou aspectos da vida coti\u00e1. A mi\u00fado son pezas asinadas polo oleiro e/ou o pintor, sendo o m\u00e1is c\u00e9lebre dentro do estilo o pintor Clitias.\nDesenv\u00f3lvese en volta do 530-520 a. C. O verniz negro com\u00e9zase a usar como fondo, mentres que as figuras d\u00e9ixanse coa cor do barro. Este procedemento permite utilizar os pinceis, no canto do buril, para trazar perf\u00eds e detalles e, polo tanto, flexibilizar as li\u00f1as. A t\u00e9cnica de figuras vermellas non desprazou inmediatamente \u00e1 de figuras negras, sen\u00f3n que ambas as d\u00faas conviviron durante case 80 anos, chegando mesmo a utiliz\u00e1rense simultaneamente no mesmo vaso. A finais do s\u00e9culo V, o estilo de figuras vermellas est\u00e1ncase e iniciase a decadencia da arte cer\u00e1mica grega.\nOs estilos gregos foron verdadeiras modas que se estenderon e imitaron por todo o Mediterr\u00e1neo e proporcionaron not\u00e1beis ingresos aos focos produtores: Atenas, Corinto e as colonias do Sur de Italia. \u00c9 s\u00f3 nas vaixelas m\u00e1is antigas nas que achamos unha gran variedade de orixes, pois, a partir do s\u00e9culo V, Atenas vai exercer practicamente un monopolio na fabricaci\u00f3n cer\u00e1mica, ben pola produci\u00f3n directa, ben porque oleiros e pintores atenienses se instalan noutros puntos (Magna Grecia) ou porque as s\u00faas t\u00e9cnicas son imitadas exactamente.\nUsos.\nP\u00f3dense agrupar os diferentes recipientes gregos en varias categor\u00edas:\nEsta \u00e9 unha tipolox\u00eda moderna, posibelmente demasiado r\u00edxida e pensada para a comodidade da descrici\u00f3n. En realidade, o nome que se lle d\u00e1 hoxe en d\u00eda a un recipiente non se corresponde necesariamente co que lle daban os gregos: un l\u00e9cito pod\u00eda moi ben ser chamado ar\u00edbalo, por exemplo. Igualmente, un recipiente non ti\u00f1a por que estar limitado a un uso concreto: unha \u00e1nfora pod\u00eda transportar calquera outra cousa que non fose un l\u00edquido."}
{"id": "9317", "revid": "5863", "url": "https://gl.wikipedia.org/wiki?curid=9317", "title": "Partido Galeguista (hist\u00f3rico)", "text": "\"Este artigo trata do Partido Galeguista fundado en decembro de 1931. Para outras organizaci\u00f3ns pol\u00edticas co mesmo nome, vexa Partido Galeguista\".\nO Partido Galeguista foi un partido fundado en decembro de 1931 de car\u00e1cter nacionalista galego e con relevancia na pol\u00edtica da Segunda Rep\u00fablica. O seu \u00f3rgano de prensa foi \"A Nosa Terra\" e a secci\u00f3n xuvenil, a Federaci\u00f3n de Mocedades Galeguistas, fundouse en xaneiro de 1934 e contaba con 1.000 afiliados.\nFormaci\u00f3n.\nO 5 e 6 de decembro de 1931 o Partido Galeguista de Pontevedra convoca a VII Asemblea Nacionalista co prop\u00f3sito de crear un partido nacionalista. \u00c1 convocatoria acoden 32 grupos e irmandades, entre os que destacan o Grupo Autonomista Galego de Vigo, Labor Galeguista e o Partido Nazonalista Republic\u00e1n de Ourense. Tam\u00e9n participan representantes da Federaci\u00f3n de Sociedades Galegas da Arxentina e da secci\u00f3n arxentina da ORGA.\nNesta Asemblea dec\u00eddese a disoluci\u00f3n das Irmandades da Fala integr\u00e1ndose os seus membros no Partido Galeguista que nace nese momento. O acordo de constituci\u00f3n reclama, por primeira vez na historia de Galicia, o dereito de autodeterminaci\u00f3n e proclama, como primeiro obxectivo pol\u00edtico, a redacci\u00f3n dun Estatuto de Autonom\u00eda. Alfonso Daniel Rodr\u00edguez Castelao e Ram\u00f3n Otero Pedrayo forman parte do Consello Executivo.\nConsolidaci\u00f3n.\nEn 1932 participou xunto co Partido Republicano Gallego e Acci\u00f3n Republicana no Comit\u00e9 de Propaganda do Estatuto, ao tempo que se preparaba para participar en solitario, ou en candidaturas conxuntas cos agraristas, nas elecci\u00f3ns municipais de abril de 1933, nas que s\u00f3 obtivo un concelleiro en Ourense e a maior\u00eda, aliado cos agrarios, en Tui, estes malos resultados levaron ao sector progresista do PG a favorecer pactos cos partidos republicanos, ao que se opu\u00f1a o sector conservador liderado por Vicente Risco.\nNa Asemblea Extraordinaria de outubro de 1933 impux\u00e9ronse as teses de Vicente Risco e o PG concorreu \u00e1s elecci\u00f3ns xerais de 1933 en solitario, os 106.000 votos que obtivo non lle serviron para conseguir deputado ning\u00fan, e o novo goberno de dereitas paralizou a tramitaci\u00f3n do Estatuto de Autonom\u00eda.\nDespois da folga xeral revolucionaria de 1934, na que o PG non participou, o goberno, suspendeu \"A Nosa Terra\" e desterrou a Castelao e B\u00f3veda, descabezando o PG e provocando un descenso moment\u00e1neo da militancia, pero ao tempo favoreceu a formaci\u00f3n dunha alianza cos republicanos de esquerda que fixera posible a aprobaci\u00f3n do Estatuto.\nNa III Asemblea do PG, celebrada en Ourense o 13 e 14 de xaneiro de 1934 aprobouse coa oposici\u00f3n de Risco a alianza estrat\u00e9xica cos republicanos e socialistas, ratificada na IV Asemblea do PG, celebrada en Santiago de Compostela o 20 e 21 de abril de 1935, coa oposici\u00f3n de Ram\u00f3n Otero Pedrayo, o que provoca a escisi\u00f3n dun sector da dereita do PG, encabezada por Vicente Risco que formou a Dereita Galeguista.\nFronte Popular.\nEn xu\u00f1o de 1935 o PG comezou a negociar con Izquierda Republicana, e na Asemblea Extraordinaria do 25 de xaneiro de 1936 celebrada en Santiago de Compostela aprobouse o ingreso do PG na Fronte Popular para concorrer nas elecci\u00f3ns xerais de 1936 con cinco candidatos galeguistas, Castelao, B\u00f3veda, Xerardo \u00c1lvarez Gallego, Ram\u00f3n Su\u00e1rez Picallo e Ant\u00f3n Villar Ponte. Na provincia de Lugo o PG presentouse en solitario ao formarse unha candidatura conxunta do centro e os partidos republicanos de esquerda, o cal imposibilitou que se formase unha candidatura da Fronte Popular.\nSa\u00edron elixidos Castelao con 104.436 votos en Pontevedra e Su\u00e1rez Picallo e Vilar Ponte na Coru\u00f1a con arredor de 150.000 votos cada un, en total os candidatos galeguistas obte\u00f1en 287.000 votos.\nO 28 de xu\u00f1o de 1936 c\u00famprense os compromisos expresados pola FP e plebisc\u00edtase favorablemente o Estatuto.\nGuerra civil.\nTras a sublevaci\u00f3n do 18 de xullo de 1936 que puxo fin \u00e1 actividade do PG en Galicia, comezou a represi\u00f3n dos militantes galeguistas, alg\u00fans dirixentes como Joh\u00e1n Carballeira, \u00c1nxel Casal, Manuel Lustres Rivas, Camilo D\u00edaz Bali\u00f1o, V\u00edctor Casas ou Alexandre B\u00f3veda foron fusilados, outros marcharon ao exilio, a\u00ednda as\u00ed o PG desaprobou a participaci\u00f3n dos seus militantes na guerrilla antifranquista.\nEn 1937 o PG abriu unha delegaci\u00f3n en Barcelona, e publicou o voceiro \"Nova Galicia\" entre abril de 1937 e xullo de 1938 dirixido por Castelao e Su\u00e1rez Picallo. A prioridade foi a unidade das forzas democr\u00e1ticas para salvar a Rep\u00fablica e manter o facho do galeguista acceso.\nTrala ca\u00edda de Catalu\u00f1a os galeguistas pasaron a Francia e dende al\u00ed dirix\u00edronse a diversos pa\u00edses de Am\u00e9rica.\nClandestinidade.\nDesde a fin da guerra civil comezaron os contactos entre galeguistas para tratar a conveniencia de refacer as estruturas no partido no interior. A actividade do PG no interior comezou o 22 de xullo de 1945 cunha xuntanza en Coruxo, \u00e1 que asistiron 19 galeguistas e que decidiron formar un Comit\u00e9 executivo provisorio integrado por Manuel G\u00f3mez Rom\u00e1n, Otero Pedrayo e Pl\u00e1cido Castro, pero foron Francisco Fern\u00e1ndez del Riego e Ram\u00f3n Pi\u00f1eiro os que tiveron un papel m\u00e1is activo. Unha das s\u00faas grandes prioridades foi establecer contacto co resto da oposici\u00f3n galega e cos nacionalistas vascos e catal\u00e1ns, e as\u00ed en 1944 o PG integrouse na Junta Gallega de Alianza Democr\u00e1tica con CNT, PSOE, UXT e os agrarios. Tras a detenci\u00f3n de Ram\u00f3n Pi\u00f1eiro en 1946 foi Ferm\u00edn Penzol o que mantivo o contacto co resto das forzas da oposici\u00f3n. A partir 1949 logo da sa\u00edda do c\u00e1rcere de Pi\u00f1eiro e diante o des\u00e1nimo dos militantes de base que non v\u00edan que a acci\u00f3n clandestina lograse resultados o PG guiado por Pi\u00f1eiro apostou por unha estratexia culturalista, aproveitando as escasas posibilidades que ofrec\u00eda o franquismo, en aberta contradici\u00f3n cos galeguistas do exilio.\nA fundaci\u00f3n de Galaxia o 25 de xullo de 1950 supuxo a autodisoluci\u00f3n do PG en Galicia, vencell\u00e1ndose os seus antigos militantes ao novo proxecto editorial.\nO Partido Galeguista en Am\u00e9rica.\nEn 1932 fundouse a Organizaci\u00f3n Nazionalista Repubricana Galega, filial do PG en Buenos Aires, tralo pase da secci\u00f3n arxentina da ORGA, contaba con 150 afiliados dirixidos por Rodolfo Prada, en 1936 co inicio da guerra civil muda o nome a Grupo Galeguista de Bos Aires, nese momento ti\u00f1a 103 afiliados. En 1941 toma o nome de Irmandade Galega e en 1942 reaparece \"A Nosa Terra\", coincidindo coa chegada masiva de exiliados galeguistas a Bos Aires, entre os que destaca Castelao.\nEn outubro de 1944 constit\u00faese o Consello de Galiza baixo o impulso da Irmandade Galega e Castelao.\nA Irmandade Galeguista do Uruguai \u00e9 o nome da secci\u00f3n do PG no Uruguai, dirixida por Manuel Meil\u00e1n.\nEn 1949 o PG s\u00f3 conta con 200 afiliados distribu\u00eddos en Bos Aires e outras cidades arxentinas, Montevideo, M\u00e9xico e A Habana.\nMilitancia.\nCando a constituci\u00f3n do Partido Galeguista ti\u00f1a 700 afiliados, en 1932 o PG contaba con 38 grupos locais e 2.300 afiliados, ao longo do ano vai implant\u00e1ndose en todo o pa\u00eds e en 1933 os seus 60 grupos locais contaban 3.000 afiliados. Tralas elecci\u00f3ns de 1933 o PG experimentou un retroceso moment\u00e1neo, e en 1935 qued\u00e1banlle s\u00f3 1.763 afiliados, pero para o ano 1935 conseguiu reestruturar o partido chegando a 5.000 afiliados distribu\u00eddos en 90 grupos locais.\nCara 1936, o Partido Galeguista ti\u00f1a unha fasqu\u00eda interclasista, cun aumento considerable da afiliaci\u00f3n de asalariados, empregados e artes\u00e1ns (entre o 27 e 28% do total) e a incorporaci\u00f3n de labregos e mari\u00f1eiros (32%). Estes datos contrap\u00f3\u00f1ense cos do ano 1931, ano fundacional do partido, onde estas clases estaban moi pouco representadas dentro do partido.\nEstrutura org\u00e1nica.\nO Partido Galeguista ti\u00f1a na Asemblea o seu m\u00e1ximo \u00f3rgano de expresi\u00f3n e era o \u00f3rgano encargado de fixar a s\u00faa li\u00f1a pol\u00edtica, tam\u00e9n ti\u00f1a a competencia para elixir o Consello Executivo, o \u00f3rgano que ti\u00f1a que levar \u00e1 pr\u00e1ctica as decisi\u00f3ns tomadas pola Asemblea, por \u00faltimo a Secretar\u00eda Executiva era o \u00f3rgano de goberno do partido.\nPrograma.\nO programa pol\u00edtico do Partido Galeguista era nas s\u00faas li\u00f1as xerais continuador do formulado polas Irmandades da Fala nas s\u00faas diversas asembleas, Galicia como uni\u00f3n cultural, proclamaba a autodeterminaci\u00f3n pol\u00edtica de Galicia que se traduc\u00eda como aspiraci\u00f3n m\u00ednima na constituci\u00f3n dun Parlamento e un Goberno galego dentro da Constituci\u00f3n da Rep\u00fablica. A eliminaci\u00f3n do caciquismo, o antiimperialismo, a igualdade pol\u00edtica da muller, a supresi\u00f3n das deputaci\u00f3ns provinciais, o reco\u00f1ecemento da parroquia como entidade pol\u00edtica-administrativa b\u00e1sica, a oficialidade da lingua galega e a reforma agraria eran outros dos elementos do seu programa."}
{"id": "9324", "revid": "23204", "url": "https://gl.wikipedia.org/wiki?curid=9324", "title": "S\u00e9culo XVIII", "text": "s\u00e9culo XVII &lt; s\u00e9culo XVIII &gt; s\u00e9culo XIX\nTempo que transcorre entre o 1 de xaneiro de 1701 e o 31 de decembro de 1800. Co\u00f1ecido como o s\u00e9culo da Ilustraci\u00f3n."}
{"id": "9325", "revid": "25871", "url": "https://gl.wikipedia.org/wiki?curid=9325", "title": "S\u00e9culo XVII", "text": "s\u00e9culo XVI &lt; s\u00e9culo XVII &gt; s\u00e9culo XVIII\nTempo que transcorre entre o 1 de xaneiro de 1601 e o 31 de decembro de 1700.\nAcontecementos importantes\nPersonaxes destacadas"}
{"id": "9326", "revid": "15490", "url": "https://gl.wikipedia.org/wiki?curid=9326", "title": "S\u00e9culo XVI", "text": "s\u00e9culo XV &lt; s\u00e9culo XVI &gt; s\u00e9culo XVII\nTempo que transcorre entre o 1 de xaneiro de 1501 e o 31 de decembro de 1600.\nAcontecementos importantes.\nColonizaci\u00f3n de Am\u00e9rica\nBatalla de Pavia\nArmada Invencible"}
{"id": "9327", "revid": "25871", "url": "https://gl.wikipedia.org/wiki?curid=9327", "title": "S\u00e9culo XV", "text": "s\u00e9culo XIV &lt; s\u00e9culo XV &gt; s\u00e9culo XVI\nTempo que transcorre entre o 1 de xaneiro de 1401 e o 31 de decembro de 1500. \u00c9 o derradeiro s\u00e9culo da Idade Media e o primeiro da Idade Moderna.\nAcontecementos importantes\nPersonaxes destacadas"}
{"id": "9328", "revid": "5863", "url": "https://gl.wikipedia.org/wiki?curid=9328", "title": "S\u00e9culo XIV", "text": "s\u00e9culo XIII &lt; s\u00e9culo XIV &gt; s\u00e9culo XV\nTempo que transcorre entre o 1 de xaneiro de 1301 e o 31 de decembro de 1400.\nAcontecementos importantes"}
{"id": "9329", "revid": "45576", "url": "https://gl.wikipedia.org/wiki?curid=9329", "title": "S\u00e9culo XIII", "text": "s\u00e9culo XII &lt; s\u00e9culo XIII &gt; s\u00e9culo XIV\nTempo que transcorre entre o 1 de xaneiro de 1201 e o 31 de decembro de 1300.\nDurante este s\u00e9culo en toda a Europa occidental continuou un ciclo demogr\u00e1fico expansivo sostido desde o s\u00e9culo pasado.\nAcontecementos importantes"}
{"id": "9330", "revid": "5863", "url": "https://gl.wikipedia.org/wiki?curid=9330", "title": "S\u00e9culo XII", "text": "s\u00e9culo XI &lt; s\u00e9culo XII &gt; s\u00e9culo XIII\nTempo que transcorre entre o 1 de xaneiro de 1101 e o 31 de decembro de 1200. Marca o inicio da Baixa Idade Media.\nDurante este s\u00e9culo en toda a Europa occidental tivo lugar un ciclo demogr\u00e1fico expansivo sostido, que se mantivo no s\u00e9culo seguinte.\nGalicia.\nNos principios deste s\u00e9culo configurouse a definici\u00f3n actual de Galicia, en contraposici\u00f3n \u00e1 Gallaecia da Idade Antiga. Coa separaci\u00f3n definitiva de Portugal nun reino propio, Galicia establ\u00e9cese coas fronteiras que permaneceron ata os nosos d\u00edas. O \u00faltimo en gobernar o antigo territorio da Gallaecia foi o conde Raimundo de Borgo\u00f1a.\nDurante este s\u00e9culo tanto nas terras galegas como nas dos reinos da Europa occidental o desenvolvemento dos dominios mon\u00e1sticos chega ao seu punto m\u00e1is \u00e1lxido. Os mosteiros convert\u00e9ronse en verdadeiros eixes vertebradores, sociais e econ\u00f3micos.\nEste s\u00e9culo xunto co seguinte foron os s\u00e9culos de ouro da peregrinaci\u00f3n a Santiago de Compostela"}
{"id": "9331", "revid": "109703", "url": "https://gl.wikipedia.org/wiki?curid=9331", "title": "S\u00e9culo XI", "text": "s\u00e9culo X &lt; s\u00e9culo XI &gt; s\u00e9culo XII\nTempo que transcorre do ano 1001 \u00f3 1100 da era cristi\u00e1.\nAcontecementos importantes"}
{"id": "9332", "revid": "98629", "url": "https://gl.wikipedia.org/wiki?curid=9332", "title": "S\u00e9culo X", "text": "s\u00e9culo IX &lt; s\u00e9culo X &gt; s\u00e9culo XI\nTempo que transcorre dende o ano 901 \u00f3 ano 1000 da era cristi\u00e1."}
{"id": "9334", "revid": "127505", "url": "https://gl.wikipedia.org/wiki?curid=9334", "title": "S\u00e9culo IX", "text": "s\u00e9culo VIII &lt; s\u00e9culo IX &gt; s\u00e9culo X\nTempo que transcorre dende o 1 de xaneiro do 801 ata o 31 de decembro do 900 da era cristi\u00e1."}
{"id": "9335", "revid": "127505", "url": "https://gl.wikipedia.org/wiki?curid=9335", "title": "S\u00e9culo VIII", "text": "s\u00e9culo VII &lt; s\u00e9culo VIII &gt; s\u00e9culo IX\nTempo que transcorre dende o 1 de xaneiro de 701 ata o 31 de decembro de 800."}
{"id": "9336", "revid": "5863", "url": "https://gl.wikipedia.org/wiki?curid=9336", "title": "S\u00e9culo VII", "text": "s\u00e9culo VI &lt; s\u00e9culo VII &gt; s\u00e9culo VIII\nTempo que transcorre dende o 1 de xaneiro de 601 ata o 31 de decembro de 700 da era cristi\u00e1."}
{"id": "9337", "revid": "98629", "url": "https://gl.wikipedia.org/wiki?curid=9337", "title": "S\u00e9culo VI", "text": "s\u00e9culo V &lt; s\u00e9culo VI &gt; s\u00e9culo VII\nO s\u00e9culo VI \u00e9 o per\u00edodo de tempo dende o 501 ata o 600 da era cristi\u00e1."}
{"id": "9338", "revid": "6546062", "url": "https://gl.wikipedia.org/wiki?curid=9338", "title": "S\u00e9culo V", "text": "s\u00e9culo IV &lt; s\u00e9culo V &gt; s\u00e9culo VI\nPer\u00edodo de tempo dende o ano 401 ata o ano 500 da era cristi\u00e1."}
{"id": "9339", "revid": "98629", "url": "https://gl.wikipedia.org/wiki?curid=9339", "title": "S\u00e9culo IV", "text": "s\u00e9culo III &lt; s\u00e9culo IV &gt; s\u00e9culo V\nPer\u00edodo de tempo dende o ano 301 ata o ano 400 despois de Cristo."}
{"id": "9341", "revid": "197", "url": "https://gl.wikipedia.org/wiki?curid=9341", "title": "Estornela", "text": ""}
{"id": "9342", "revid": "197", "url": "https://gl.wikipedia.org/wiki?curid=9342", "title": "Pal\u00e1n", "text": ""}
{"id": "9345", "revid": "102241", "url": "https://gl.wikipedia.org/wiki?curid=9345", "title": "Lingua ach\u00e9", "text": "O ach\u00e9 \u00e9 unha lingua da familia tup\u00ed-guaran\u00ed, do grupo guaran\u00ed falada en Paraguai.\nHistoria.\nTradicionalmente o ach\u00e9 era un pobo n\u00f3made, que viv\u00eda da caza e da recolleita do mel, froitos e ra\u00edces bravas, libr\u00e1ronse dos contactos cos brancos ata o s\u00e9culo XX, para evitar a persecuci\u00f3n dos paraguaios que mesmo chegaron a cazalos como animais refuxi\u00e1ronse nas selvas tropicais do oriente de Paraguai. En 1910 quedaban entre 800 e 1000, e poucos anos despois reduc\u00edronse ata os 500 por unha epidemia, en 1941 recuper\u00e1ranse e chegaban a 600. A vila de San Juan de Nepomuceno era o centro principal do mercado escravista de nenos ach\u00e9, vendidos \u00e1s familias que non pod\u00edan ter fillos. O primeiro asentamento estableceuse en 1959, con arredor de 30 ach\u00e9 na Colonia Nacional Guayaki, nas beiras do regato Morot\u00ef, preto da aldea de Abai, m\u00e1is tarde transferida a Cerro Morot\u00ef. Entre 1970 e 1978 as cinco comunidades n\u00f3mades que quedaban sedentariz\u00e1ronse. Os ach\u00e9 comezaron a se recuperar lentamente, e pasaron de 650 en 1981 a 883 en 1995.\nDistribuci\u00f3n xeogr\u00e1fica.\nOs ach\u00e9 viv\u00edan ata mediados do s\u00e9culo XX na rexi\u00f3n oriental de Paraguai, hoxe quedan s\u00f3 7 comunidades ach\u00e9: Chupa Pou, Arroyo Bandera, Ku\u00eatuvy, Ku\u00eaTuwyVe, Cerro Moroti, Puerto Barra e Ypetimi\nEscrita.\nEn 1978 traduc\u00edronse fragmentos da Biblia ao ach\u00e9."}
{"id": "9346", "revid": "839", "url": "https://gl.wikipedia.org/wiki?curid=9346", "title": "Santo Agosti\u00f1o", "text": "Santo Agosti\u00f1o adoita referirse a Agosti\u00f1o de Hipona, te\u00f3logo e fil\u00f3sofo n\u00famida (354-430), bispo e un dos Padres da Igrexa. Tam\u00e9n pode facer referencia aos seguintes santos:\nAmais, como top\u00f3nimo pode referirse a:"}
{"id": "9352", "revid": "23204", "url": "https://gl.wikipedia.org/wiki?curid=9352", "title": "Federico Fellini", "text": "Federico Fellini, nado en Rimini o 20 de xaneiro de 1920 e finado en Roma o 31 de outubro de 1993, foi un director e guionista de cine italiano. Ga\u00f1ador de catro \u00d3scar \u00f3 mellor filme en lingua non inglesa e dun Oscar Honor\u00edfico pola s\u00faa traxectoria.\nDurante case catro d\u00e9cadas -desde \"Lo sceicco bianco\" de 1952 a \"La voce della luna\" 1990- Fellini \"retrata\", en ducias de pel\u00edculas, un pequeno grupo de personaxes memorables. El autodenominouse \"un artes\u00e1n que non ten nada que dicir, pero que sabe como dicilo\". Deixou obras inesquecibles, cheas de s\u00e1tira pero empapadas dunha sutil melancol\u00eda, caracterizadas por un estilo on\u00edrico e visionario. Os t\u00edtulos das s\u00faas pel\u00edculas m\u00e1is famosas - \"La strada\", \"Le notti di Cabiria\", \"La dolce vita\", \"8\u00bd\" e \"Amarcord\"- convert\u00e9ronse en t\u00f3picos mencionados na lingua orixinal en todo o mundo.\nTraxectoria.\nComezos.\nFellini naceu nunha familia de clase media en Rimini onde pasou a s\u00faa infancia, estudando primeiro nun colexio de monxas pasando logo a un p\u00fablico, as vacaci\u00f3ns de ver\u00e1n pas\u00e1baas en Gambettola, de onde era orixinaria parte da s\u00faa familia. Gust\u00e1balle debuxar en 1937 apareceron publicadas unhas caricaturas s\u00faas nunha publicaci\u00f3n local da Opera Nazionale Balilla en Rimini que tiveron tanto \u00e9xito que cun amigo montou unha tenda de retratos na cidade. Viviu durante un breve per\u00edodo de tempo en Florencia antes de se asentar ano 1939 en Roma, cidade na que traballar\u00eda como xornalista, escritor e debuxante. A data clave na s\u00faa relaci\u00f3n co cine foi no ano 1944, cando co\u00f1eceu ao director Roberto Rossellini, un dos m\u00e1is importantes directores do neorrealismo italiano. Colaborou como guionista con Rosselini en \"Roma, cidade aberta\" (1945).\nActividade.\nNo 1951 estreouse como director codirixindo xunto con Alberto Lattuada, o filme \"Luces de variedades\" (1951), e en solitario co filme \"O xeque branco\" (1952). Ga\u00f1ou o seu primeiro premio co filme \"Os in\u00fatiles\" (1953) na Mostra de Venecia. Cos seus seguintes filmes, \"La Strada\" (1954) e \"As noites de Cabiria\" (1956), protagonizadas pola s\u00faa muller, Giulietta Masina, acadar\u00edan cadanseu Oscar de Hollywood \u00f3 mellor filme estranxeiro nos anos 1957 e 1958. O seu seguinte filme, \"La dolce vita\" (1960) foi un importante \u00e9xito comercial e o comezo da colaboraci\u00f3n co actor Marcello Mastroianni, habitual nos seus filmes a partir de ent\u00f3n, o que lle permitiu desprenderse da s\u00faa herdanza neorrealista. \"Oito e medio\" (1963) marcou \u00f3 comezo da segunda etapa do cine de Fellini, marcado por unha exuberante fantas\u00eda e barroquismo, cun humor de trazos surrealistas. \"Giulietta dos esp\u00edritos\" (1965) orixinou certa pol\u00e9mica, que se repetir\u00eda noutros filmes como \"Roma\" (1972), sobre todo pola iron\u00eda coa que trata \u00e1 sociedade italiana, especialmente \u00e1 igrexa. Con \"Amarcord\" (1973), Fellini volveu \u00e1 adolescencia do seu Rimini natal.\n\u00daltimos anos.\nOs seus \u00faltimos traballos, entre os que destacan \"Ensaio de orquestra\" (1978), \"A cidade das mulleres\" (1980), \"E a nave vaise\" (1983), \"Ginger e Fred\" (1985) e \"Entrevista\" (1988), mostran o seu desgusto diante de certos aspectos do mundo moderno. En 1993 recibiu o seu quinto \u00f3scar \u00f3 conxunto da s\u00faa carreira."}
{"id": "9353", "revid": "5863", "url": "https://gl.wikipedia.org/wiki?curid=9353", "title": "Cant\u00f3n de Xenebra", "text": "Xenebra (en arpitano: \"Geneva\", en franc\u00e9s: \"Gen\u00e8ve\", en alem\u00e1n: \"Genf\", en italiano: \"Ginevra\", en romanche: \"Genevra\") \u00e9 un cant\u00f3n su\u00edzo, ten 282\u00a0km\u00b2 e 438.483 habitantes. A capital \u00e9 Xenebra.\nHistoria.\nAs primeiras trazas de ocupaci\u00f3n humana no lugar da actual Xenebra rem\u00f3ntanse ao 3000 aXC; os restos foron descubertos \u00e1s beiras do lago L\u00e9man. O outeiro da Vieille-ville non ser\u00e1 habitado at\u00e9 o 1000 aXC. M\u00e1is tarde, Roma conquistar\u00e1 Xenebra, daquela a\u00ednda un poboado celta. No 58 aXC Xulio C\u00e9sar def\u00e9ndea contra a incursi\u00f3n dos helvecios. No apoxeo do imperio romano, al\u00e1 polo 400 da nosa era \u00e9 erixida en bispado. No 443 unha tribo xerm\u00e1nica, os burgundios, as\u00e9ntanse na rexi\u00f3n. Esta \u00e9 ocupada polos francos no 534: Xenebra \u00e9 incorporada \u00e1 monarqu\u00eda merovinxia, despois ao imperio carolinxio. A disgregaci\u00f3n deste \u00faltimo, no s\u00e9culo IX, d\u00e1 lugar ao nacemento do segundo reino de Borgo\u00f1a, do que Xenebra formar\u00e1 parte. En 1032 este estado pasa aos emperadores xerm\u00e1nicos. De feito, de aqu\u00ed en diante, Xenebra formar\u00e1 parte do Imperio; desde o s\u00e9culo XI at\u00e9 a reforma, ser\u00e1 gobernada polos seus bispos, convertidos en se\u00f1ores da cidade. Xenebra non ser\u00e1 m\u00e1is que unha localidade secundaria at\u00e9 a fin da Idade Media. As s\u00faas feiras, que acadan o seu m\u00e1is grande impulso no s\u00e9culo XV, danlle por vez primeira unha reputaci\u00f3n internacional. Por\u00e9n a s\u00faa independencia vese ameazada por Savoia, cuxos pr\u00edncipes se esforzaron, desde o s\u00e9culo XIII ao XVII, por apoderarse da cidade sen conseguilo. No momento do m\u00e1is grande perigo, no primeiro terzo do s\u00e9culo XVI, o apoio dos cant\u00f3ns su\u00edzos de Friburgo e de Berna salvan a autonom\u00eda da cidade. A reforma triunfa en 1535. Politicamente, a cidade \u00e9 daquela unha rep\u00fablica. Jean Calvin inst\u00e1lase aqu\u00ed en 1536. A s\u00faa idiosincrasia eleva a Xenebra ao rango de \"Roma protestante\".\nDesde 1550, unha chea de protestantes, en particular franceses e italianos perseguidos nos seus pa\u00edses, atopan aqu\u00ed asilo. Baixo a \u00e9xida de Calvino e de Th\u00e9odore de B\u00e8ze, procuran no seu novo fogar unha grande iluminaci\u00f3n relixiosa e intelectual. Os refuxiados axudan tam\u00e9n a reorientar a econom\u00eda, en recesi\u00f3n desde o declive das feiras a finais do s\u00e9culo XV. En 1602, o duque de Savoia, Charles-Emmanuel, intenta un ataque nocturno contra Xenebra pero fracasa. As medidas tomadas por Lu\u00eds XIV contra o protestantismo en Francia fixeron aflu\u00edr unha segunda vaga de refuxiados ao final do s\u00e9culo XVII. O s\u00e9culo XVIII foi unha \u00e9poca de grande prosperidade. As industrias xenebrinas - a m\u00e1is co\u00f1ecida \u00e9 a reloxer\u00eda - o comercio e a banca florecen. Jean-Jacques Rousseau naceu en Xenebra en 1712 e Voltaire viviu aqu\u00ed de 1755 a 1778. Pero a cidade \u00e9 esnaquizada polas revoltas civ\u00eds que opuxeron as clases e os partidos.\nA revoluci\u00f3n xenebrina de 1792 destr\u00fae o goberno arist\u00f3crata do antigo r\u00e9xime e proclama a igualdade pol\u00edtica. En 1798, Xenebra \u00e9 anexionada por Francia e conv\u00e9rtese na capital do departamento do L\u00e9man. A destruci\u00f3n dos ex\u00e9rcitos napole\u00f3nicos danlle a liberdade o 31 de decembro de 1813. Os maxistrados da rep\u00fablica demandan a s\u00faa entrada na Confederaci\u00f3n su\u00edza, obtida definitivamente en 1815. En 1846, unha revoluci\u00f3n dirixida por James Fazy derroca o goberno da Restauraci\u00f3n e establece a constituci\u00f3n que rexe a\u00ednda o cant\u00f3n. No percurso do s\u00e9culo XIX e nos comezos do XX, Xenebra acolle numerosos refuxiados pol\u00edticos. Seguindo as ideas do xenebrino Henri Dunant, o comit\u00e9 internacional da Cruz vermella \u00e9 creado en 1864, primeira instituci\u00f3n internacional que vai acoller a cidade. A misi\u00f3n internacional de Xenebra af\u00edrmase despois da Primeira guerra mundial, cando \u00e9 elixida sede da Sociedade de Naci\u00f3ns, predecesora da Organizaci\u00f3n das Naci\u00f3ns Unidas."}
{"id": "9355", "revid": "15490", "url": "https://gl.wikipedia.org/wiki?curid=9355", "title": "Xulio C\u00e9sar", "text": "Caio Xulio C\u00e9sar (en ), nado o 13 de xullo do ano 100 a. C. e finado o 15 de marzo do 44 a. C., foi un xeneral romano, home de estado, c\u00f3nsul e autor de prosa en lat\u00edn. Xogou un papel moi importante nos eventos que levaron \u00e1 desaparici\u00f3n da Rep\u00fablica Romana e \u00e1 creaci\u00f3n do Imperio Romano. No ano 60 a. C., C\u00e9sar, Craso e Pompeio formaron unha alianza pol\u00edtica que dominou a pol\u00edtica romana durante varios anos. Os seus intentos de recadar poder a trav\u00e9s de t\u00e1cticas populistas eran opostos \u00e1 clase dirixente conservadora xunto co Senado romano, entre eles, Cat\u00f3n o Novo e Cicer\u00f3n. As vitorias de C\u00e9sar na Guerra das Galias, estenderon o territorio de Roma ata a Canle da Manga e o r\u00edo Rin. C\u00e9sar converteuse no primeiro xeneral romano en cruzar ambos mediante a construci\u00f3n dunha ponte sobre o Rin e o liderado da invasi\u00f3n de Britania.\nEstes logros garant\u00edronlle unha potencia militar incomparable que ameazaba con eclipsar a situaci\u00f3n de Pompeio, que se unira \u00f3 Senado as\u00ed mesmo despois da morte de Craso en 53 a. C.. Coa Guerra das Galias rematada, o Senado ordenou a C\u00e9sar renunciar \u00f3 seu mando militar e regresar a Roma. C\u00e9sar rexeitou a orde, e no canto diso desafiou o Senado en 49 a. C. cruzando o Rubic\u00f3n cunha lexi\u00f3n, abandonando a s\u00faa provincia e entrando ilegalmente na Italia romana. O conflito deveu nunha Guerra civil, e a vitoria de C\u00e9sar na guerra outorgoulle unha posici\u00f3n privilexiada de poder e influencia.\nDespois de asumir o control do goberno, C\u00e9sar comezou un programa de reformas sociais e de goberno, inclu\u00edndo a creaci\u00f3n do calendario xuliano. Centralizou a burocracia da Rep\u00fablica e foi proclamado \"ditador en perpetuidade\", o cal lle proporcionaba unha autoridade adicional. Mais o conflito pol\u00edtico subxacente non estaba resolto, e nos idos de marzo (15 de marzo de 44 a. C.), C\u00e9sar foi asasinado por un grupo de senadores rebeldes liderados por Marco Xunio Bruto. Unha nova serie de guerras civ\u00eds comezou, e o goberno constitucional da Rep\u00fablica nunca foi restaurado. O herdeiro adoptivo de C\u00e9sar, Octavio, co\u00f1ecido posteriormente como Augusto, subiu \u00f3 poder despois de derrotar a t\u00f3dolos seus rivais na guerra civil. Octavio comezou a fornecer o seu poder, e comezou a era do Imperio Romano.\nA maior parte da vida de C\u00e9sar \u00e9 co\u00f1ecida polos seus escritos nas campa\u00f1as militares, e por outras fontes do seu tempo, como as cartas e discursos de Cicer\u00f3n e os escritos hist\u00f3ricos de Salustio. As biograf\u00edas posteriores de C\u00e9sar, escritas por Suetonio e Plutarco, son tam\u00e9n grandes fontes de informaci\u00f3n. C\u00e9sar \u00e9 considerado como un dos meirandes comandantes militares da historia.\nTraxectoria.\nInicios.\nProcedente dunha das m\u00e1is antigas familias do patriciado romano, os Xulios, foi educado con esmero con mestres gregos. Pasou unha xuventude disipada, na que comezou axi\u00f1a a achegarse ao partido pol\u00edtico \"popular\", ao cal o un\u00eda a s\u00faa relaci\u00f3n familiar con Mario. Por esta raz\u00f3n, a animadversi\u00f3n do ditador Sila obrigouno a exiliarse por alg\u00fan tempo a Bitinia. Ga\u00f1ou o apoio da plebe subvencionando festas e obras p\u00fablicas. E foi acrecentando o seu prestixio nos diferentes cargos que ocupou: cuestor (no ano 69 a. C.), edil (65), gran pont\u00edfice (63), pretor (62) e propretor da Hispania Ulterior (61-60 a. C.). Al\u00ed tivo \u00e9xito nunha campa\u00f1a militar contra os lusitanos. Tras esta, realizou unha expedici\u00f3n ao litoral da Gallaecia ata chegar a Brigantium.\nO triunvirato.\nDe volta a Roma, conseguiu un grande \u00e9xito pol\u00edtico ao reconciliar os dous l\u00edderes rivais, Craso e Pompeio, aos que uniu consigo mesmo mediante un acordo privado para repart\u00edrense o poder formando un triunvirato e as\u00ed opo\u00f1erse aos optimates que dominaban o Senado (60). Ao ano seguinte, C\u00e9sar foi elixido c\u00f3nsul e as medidas que adoptou vi\u00f1eron a acrecentar a s\u00faa popularidade: repartiu lotes de terra entre veteranos e parados, aumentou os controis sobre os gobernantes provinciais e deu publicidade \u00e1s discusi\u00f3ns do Senado.\nPero a ambici\u00f3n pol\u00edtica de C\u00e9sar \u00eda m\u00e1is al\u00e1 e, buscando a base para obter un poder persoal absoluto, f\u00edxose conceder por cinco anos -do 58 ao 51- o control de varias provincias: (Galia Cisalpina, Galia Narbonense e Iliria). O triunvirato foi fortalecido polo Convenio de Luca (56), que aseguraba vantaxes para cada un dos seus compo\u00f1entes; pero respond\u00eda a un equilibrio inestable, que ir\u00eda evolucionar cara \u00e1 concentraci\u00f3n do poder nunha soa man. Craso morreu durante unha expedici\u00f3n contra os partos (53) e a rivalidade entre C\u00e9sar e Pompeio non encontrou freo unha vez morta Xulia, a filla daquel, casada con este (54).\nGuerra das Galias.\nEntrementres, C\u00e9sar lanz\u00e1rase \u00e1 conquista do resto das Galias. Derrotou os helvecios en Bribacte e o caudillo Ariovisto en Alsacia. Derrotou os nervios e eburones, o que lle permitiu ocupar todo o territorio das tribos belgas. Venceu tam\u00e9n os V\u00e9netos de Arm\u00f3rica. Como consecuencia, triunfou na conquista das Galias que non s\u00f3 completou, sen\u00f3n que asegurou lanzando d\u00faas expedici\u00f3ns a Britania cruzando o Canal da Mancha e outras d\u00faas a Xermania, cruzando o r\u00edo Rin. Con isto chegou a dominar un vasto territorio, que ofrec\u00eda a Roma unha obra comparable \u00e1 de Pompeio en Oriente.\nEsmagou a rebeli\u00f3n de Vercinxet\u00f3rix, que depositou as armas aos seus p\u00e9s tras o asedio e toma de Alesia. Isto supuxo a derrota definitiva dos galos (52 a. C.).\nGuerra civil.\nO prestixio e o poder acadados por C\u00e9sar preocuparon a Pompeio, elixido c\u00f3nsul \u00fanico en Roma no medio dunha situaci\u00f3n de caos polas loitas entre mercenarios (52). Conminado polo Senado a licenciar as s\u00faas tropas, C\u00e9sar preferiu enfrontarse a Pompeio, a quen o Senado confiara a defensa da Rep\u00fablica como derradeira esperanza de salvagardar a orde olig\u00e1rquica tradicional.\nTras pasar o r\u00edo Rubic\u00f3n -que marcaba o l\u00edmite da s\u00faa xurisdici\u00f3n-, coa s\u00faa c\u00e9lebre frase \"alea iacta est\" (a sorte est\u00e1 deitada), C\u00e9sar iniciou unha guerra civil de tres anos (49-46) na que resultou vitorioso: conquistou primeiro Roma e Italia, despois invadiu Hispania derrotando os pompeianos en Ilerda. Posteriormente, a campa\u00f1a trasladouse aos Balc\u00e1ns; al\u00ed acadou a brillante vitoria da batalla de Farsalia que supuxo a rendici\u00f3n de 20.000 pompe\u00edstas e a derrota directa do propio Pompeio. Finalmente, dirixiuse a Oriente, onde este se refuxiara. Persegu\u00edndoo, chegou a Exipto, onde aproveitou para intervir nunha disputa sucesoria da familia fara\u00f3nica, tomando partido en favor de Cleopatra (\"Guerra alexandrina\", 48-47).\nAsasinado Pompeio en Exipto, C\u00e9sar proseguiu a loita contra os seus partidarios. Primeiro tivo que vencer o rei do Ponto, Farnaces, na batalla de Zela (47), que definiu coa s\u00faa soada sentenza \"veni, vidi, vici\" (\"cheguei, vin e venc\u00edn\"); despois derrotou os \u00faltimos pompe\u00edstas que resist\u00edan en \u00c1frica (batalla de Tapso, 46) e os propios fillos de Pompeio en Hispania (batalla de Munda, preto de C\u00f3rdoba, 45). Vencedor en tan longa guerra civil, C\u00e9sar calou os descontentos repartindo d\u00e1divas e recompensas durante as celebraci\u00f3ns que organizou en Roma pola vitoria.\nDitadura.\nUnha vez dono da situaci\u00f3n, C\u00e9sar acumulou cargos e honras que fortaleceron o seu poder persoal: c\u00f3nsul por dez anos, prefecto dos costumes, xefe supremo do ex\u00e9rcito, pont\u00edfice m\u00e1ximo (sumo sacerdote), ditador perpetuo, emperador con dereito de transmisi\u00f3n hereditaria...; a s\u00faa estatua comezou a colocarse en todos os templos, mais tam\u00e9n rexeitou o diadema real que lle ofreceu o seu xeneral Marco Antonio. O Senado foi reducido a un mero consello do pr\u00edncipe. Estableceu as\u00ed unha ditadura militar disimulada pola aparencia de acumulaci\u00f3n de maxistraturas civ\u00eds. Reservouse o dereito de nomear e cesar funcionarios, organizou un censo de cidad\u00e1ns, ditou a \"Lex Iulia Municipalis\", repartiu terras entre as s\u00faas tropas, reformou o calendario, o fornecemento das provincias, ampliou o n\u00famero de senadores a 900 e promoveu grandes obras civ\u00eds.\nFinal e significaci\u00f3n.\nO temor a que abolise o sistema republicano a prol dunha acumulaci\u00f3n de poderes na s\u00faa persoa alentou unha conspiraci\u00f3n contra el. Morreu asasinado no senado nos idos (quince) de marzo nunha conxura dirixida por Casio e Bruto que lle impediu completar as s\u00faas reformas. Por\u00e9n, deixou terminadas algunhas, como o cambio do calendario (que se mantivo at\u00e9 o s\u00e9culo XVI), unha nova lei municipal que conced\u00eda maior autonom\u00eda \u00e1s cidades, a reconversi\u00f3n como agricultores das masas italianas proletarizadas, o establecemento de colonias en lugares propicios para o comercio...; todo apuntaba a transformar Roma, da cidade-estado que fora, \u00e1 fronte dun imperio que abranguese a pr\u00e1ctica totalidade do mundo co\u00f1ecido, ao mesmo tempo en que se transformaba a s\u00faa vella constituci\u00f3n olig\u00e1rquica por unha monarqu\u00eda autoritaria de tinturas populistas; a dita obra ser\u00eda completada polo seu sobri\u00f1o-neto e sucesor, Octavio Augusto.\nVida persoal.\nSa\u00fade e aparencia f\u00edsica.\nSegundo as observaci\u00f3ns de Plutarco, \u00e9 probable que C\u00e9sar sufrise de epilepsia. Os estudosos modernos est\u00e1n divididos sobre o tema, e alg\u00fans cren que puido estar infectado de malaria. Varios especialistas en medicina cren que no canto de epilepsia, unha diagnose m\u00e1is exacta poder\u00eda ser xaquecas. Outros estudosos soste\u00f1en que os seus ataques epil\u00e9pticos se deb\u00edan a unha infecci\u00f3n parasitaria no cerebro.\nC\u00e9sar tivo catro episodios documentados do que puideron ter sido crises parciais complexas. Tam\u00e9n \u00e9 probable que tivese crise de ausencia na s\u00faa xuventude. As m\u00e1is antigas referencias a estas aprehensi\u00f3ns foron feitas polo bi\u00f3grafo Suetonio, que naceu despois da morte de C\u00e9sar. A alegaci\u00f3n de epilepsia \u00e9 rebatida polos historiadores m\u00e9dicos coa reivindicaci\u00f3n da hipoglicemia, que \u00e1 s\u00faa vez pode causar episodios de epilepsia.\nNo 2003, o psiquiatra Harbour F. Hodder publicou un estudo sobre o que denominou a teor\u00eda do \"Complexo C\u00e9sar\", segundo a cal, C\u00e9sar adoec\u00eda de epilepsia do l\u00f3bulo temporal, e a debilitaci\u00f3n da s\u00faa condici\u00f3n foi o factor relevante na decisi\u00f3n de C\u00e9sar de renunciar \u00f3s gardas persoais nos d\u00edas previos \u00f3 seu asasinato.\nA partir dun verso de Shakespeare pode interpretarse que C\u00e9sar era xordo dun o\u00eddo: \"Ven \u00e1 mi\u00f1a dereita, por esta orella estou xordo\". Ningunha fonte cl\u00e1sica menciona dificultades auditivas en relaci\u00f3n a C\u00e9sar. A obra de Shakespeare puido facer un uso metaf\u00f3rico da pasaxe na que Plutarco non se refire \u00e1 xordeira, sen\u00f3n a un xesto que fac\u00eda comunmente Alexandre de Macedonia. Cubrindo a s\u00faa orella, Alexandre indicaba que a s\u00faa atenci\u00f3n cambiara de escoitar a acusaci\u00f3n a escoitar a defensa.\nO historiador romano Suetonio describe a C\u00e9sar como \"alto de estatura e con pel clara, con membros ben formados, unha faciana un pouco chea e penetrantes ollos negros\".\nNome e familia.\nUsando o Alfabeto latino daquela, que carec\u00eda das letras \"J\" e \"U\", o nome de C\u00e9sar era escrito \"GAIVS IVLIVS CAESAR\"; a forma \"CAIVS\" tam\u00e9n era empregada usando a antiga representaci\u00f3n romana do \"G\" polo \"C\". A abreviaci\u00f3n est\u00e1ndar era \"C. IVLIVS C\u00c6SAR\", segundo a ortograf\u00eda m\u00e1is antiga. (A forma \"\u00c6\" \u00e9 unha ligadura das letras \"A\" e \"E\", e era moi empregada nas inscrici\u00f3ns latinas para aforrar espazo.)\nNo lat\u00edn cl\u00e1sico, era pronunciado . Nos d\u00edas finais da Rep\u00fablica Romana, moitos escritos hist\u00f3ricos fac\u00edanse en grego, unha lingua que estudaban os romanos mellor educados. Os mozos ricos romanos eran educados a mi\u00fado por escravos gregos, e mesmo \u00e1s veces eran enviados a Atenas para recibir unha formaci\u00f3n m\u00e1is avanzada. Na Antiga Grecia da era de C\u00e9sar, o nome da s\u00faa familia escrib\u00edase \"\u039a\u03b1\u03af\u03c3\u03b1\u03c1\", o cal reflicte a pronunciaci\u00f3n da \u00e9poca. As\u00ed, a pronunciaci\u00f3n do seu nome \u00e9 semellante \u00e1 do k\u00e1iser alem\u00e1n.\nNo lat\u00edn vulgar, o /k/ con vogal anterior, por mor da palatalizaci\u00f3n, comezou a ser pronunciado africada \u2013 producindo o en italiano e en alem\u00e1n, as\u00ed como o t\u00edtulo de tsar. Coa evoluci\u00f3n das linguas rom\u00e1nicas, a africada [ts] converteuse na fricativa [s] () en moitas pronunciaci\u00f3ns rexionais, como a do franc\u00e9s. O /k/ orixinal cons\u00e9rvase na mitolox\u00eda n\u00f3rdica, onde se manifesta a trav\u00e9s do rei lendario Kj\u00e1rr.\nO cognomen C\u00e9sar poder\u00eda ser en si mesmo un t\u00edtulo. Foi moi promulgado pola Biblia a trav\u00e9s do famoso verso \"\u00d3 C\u00e9sar o que \u00e9 do C\u00e9sar, e a Deus o que \u00e9 de Deus\". O t\u00edtulo converteuse no k\u00e1iser alem\u00e1n e no tsar eslavo. O derradeiro tsar con poder nominal foi Sime\u00f3n II de Bulgaria, cuxo reinado rematou en 1946; o que sup\u00f3n que dous mil anos despois da s\u00faa morte, a\u00ednda exist\u00eda un dirixente co seu nome.\nRumores pol\u00edticos.\nA sociedade romana v\u00eda a pasividade na actividade sexual, sen importar o x\u00e9nero, como un sinal de submisi\u00f3n ou inferioridade. De feito, Suetonio no triunfo de C\u00e9sar na Galia, os seus soldados cantaban que \"C\u00e9sar puido conquistar os galos, pero Nicomedes conquistou a C\u00e9sar.\" Segundo Cicer\u00f3n, B\u00edbulo, Gaius Memmius, e outros (moitos, inimigos de C\u00e9sar), tiveran aventuras con Nicomedes IV de Bitinia nos comezos das s\u00faas carreiras. Os contos foron repetidos, refer\u00edndose a C\u00e9sar como Ra\u00ed\u00f1a de Bitinia, por alg\u00fans pol\u00edticos romanos como un xeito de aldraxalo. Estas azueiras foron difundidas como unha forma de acabar coa s\u00faa imaxe. O propio C\u00e9sar negou estas acusaci\u00f3ns \u00f3 longo da s\u00faa vida, e segundo Di\u00f3n Casio, f\u00edxoo tam\u00e9n baixo xuramento nunha ocasi\u00f3n. Esta forma de calumnia era moi popular durante a Rep\u00fablica Romana para vexar e desacreditar os adversarios pol\u00edticos. Unha t\u00e1ctica com\u00fan era acusar o opo\u00f1ente pol\u00edtico de vivir segundo o estilo helen\u00edstico, baseado na cultura grega e oriental, onde a homosexualidade era m\u00e1is aceptada que na tradici\u00f3n romana.\nCatulo escribiu dous poemas nos que suxer\u00eda que C\u00e9sar e o seu enxe\u00f1eiro Mamurra eran amantes, pero m\u00e1is tarde retractouse e pediu desculpas.\nMarco Antonio acusou a Octavio de conseguir a adopci\u00f3n de C\u00e9sar mediante favores sexuais. Suetonio describiu a acusaci\u00f3n de Marco Antonio como un lance na confrontaci\u00f3n pol\u00edtica con Octavio.\nXulio C\u00e9sar na literatura e o cine.\nXulio C\u00e9sar foi obxectivo de numerosas obras literarias, sendo un dos personaxes hist\u00f3ricos m\u00e1is representados, por\u00e9n hai algunhas que destacan pola s\u00faa repercusi\u00f3n e importancia art\u00edstica:\nEste gran n\u00famero de aparici\u00f3ns tam\u00e9n se repite tanto no cine como na televisi\u00f3n, ben coma protagonista ben coma personaxe secundario."}
{"id": "9358", "revid": "89787", "url": "https://gl.wikipedia.org/wiki?curid=9358", "title": "Knoppix", "text": "Knoppix \u00e9 unha distribuci\u00f3n de GNU/Linux creada polo alem\u00e1n Klaus Knopper en 2002. Knoppix est\u00e1 baseada en Debian e exec\u00fatase directamente dende un CD/DVD sen usar o disco duro ou instalar ning\u00fan ficheiro nel. Knoppix usa o ambiente gr\u00e1fico LXDE, pero existe unha opci\u00f3ns para empregalo KDE Plasma 5 e con Gnome.\nCaracter\u00edsticas.\nA s\u00faa detecci\u00f3n de hardware permite que se arrinque directamente un ambiente gr\u00e1fico na maior\u00eda das m\u00e1quina sen necesidade de configuraci\u00f3n ningunha. Con\u00e9ctase automaticamente \u00e1 maior\u00eda dos tipos de redes, e incl\u00fae software tanto para uso normal (especialmente navegadores web, a suite inform\u00e1tica LibreOffice, e o programa de retoque fotogr\u00e1fico GIMP) coma para a reparaci\u00f3n de sistemas. O completo ambiente gr\u00e1fico e de rede \u00e9 m\u00e1is c\u00f3modo c\u00e1 xeraci\u00f3n anterior de discos de arrinque para os administradores de sistemas que reparaban sistemas nos que os discos duros non arrincaban. Ademais Knoppix permite conservar os cartafois persoais dos usuarios e a configuraci\u00f3n do sistema despois de apagar o ordenador. A\u00ednda que Knoppix \u00e9 unha distribuci\u00f3n de Linux en Live CD p\u00f3dese instalar no disco duro mediante un script."}
{"id": "9363", "revid": "23204", "url": "https://gl.wikipedia.org/wiki?curid=9363", "title": "S\u00e9culo III", "text": "s\u00e9culo II &lt; s\u00e9culo III &gt; s\u00e9culo IV\nPer\u00edodo de tempo que transcorre entre o 1 de xaneiro de 201 e o 31 de decembro de 300 da era cristi\u00e1."}
{"id": "9364", "revid": "23204", "url": "https://gl.wikipedia.org/wiki?curid=9364", "title": "S\u00e9culo II", "text": "s\u00e9culo I &lt; s\u00e9culo II &gt; s\u00e9culo III\nEste s\u00e9culo abrangue o tempo entre o ano 101 e o 200 da era cristi\u00e1."}
{"id": "9365", "revid": "98629", "url": "https://gl.wikipedia.org/wiki?curid=9365", "title": "S\u00e9culo I", "text": "s\u00e9culo I adC &lt; s\u00e9culo I &gt; s\u00e9culo II\nPer\u00edodo de tempo que abrangue dende o 1 de xaneiro do ano 1 ata o 31 de decembro do ano 100 da era cristi\u00e1."}
{"id": "9366", "revid": "127505", "url": "https://gl.wikipedia.org/wiki?curid=9366", "title": "Galia Cisalpina", "text": "A Gallia Cisalpina (isto \u00e9, a Galia desta parte dos Alpes) \u00e9 denominada tam\u00e9n por alg\u00fans autores como Galia it\u00e1lica, ou a\u00ednda Gallia citerior ou Gallia togata. Conform\u00e1bana todas as terras do norte dos r\u00edos \"Arnus\" (Arno) e \"Rubico\" (Rubic\u00f3n), na actual Italia. O r\u00edo Po transcorre por este territorio de oriente a occidente trazando unha divisoria xeogr\u00e1fica natural. Naquela \u00e9poca a divisoria do r\u00edo era moi importante, pois exist\u00eda unha gran diferenza entre os habitantes dunha beira e da outra. As xentes ao sur do r\u00edo estaban moi romanizadas e moitas mesmo ti\u00f1an os mesmos dereitos que os romanos. No norte do r\u00edo, as xentes e as cidades eran m\u00e1is celtas que romanas. No s\u00e9culo I s\u00f3 as cidades de Aquilea e Cremona ti\u00f1an dereitos latinos; mesmo falaban outras xirias e s\u00f3 ti\u00f1an o lat\u00edn como segunda lingua.\nEn xeral, a \"Galica Cisalpina\" non participaba case nos asuntos romanos e non gozaba das vantaxes dos aliados it\u00e1licos. Nin sequera se recrutaban os seus habitantes para a infanter\u00eda romana."}
{"id": "9367", "revid": "22570", "url": "https://gl.wikipedia.org/wiki?curid=9367", "title": "Historia s\u00e9culo a s\u00e9culo", "text": "Antes de Cristo.\n\u00c9poca Cl\u00e1sica.\ns\u00e9culo V a. de C. - s\u00e9culo IV a. de C. - s\u00e9culo III a. de C. - s\u00e9culo II a de C. - s\u00e9culo I a. de C.\nDespois de Cristo.\n\u00c9poca Cl\u00e1sica (cont.).\nS\u00e9culo I - S\u00e9culo II - S\u00e9culo III - S\u00e9culo IV\nIdade Media.\nS\u00e9culo V - S\u00e9culo VI - S\u00e9culo VII - S\u00e9culo VIII - S\u00e9culo IX - S\u00e9culo X - S\u00e9culo XI - S\u00e9culo XII - S\u00e9culo XIII - S\u00e9culo XIV\nIdade Moderna.\nS\u00e9culo XV - S\u00e9culo XVI - S\u00e9culo XVII\nIdade Contempor\u00e1nea.\nS\u00e9culo XVIII - S\u00e9culo XIX\nActualidade.\nS\u00e9culo XX - S\u00e9culo XXI"}
{"id": "9368", "revid": "6939", "url": "https://gl.wikipedia.org/wiki?curid=9368", "title": "Lusista", "text": ""}
{"id": "9371", "revid": "51526", "url": "https://gl.wikipedia.org/wiki?curid=9371", "title": "Barroco", "text": "O Barroco \u00e9 un movemento cultural e art\u00edstico que tivo lugar principalmente durante o s\u00e9culo XVII. O termo prov\u00e9n do franc\u00e9s \"baroque\", de \"barocco\", figura de siloxismo que os renacentistas aplicaban aos razoamentos absurdos, cruzado co portugu\u00e9s \"barroco\", perla irregular ou, por extensi\u00f3n, xoia falsa.\nA cultura barroca nace dunha situaci\u00f3n hist\u00f3rica concreta, que \u00e9 a crise econ\u00f3mica e social que as monarqu\u00edas absolutistas e a Contrarreforma non puideron ocultar. Por esa raz\u00f3n, o home desa \u00e9poca refuxiouse nos avances da ciencia e na expresi\u00f3n art\u00edstica e literaria. O Barroco caracter\u00edzase tanto polo esplendor art\u00edstico e cultural como pola decadencia social e econ\u00f3mica.\nO Barroco \u00e9 unha reacci\u00f3n fronte ao manierismo, movemento elitista, complicado e intelectual e, en xeral, \u00e1 orde est\u00e9tica renacentista, de beleza equilibrada e razoable. O Barroco non cifra o seu ideal na proporci\u00f3n bela, m\u00e1is ben procura a realidade coti\u00e1, frecuentemente tratada con extrema crueza. Ao mesmo tempo mostra gusto polo aparatoso e monumental, empregado como instrumento propagand\u00edstico tanto da monarqu\u00eda como da Igrexa cat\u00f3lica.\nArquitectura.\nA arquitectura barroca empregou formas m\u00e1is din\u00e1micas, cunha exuberante decoraci\u00f3n e un sentido escenogr\u00e1fico das formas e dos volumes. Cobrou relevancia a modulaci\u00f3n do espazo, con preferencia polas curvas c\u00f3ncavas e convexas, pondo especial atenci\u00f3n nas ilusi\u00f3ns \u00f3pticas (\"trompe-l'\u0153il\") e no punto de vista do espectador. Tam\u00e9n adquiriu unha grande importancia o urbanismo, debido aos monumentais programas desenvolvidos por reis e papas, cun concepto integrador da arquitectura e a paisaxe, que buscaba a recreaci\u00f3n dun \"continuum\" espacial, da expansi\u00f3n das formas na procura do infindo, como expresi\u00f3n duns elevados ideais, sexan pol\u00edticos ou relixiosos.\u200b \nComo obras mestras da arquitectura barroca podemos destacar a Bas\u00edlica de San Pedro do Vaticano, obra do mestre Bernini en Italia, o Palacio de Versalles en Francia ou a fachada da Catedral compostel\u00e1.\nPintura.\nOs pintores barrocos, mediante as s\u00faas obras, buscan a expresi\u00f3n, o sentimento interior, a paix\u00f3n, o temperamento, o movemento e a profundidade, como se pode observar na obra de Vel\u00e1zquez \"As fiandeiras\". Tam\u00e9n destaca o pintor italiano Caravaggio e o seu dominio da t\u00e9cnica do claroescuro, e nos Pa\u00edses Baixos destaca Rembrandt.\nCon este estilo, nacen unha nova clientela, na que est\u00e1 a alta burgues\u00eda, a burgues\u00eda media acomodada, os nobres, a igrexa, as instituci\u00f3ns p\u00fablicas etc.\nOs cadros constan dunha tem\u00e1tica variada: relixiosa, mitol\u00f3xica, retratos da vida coti\u00e1, paisaxes, naturezas mortas, bodeg\u00f3ns, escenas de caza...\nBrotan novos artistas especializadas para as tem\u00e1ticas:\nEscultura.\nA escultura barroca est\u00e1 moi vinculada coa arquitectura, como por exemplo, nos retablos, pois foron os temas relixiosos ou, na s\u00faa falta, inspirados na mitolox\u00eda cl\u00e1sica nos que m\u00e1is abonda a produci\u00f3n deste movemento. Entre os escultores destaca sobre todo Bernini en Italia.\nL\u00edrica.\nOs autores que m\u00e1is destacaron na l\u00edrica do Barroco en Espa\u00f1a foron Quevedo e G\u00f3ngora.\nTeatro.\nOs autores de maior relevancia no teatro barroco en Espa\u00f1a foron Lope de Vega, Calder\u00f3n de la Barca e Tirso de Molina. Nesta \u00e9poca o teatro espa\u00f1ol en castel\u00e1n vive a s\u00faa \u00e9poca de m\u00e1ximo esplendor, o chamado S\u00e9culo de Ouro. Isto contrasta coa escas\u00edsima produci\u00f3n literaria en galego, que se atopa nos chamados s\u00e9culos escuros.\nO Barroco galego.\nO esplendor do Barroco coincide cun momento de gran transformaci\u00f3n social e econ\u00f3mica de Galiza, coa fidalgu\u00eda de pazo e a Igrexa coma clases directoras da sociedade.\nO Barroco \u00e9 un dos per\u00edodos culminantes da historia da arte galega, en especial no caso da arquitectura e dos retabl\u00edstica, de xeito tal que dende o Rom\u00e1nico non se asistira a un af\u00e1n semellante de renovaci\u00f3n das f\u00e1bricas relixiosas coma o que se vai desenvolver desde mediados do s\u00e9culo XVII at\u00e9 a segunda metade do seguinte. Galiza asiste ent\u00f3n, tanto a nivel urbano coma rural, a un fen\u00f3meno de transformaci\u00f3n das s\u00faas estruturas arquitect\u00f3nicas e urbanas s\u00f3 comparable aos momentos culminantes de \u00e9pocas hist\u00f3ricas anteriores.\nHai que resaltar o rol tido polo Cabido da catedral de Santiago neste pulo renovador, xa que a s\u00faa privilexiada situaci\u00f3n econ\u00f3mica, as\u00ed coma o af\u00e1n por conservar a catedral coma un dos edificios m\u00e1is significativos da Cristiandade, lev\u00e1rono a se converter no decidido defensor dunha nova opci\u00f3n art\u00edstica, a barroca, que desde al\u00ed irradiar\u00e1 por toda Galiza da man de arquitectos coma Andrade, Casas Novoa ou Ferro Caaveiro.\nEntre as principais obras relixiosas salientan en Compostela a fachada do Obradoiro da catedral e a s\u00faa torre do reloxo, a fachada do mosteiro de San Marti\u00f1o Pinario ou a Casa do Cabido. Outras construci\u00f3ns de sona son a a capela da Virxe dos Ollos Grandes, na catedral de Lugo, e a igrexa do mosteiro de Oseira. Na arquitectura civil, \u00e9 a \u00e9poca dos pazos, nos que salienta o pazo de Oca.\nA recuperaci\u00f3n econ\u00f3mica que se d\u00e1 en Galiza a partir dos primeiros anos do s\u00e9culo XVIII vai propiciar a aparici\u00f3n dunha nova clientela, a pequena nobreza, moitas veces segundos de grandes familias, cuxos primox\u00e9nitos se trasladaran para a Corte. Estes segundos acometen ent\u00f3n a construci\u00f3n de pazos, contrapunto da arquitectura eclesi\u00e1stica."}
{"id": "9372", "revid": "1987", "url": "https://gl.wikipedia.org/wiki?curid=9372", "title": "Monofisismo", "text": "O monofisismo \u00e9 unha doutrina cristi\u00e1 que xorde no s\u00e9culo VI e que defende a existencia dunha soa natureza en Cristo. Dentro do monofisismo existen diversas posturas explicativas desta unicidade natural, algunhas fusionistas como o monofisismo real ou eutiquianismo e outras que sen negar a humanidade e a divindade de Cristo consideran que existe unha soa natureza ou ser \u00fanico: monofisismo verbal.\nMonofisismo real.\nNo monofisismo real def\u00e9ndese que na encarnaci\u00f3n de Cristo a natureza humana foi absorbida pola divina, de modo que en Cristo s\u00f3 se pode falar dunha natureza divina e unha aparencia humana. Esta doutrina foi condenada no Concilio de Calcedonia (451) onde se formulou definitivamente a que ser\u00eda a doutrina oficial da igrexa: Que en Cristo existen d\u00faas naturezas, humana e divina, que permanecen inconfusas, indivisas, inmutables e inseparables, reunidas nunha soa persoa ou hip\u00f3stase.\nMonofisismo verbal.\nComo reacci\u00f3n a postura do Concilio de Calcedonia e a pesar de que se abandonou a posici\u00f3n realista alg\u00fans te\u00f3logos e igrexas seguiron mantendo posici\u00f3ns monofisitas m\u00e1is moderadas. Aceptouse a existencia de humanidade e divindade en Cristo pero rexeitouse a idea da hip\u00f3stase ou persoa entendendo no seu lugar unha soa natureza. Esta posici\u00f3n vense considerando hoxe en d\u00eda por algunhas igrexas como a cat\u00f3lica como non her\u00e9tica na realidade, se non como her\u00e9tica na s\u00faa formulaci\u00f3n verbal, de a\u00ed que se co\u00f1eza a postura como monofisismo verbal.\nDentro do monofisismo verbal, hoxe en d\u00eda hai tres igrexas que se definen como monofisitas, a Igrexa apost\u00f3lica armenia, a Igrexa ortodoxa sir\u00edaca e a Igrexa ortodoxa copta inclu\u00edndo nesta a Igrexa et\u00edope tewahedo."}
{"id": "9373", "revid": "1987", "url": "https://gl.wikipedia.org/wiki?curid=9373", "title": "Nestorianismo", "text": "O nestorianismo \u00e9 unha doutrina cristol\u00f3xica predicada por Nestorio, patriarca de Constantinopla no s\u00e9culo V. Defend\u00eda que Cristo ten d\u00faas naturezas, humana e divina, e que estas eran independentes. Con isto, ponse en d\u00fabida o car\u00e1cter de Nai de Deus da Virxe Mar\u00eda. Esta suposta dualidade en Xes\u00fas de Nazaret foi condenada no concilio de \u00c9feso, e considerada herex\u00eda pola Igrexa cat\u00f3lica, a Igrexa ortodoxa e as igrexas ortodoxas orientais, pero aceptada pola Igrexa Asiria do Leste. Esta \u00faltima tivo grandes \u00e9xitos misioneiros en Asia central e Extremo Oriente. Hoxe \u00e9 unha comunidade a piques de desaparecer, especialmente tras a guerra de Iraq."}
{"id": "9375", "revid": "23204", "url": "https://gl.wikipedia.org/wiki?curid=9375", "title": "Lingua acheron", "text": "A lingua acheron \u00e9 unha lingua n\u00edxer-congo do grupo Kordofana. F\u00e1lase no sur dos Montes Nuba, na provincia de Kordof\u00e1n, no Sud\u00e1n. Dividido en dous dialectos, o oriental e o occidental.\nO seu c\u00f3digo ISO/DIS 639-3 \u00e9 acz.\nV\u00e9xase tam\u00e9n.\nLigaz\u00f3ns externas.\nEthnologue"}
{"id": "9376", "revid": "23204", "url": "https://gl.wikipedia.org/wiki?curid=9376", "title": "Lingua achol\u00ed", "text": "O achol\u00ed \u00e9 unha lingua da familia nil\u00f3tica do grupo occidental falada en Uganda e no Sud\u00e1n do Sur.\nDistribuci\u00f3n xeogr\u00e1fica.\nA maior\u00eda dos achol\u00ed viven no norte de Uganda, no territorio co\u00f1ecido como Acholilandia. No cant\u00f3n de Magwe, no Sud\u00e1n viven 45.000 (2000)\nFalantes.\n791.796 (1996)\nEscrita.\nA maior parte do escrito en Achol\u00ed son obras de car\u00e1cter relixioso e compilaci\u00f3ns de literatura tradicional. En 1953 Okot p'Bitek publicou a primeira novela en achol\u00ed, \"Lak Tar Miyo Kinyero Wi Lobo\" (\"Dentes brancos\").\nEn 1986 traduciuse a Biblia. Existe prensa escrita en achol\u00ed."}
{"id": "9378", "revid": "98629", "url": "https://gl.wikipedia.org/wiki?curid=9378", "title": "Anticosti", "text": "A illa de Anticosti (\"Anticosti Island\" en ingl\u00e9s; \"\u00cele d'Anticosti\" en franc\u00e9s) \u00e9 unha illa rochosa e cuberta por bosques situada no golfo de San Lourenzo, no Quebec, o Canad\u00e1. Cos seus 7.941\u00a0km\u00b2 de superficie, ocupa o posto 90 entre as illas m\u00e1is grandes do mundo. Polo norte, a illa de Anticosti est\u00e1 separada do Quebec polo estreito de Jacques Cartier e, polo sur, da pen\u00ednsula de Gaspesia polo estreito de Honguedo. O seu lago m\u00e1is grande \u00e9 o lago Wickenden, que alimenta ao r\u00edo X\u00fapiter.\nHistoria.\nAnticosti foi descuberta en 1534 polo explorador franc\u00e9s Jacques Cartier e recibiu o nome de \"Assomption\" ('Asunci\u00f3n'). Posteriormente, foi outorgada a Louis Joliet polo rei Lu\u00eds XIV como recompensa por descubrir o r\u00edo Mississippi, e permaneceu na familia Joliet ata 1763, cando foi cedida por Francia \u00e1 colonia de Terra Nova. O Canad\u00e1 recuperou a illa en 1774. En 1895, Anticosti foi comprada polo adi\u00f1eirado chocolateiro franc\u00e9s Henri Menier, o cal tratou de convertela nunha gran reserva para a caza e a pesca. Menier introduciu varias especies, como os cervos, ademais de explotar os recursos naturais como a madeira e os minerais.\nEn 2001 creouse o Parque Nacional de Anticosti, con 572\u00a0km\u00b2 de superficie.\nXeograf\u00eda.\nA illa de Anticosti forma parte das terras baixas orientais do San Lorenzo. Ten 217\u00a0km. de longo e ten un largo m\u00e1ximo de 48\u00a0km., 1\u00bd veces m\u00e1is grande que a provincia da Illa do Pr\u00edncipe Eduardo. O seu litoral \u00e9 longo e rochoso e perigoso, ofrecendo pouco refuxio para barcos ag\u00e1s nas ba\u00edas de Gamache, Ellis Bay e Fox Bay. Hai grandes baix\u00edos ao sur.\nO lago m\u00e1is grande da illa \u00e9 o lago Wickenden, que alimenta o r\u00edo de X\u00fapiter. Hai numerosos r\u00edos en Anticosti, moitos dos cales fl\u00faen a trav\u00e9s de profundas gargantas e can\u00f3ns nas costas norte e sur.\nTopograficamente, a illa de Anticosti p\u00f3dese dividir en tres rexi\u00f3ns distintas: d\u00faas zonas de terras baixas, que de rara vez superan os 150 m. de elevaci\u00f3n, nos terzos oriental e occidental da illa unidos ao longo da costa; E un altiplano central que forma unha meseta que se eleva a pouco m\u00e1is de 300 m. Esta meseta \u00e9 unha estrutura unidireccional lixeiramente inclinada cara ao sur, e caracter\u00edzase polas s\u00faas costas. As rochas expostas na illa forman un estrato sedimentario continuo de m\u00e1is de 2.000 m. de espesor. Estes son os estratos m\u00e1is completos do leste de Norteam\u00e9rica dos per\u00edodos ordoviciano e siluriano.\nO clima da illa de Anticosti \u00e9 o clima sub\u00e1rtico subboreal, temperado pola influencia mar\u00edtima do golfo de San Lourenzo que reduce as diferenzas de temperatura. A temperatura media anual \u00e9 de 1\u00b49\u00a0\u00b0C. O mes de xullo \u00e9 o m\u00e1is c\u00e1lido cunha temperatura de media de 14\u00b479\u00a0\u00b0C. Pola contra, febreiro \u00e9 o mes m\u00e1is fr\u00edo, -11\u00b42\u00a0\u00b0C de media. A precipitaci\u00f3n de neve \u00e9 abundante, polo xeral acum\u00falase sobre 3 m. nas partes occidental e central.\nA pesar do seu gran tama\u00f1o (217\u00a0km de longo e entre 16 e 48\u00a0km de ancho), Anticosti est\u00e1 moi escasamente poboada: 240 habitantes en 2011, localizados no seu maior parte na aldea de Port-Menier, no extremo occidental da illa. Moitos dos habitantes cumpren tarefas relacionadas coa conservaci\u00f3n dos numerosos faros erixidos polo goberno canadense. A costa \u00e9 perigosa; os m\u00e1is de 400 naufraxios contabilizados fixeron a Anticosti acredora do sobrenome de \"o cemiterio do San Lourenzo\". V\u00e9xase en: Os dous \u00fanicos portos son Ellis Bay e Fox Bay."}
{"id": "9379", "revid": "6193335", "url": "https://gl.wikipedia.org/wiki?curid=9379", "title": "Els Segadors", "text": "Els Segadors (\"Os seitureiros\" en galego) \u00e9 o himno nacional oficial de Catalu\u00f1a. A letra da canci\u00f3n fai referencia \u00e1 loita entre o campo catal\u00e1n e o rei Filipe IV (1640).\nHistoria.\nA letra \u00e9 de Emili Guanyavents (1899), a composici\u00f3n \u00e9 de Francesc Ali\u00f3 que a compuxo no ano 1892 adaptando a melod\u00eda dunha canci\u00f3n popular.\nDurante a Segunda Rep\u00fablica Espa\u00f1ola unha parte de \"Els xiquets de Valls\" , obra de Josep Anselm Clav\u00e9 i Camps foi inclu\u00edda no himno. Finalmente non ser\u00eda inclu\u00edda na versi\u00f3n final do himno.\nO 25 de febreiro de 1993 o Parlamento de Catalu\u00f1a oficializou o himno."}
{"id": "9381", "revid": "6750", "url": "https://gl.wikipedia.org/wiki?curid=9381", "title": "Illas Baleares", "text": "As Illas Baleares (en catal\u00e1n e oficialmente: \"Illes Balears\") son un arquip\u00e9lago e unha comunidade aut\u00f3noma espa\u00f1ola situada no Mar Mediterr\u00e1neo, xunto \u00e1 costa oriental da pen\u00ednsula Ib\u00e9rica. A s\u00faa capital \u00e9 Palma, e a lingua propia aut\u00f3ctona \u00e9 o catal\u00e1n. O seu principal recurso \u00e9 o turismo, sobre todo procedente de Alema\u00f1a e do Reino Unido, quen o consideran coma destino de viaxes por excelencia.\nO arquip\u00e9lago est\u00e1 formado por dous grupos de illas e numerosos illotes: as Gimnesias (Menorca, Mallorca e Cabrera e alg\u00fans illotes pr\u00f3ximos como Dragonera, Conillera e a illa de l'Aire) e as Pitiusas (Eivisa e Formentera e os distintos illotes que as rodean como s'Espalmador e s'Espardell). Conta con importantes industrias de alfaias (as perlas de Maj\u00f3rica) e un parque nacional mar\u00edtimo-terrestre en Cabrera.\nHistoria.\nPrehistoria e historia antiga.\nAs illas estiveron poboadas desde tempos remotos. As primeiras aparici\u00f3ns de poboadores rem\u00f3ntanse ao III milenio a.C. A\u00ednda que hai vestixios dunha presenza humana en Eivisa e Formentera durante a Idade de Bronce, posteriormente durante varios s\u00e9culos estas illas atop\u00e1ronse despoboadas, mentres que Mallorca e Menorca estaban habitadas por un pobo mal co\u00f1ecido, cuxa cultura caracter\u00edstica era a cultura talai\u00f3tica.\nPosteriormente, produc\u00edronse colonizaci\u00f3ns de gregos, fenicios e cartaxineses. Eivisa e Formentera non volveron ter unha presenza humana estable ata as colonizaci\u00f3ns fenicias no s\u00e9culo VII a.C., sendo a s\u00faa nova poboaci\u00f3n moi probablemente de orixe sem\u00edtico (de fenicios e p\u00fanicos). M\u00e1is tarde os romanos conquistaron o conxunto das illas no ano 123 a. C., unificando por primeira vez todo o arquip\u00e9lago baixo unha mesma administraci\u00f3n e unha mesma cultura (pois hab\u00eda unha dicotom\u00eda do fondo \u00e9tnico entre as Pitiusas, poboadas por semitas, e as Gimnesias, con xentes pertencentes \u00e1 cultura talai\u00f3tica), a\u00ednda que esta colonizaci\u00f3n foi pouco intensa. Incorporadas en principio \u00e1 Hispania Citerior e posteriormente \u00e1 Tarraconense, as illas formaron parte da provincia Carthaginense durante o Baixo Imperio, chegando a finais do s\u00e9culo IV a constitu\u00edrse en provincia independente, Balearica.\nAlta Idade Media.\nNo ano 455, os v\u00e1ndalos ocuparon as Illas Baleares. Pouco despois, no ano 534, foron conquistadas polas tropas de Xustiniano e integradas ao imperio Bizantino ata principios do s\u00e9culo VIII. A crise econ\u00f3mica e demogr\u00e1fica do arquip\u00e9lago, ao longo dos s\u00e9culos VII ao IX, exp\u00faxolles de forma crecente aos ataques exteriores. Logo dunha etapa de incursi\u00f3ns, o emirato de C\u00f3rdoba ocupounas no 903. Posteriormente, dependeron da taifa de D\u00e9nia (1013-1067), do imperio almor\u00e1bide (1120-1203) e dos almohades (do 1203 ata a conquista aragonesa).\nConquista cristi\u00e1.\nA Coroa de Arag\u00f3n experimentou durante os s\u00e9culos XII e XIII unha forte expansi\u00f3n cara ao Mediterr\u00e1neo, que a levou at\u00e9 as Baleares. Xaime I de Arag\u00f3n capitaneou unha frota que desembarcou en Mallorca a finais do ver\u00e1n de 1229. Logo de longos combates que se prolongaron durante meses, o rei entrou vitorioso na cidade o 31 de decembro dese mesmo ano. O asalto foi seguido dunha matanza indiscriminada que ocasionou un verdadeiro xenocidio da poboaci\u00f3n mallorquina, tanto \u00e9 as\u00ed que os miles de cad\u00e1veres que non puideron ser enterrados provocaron unha epidemia entre os conquistadores que causou numerosas baixas. Como consecuencia, os nobres quixeron quedar con todo o bot\u00edn no canto de sortealo entre a tropa. Isto provocou a revolta de pe\u00f3ns e cabaleiros. Finalmente produciuse a repartici\u00f3n do bot\u00edn que durou ata o 30 de abril de 1230. \nGrazas a todo isto, os musulm\u00e1ns sobreviventes tiveron tempo de organizar diversos focos de resistencia nas monta\u00f1as, o que prolongou un par de anos as loitas contra os musulm\u00e1ns de Mallorca que, finalmente, terminaron convertidos en escravos ou semi-escravos.\nToda esta destruci\u00f3n debilitou tam\u00e9n ao ex\u00e9rcito de Xaime I ata o punto de que, cando Menorca pediu a vasalaxe da Coroa, s\u00e9ndolle concedida. As\u00ed, Menorca converteuse nunha Taifa aut\u00f3noma, onde a relixi\u00f3n e a cultura \u00e1rabe mantiv\u00e9ronse durante medio s\u00e9culo m\u00e1is. Mais en xaneiro de 1287, a frota de Afonso II, o Franco, chegou ao porto de Ma\u00f3. Pactouse a capitulaci\u00f3n da illa de forma que os caudillos e nobres puideron escapar dos catal\u00e1ns a cambio de entregar ao resto da poboaci\u00f3n para que se lles escravizara. Polo que respecta a Eivissa, tam\u00e9n foi conquistada por Xaime I, mais en agosto de 1236 os seus habitantes foron tam\u00e9n escravizados e os seus bens repartidos entre os magnates.\nXaime I de Arag\u00f3n deu \u00e1s illas unha estrutura administrativa bastante aut\u00f3noma dentro da Coroa de Arag\u00f3n ao formar estas o Reino de Mallorca, que chegou a ser completamente independente uns anos. Tras a uni\u00f3n din\u00e1stica dos Reis Cat\u00f3licos, as illas foron obrigadas a integrarse, do mesmo xeito que os demais reinos da pen\u00ednsula, na nova unidade din\u00e1stica. M\u00e1is tarde, aplicouse un decreto espa\u00f1ol prohibindo o catal\u00e1n e obrigando a espa\u00f1olizar as illas (1718).\nIdade Moderna e Contempor\u00e1nea.\nA illa de Menorca estivo ocupada entre 1708 e 1802 por tropas inglesas, por mor da guerra de sucesi\u00f3n. Durante a II Rep\u00fablica (1931-1939) proxectouse sen \u00e9xito un Estatuto de Autonom\u00eda para as Illas Baleares.\nEn 1936, co inicio da guerra civil espa\u00f1ola, o arquip\u00e9lago queda dividido en d\u00faas zonas: a parte central e oeste (Formentera, Eivisa, Mallorca) quedan dentro do area dominada polos militares alzados contra a Segunda Rep\u00fablica Espa\u00f1ola, mentres en Menorca fracasa a insurrecci\u00f3n. Nos primeiros meses do conflito, desenvolverase desde Catalu\u00f1a principalmente, unha operaci\u00f3n para tomar Mallorca, o chamado \"Desembarco de Mallorca\", que se desenvolver\u00eda entre agosto e setembro de 1936 e que finalmente ser\u00eda rexeitado polo ex\u00e9rcito franquista, volvendo quedar as cousas igual que antes. A illa de Menorca non ser\u00e1 ocupada ata o final da guerra.\nTras a transici\u00f3n regresan os \u00e1nimos autonomistas e en 1983 finalmente \u00e9 aprobado un Estatuto de Autonom\u00eda.\nDemograf\u00eda.\nAs illas.\nNa seguinte t\u00e1boa p\u00f3dense ver as principais illas das Baleares as s\u00faas caracter\u00edsticas.\nO arquip\u00e9lago sufriu un gran crecemento demogr\u00e1fico tras o boom tur\u00edstico dos anos 60: no per\u00edodo 1970-2005, este foi do 76,10%, fronte ao 29,90% da media espa\u00f1ola. No ano 2005, a poboaci\u00f3n total das illas ascend\u00eda a 983.131 persoas.\nPoboaci\u00f3n por anos.\nA poboaci\u00f3n balear medra a un ritmo vertixinoso, principalmente pola inmigraci\u00f3n, que sup\u00f3n o 15,75% de poboaci\u00f3n, sendo a primeira Comunidade Aut\u00f3noma e a segunda provincia (tras Alacant) de Espa\u00f1a con maior n\u00famero de residentes for\u00e1neos. Un 39,66% dos estranxeiros prove\u00f1en da Uni\u00f3n Europea, destacando os alem\u00e1ns (14,59% do total), os brit\u00e1nicos (9,58%), os italianos (5,46%) e os franceses (3,60%). Un 34,34% v\u00e9n de Iberoam\u00e9rica, destacando polo seu n\u00famero os ecuatorianos (10,32%), os arxentinos (7,62%), os colombianos (5,95%) e os uruguaios (2,39%). Un 11,02% v\u00e9n de \u00c1frica do Norte, principalmente de Marrocos, e un 7,54% prov\u00e9n de Europa do Leste, sobre todo de Roman\u00eda e Bulgaria.\nLingua.\nAs Baleares son actualmente biling\u00fces no dialecto balear do catal\u00e1n, xa que foron repoboadas maioritariamente por \"payeses\" do Rosell\u00f3n, Xirona e Barcelona durante a Reconquista, e o castel\u00e1n. Ademais, nas zonas tur\u00edsticas, f\u00e1lanse o ingl\u00e9s e alem\u00e1n. A pesar da cooficialidade existente, a maior\u00eda de carteis municipais e rexionais e demais documentos est\u00e1n en s\u00f3 en catal\u00e1n, como resultado dunha vontade para conservar a lingua aut\u00f3ctona.\nA situaci\u00f3n socioling\u00fc\u00edstica das Illas desembocou nun biling\u00fcismo unidireccional favorable ao castel\u00e1n, de tal xeito que, a\u00ednda que a maior\u00eda de habitantes entenden as d\u00faas linguas, o biling\u00fcismo activo (\u00e9 dicir, falar as d\u00faas linguas) \u00e9 practicado case exclusivamente polos catalansfalantes, sendo os castel\u00e1n-falantes maioritariamente monoling\u00fces no plano verbal.\nPol\u00edtica e administraci\u00f3n.\nGoberno.\nA capital das Illas Baleares e da illa de Mallorca \u00e9 a cidade de Palma, tam\u00e9n chamada \"Ciutat\" en Mallorca. A\u00ed est\u00e1 a sede do Goberno das Illas Baleares (\"Govern\") e do Consello Insular de Mallorca.\n\u00c1 marxe do goberno auton\u00f3mico, as illas est\u00e1n divididas en catro Consellos Insulares (\"consells insulars\" en catal\u00e1n):\nCabe indicar que nas elecci\u00f3ns habidas en maio de 2007, por primeira vez votouse aos Consellos insulares directamente. Dende as elecci\u00f3ns de 2007 v\u00f3tase separadamente para o goberno dos Consellos Insulares, cuxos membros anteriormente coincid\u00edan cos deputados de cada illa elixidos para o Parlamento das Illas Baleares (\"Parlament\").\nS\u00edmbolos.\nOs s\u00edmbolos das Illas Baleares est\u00e1n integrados na bandeira. Estes s\u00edmbolos son distintivos e lexitimados historicamente: as catro barras horizontais sobre un fondo amarelo, e o cuarto de fondo morado cun castelo branco de cinco torres en medio. Cada illa tam\u00e9n pode ter a s\u00faa propia bandeira.\nA\u00ednda as\u00ed, foise cuestionando, dende a s\u00faa oficializaci\u00f3n o uso desta bandeira e a s\u00faa lexitimaci\u00f3n hist\u00f3rica, xa que moitas veces s\u00f3 \u00e9 considerada unha modificaci\u00f3n da bandeira de Mallorca, que de feito tam\u00e9n est\u00e1 inspirada escudo de Palma.\nO outro s\u00edmbolo das Illas Baleares, \u00e9 o D\u00eda das Illas Baleares, festexado o 1 de marzo, data na que entrou en vigor o Estatuto de Autonom\u00eda de 1983.\nEtimolox\u00eda.\nA pesar que durante moito tempo creuse que \"Baleares\" provi\u00f1a da palabra grega \"ballein\" que significa \"lanzar\", ultimamente cambiouse de opini\u00f3n e parece que se descarta a orixe hel\u00e9nico. O certo \u00e9 que os gregos utilizaron a palabra Gimnesias para referirse \u00e1s illas de Menorca e Mallorca. En cambio, cartaxineses e romanos preferiron a denominaci\u00f3n \"Baleares\" para Menorca e Mallorca. Todos eles chamaron a Eivissa e Formentera Pitiusas.\nA orixe do nome \"Baleares\" non \u00e9 grego sen\u00f3n fenicio. Prov\u00e9n do plural \"ba' l\u00e9 yaroh\". O substantivo \"ba' l\u00e9\" significa \"os que exercitan o oficio de\" e act\u00faa como suxeito do verbo \"yaroh\" que significa \"tirar pedras\". O significado final ser\u00eda algo as\u00ed como \"os mestres do lanzamento\". E estes mestres do lanzamento son os \"fondeiros das illas\". As\u00ed pois, Baleares significa \"fondeiros\". Autores cl\u00e1sicos como Plinio ou Diodoro falaron moito deles. Pero \u00e9 a narraci\u00f3n de Licofronte de Calcis, no seu poema herm\u00e9tico \"Alexandra\" (versos 633-641), cando fala dos fuxitivos da guerra de Troia que chegan \u00e1s Baleares, \u00e1s que o chama Gimnesias, onde se d\u00e1 esta descrici\u00f3n:\nEsta fama e probablemente un exceso de poboaci\u00f3n deu lugar a que moitos destes fondeiros das illas terminasen nutrindo aos ex\u00e9rcitos cartaxin\u00e9s e, m\u00e1is tarde, romano. Parece ser que o costume de utilizar a fonda nas illas non se abandonou entre os campesi\u00f1os ata ben entrado o s\u00e9culo XX. En Menorca, ata non fai moitos anos, exist\u00eda a tradici\u00f3n que, para entrar en determinados gremios, o aspirante ti\u00f1a que acertar cunha pedra, e sen errar ning\u00fan tiro, oito espazos baleiros entre d\u00faas barras.\nHistoria natural.\nPaleoxeograf\u00eda.\nGimnesias e Pitiusas tiveron unha historia xeogr\u00e1fica diferente. Durante as glaciaci\u00f3ns do Cuaternario, debido \u00e1 acumulaci\u00f3n de auga en forma de xeo nos casquetes polares e nas grandes serras, mares e oc\u00e9anos baixaron de nivel. Isto provocou que se unisen Menorca e Mallorca por unha banda e Eivissa e Formentera polo outro. Todas as faunas e floras mestur\u00e1ronse, pero entre a Gran Gimnesia e a Gran Pitiusa non foi as\u00ed xa que permaneceu unha canle mari\u00f1a de m\u00e1is de 70\u00a0km, infranqueable pola fauna terrestre. A menor medida da Gran Gimnesia (2.000\u00a0km\u00b2) e un clima m\u00e1is \u00e1rido provocou a extinci\u00f3n da fauna terrestre e a falta de vexetais arb\u00f3reos notables.\nFlora.\nNo pasado, Gimnesias e Pitiusas tiveron ecosistemas distintos. As Gimnesias ti\u00f1an bosques de aci\u00f1eiras no interior e nos chairos costeiros grandes bosques de buxo balear (\"buxus balearica\"), planta que a\u00ednda se pode atopar de forma residual en Mallorca. As Pitiusas estaban practicamente espidas de vexetaci\u00f3n arb\u00f3rea e predominaban as herbas nitr\u00f3filas produto do efecto das dexecci\u00f3ns da gran cantidade de colonias de aves que ti\u00f1an.\nFauna.\nNo pasado, a fauna das Gimnesias e das Pitiusas era moi distinta. Parece ser que, f\u00f3ra das especies voadoras (aves, morcegos e insectos voadores) non compart\u00edan case ningunha especie terrestre: diferentes comunidades vexetais, diferentes herb\u00edvoros, diferentes carn\u00edvoros.\nEconom\u00eda.\nO PIB por habitante das illes \u00e9 un dos m\u00e1is altos do Estado Espa\u00f1ol. O elemento socioecon\u00f3mico m\u00e1is determinante das \u00faltimas d\u00e9cadas da econom\u00eda balear \u00e9 o turismo, por\u00e9n, o comportamento tur\u00edstico \u00e9 diferente segundo a illa. As illas de Mallorca e Eivissa te\u00f1en un fluxo tur\u00edstico m\u00e1is intenso, recibindo turistas principalmente alem\u00e1s e ingleses, a\u00ednda que tam\u00e9n moitos italianos sobre todo en Eivissa. Con todo, Menorca entrou m\u00e1is tarde na industria do turismo, recibindo agora moitos turistas ingleses. No caso de Formentera a illa estivo apartada dos efectos desta industria, entre outras cousas polo seu pequeno tama\u00f1o e a falta de auga potable, mais ten recibido turistas principalmente italianos.\nEn t\u00f3dalas illas o turismo do resto do estado espa\u00f1ol non representa m\u00e1is dun cuarto do total, sendo en Eivissa onde \u00e9 m\u00e1is marcado (principalmente mozos atra\u00eddos pola fama das s\u00faas discotecas).\nEste fen\u00f3meno do turismo modificou pois o tipo de econom\u00eda das illas, traballando agora m\u00e1is dun 70% da poboaci\u00f3n no sector servizos. Ademais c\u00f3mpre destacar a industria do t\u00e9xtil, o coiro e o calzado."}
{"id": "9383", "revid": "197", "url": "https://gl.wikipedia.org/wiki?curid=9383", "title": "Canarias", "text": ""}
{"id": "9385", "revid": "23204", "url": "https://gl.wikipedia.org/wiki?curid=9385", "title": "Illas Canarias", "text": "As Canarias son un arquip\u00e9lago do Atl\u00e1ntico, unha das dezasete comunidades aut\u00f3nomas de Espa\u00f1a e unha das rexi\u00f3ns ultraperif\u00e9ricas da Uni\u00f3n Europea. Est\u00e1 formada por oito illas: El Hierro, La Gomera, La Palma e Tenerife, que forman a provincia de Santa Cruz de Tenerife; e Fuerteventura, Gran Canaria, Lanzarote e La Graciosa, que forman a provincia das Palmas. Tam\u00e9n fan parte das Canarias os illotes deshabitados de Alegranza, Monta\u00f1a Clara, Roque del Este e Roque del Oeste, que forman xunto coa illa de La Graciosa o Arquip\u00e9lago Chinijo, e a Illa de Lobos, todos eles pertencentes \u00e1 provincia das Palmas.\nO arquip\u00e9lago est\u00e1 situado fronte \u00e1 costa noroeste de \u00c1frica, entre as coordenadas 27\u00ba 37' e 29\u00ba 25' de latitude norte e 13\u00ba 20' e 18\u00ba 10' de lonxitude oeste, situaci\u00f3n que implica unha diferenza dunha hora entre as Canarias e o resto de Espa\u00f1a. A illa de Fuerteventura dista uns 95\u00a0km da costa africana. Con todo, son aproximadamente 1 400 km os que separan a Canarias do continente europeo. A pesar disto, a cultura das illas \u00e9 occidental, a medio cami\u00f1o entre Europa e Latinoam\u00e9rica.\nAs illas, de orixe volc\u00e1nica, son parte da rexi\u00f3n natural da Macaronesia xunto cos arquip\u00e9lagos de Cabo Verde, Os Azores, Madeira e Salvaxes. O seu clima \u00e9 subtropical, a\u00ednda que modificado pola altura e a vertente norte ou sur. Esta variabilidade clim\u00e1tica xera unha gran diversidade biol\u00f3xica que, xunto \u00e1 riqueza paisax\u00edstica e xeol\u00f3xica, xustifica a existencia nas Canarias de catro parques nacionais e que varias illas sexan reservas da biosfera da UNESCO. Estes atractivos naturais, o bo clima e as praias fan das illas un importante destino tur\u00edstico, sendo visitadas cada ano por preto de 12 mill\u00f3ns de persoas (11\u00a0986\u00a0059 en 2007, destacando un 29% de brit\u00e1nicos, 22% espa\u00f1ois peninsulares e un 21% alem\u00e1ns).\nA capitalidade da comunidade \u00e9 compartida entre as s\u00faas d\u00faas principais cidades: Santa Cruz de Tenerife e As Palmas de Gran Canaria; a sede do Presidente do Goberno auton\u00f3mico alterna entre ambas por per\u00edodos lexislativos, sendo a sede do Vicepresidente distinta \u00e1 do Presidente. O Parlamento das Canarias est\u00e1 en Santa Cruz de Tenerife, mentres que a sede da Delegaci\u00f3n do Goberno se sit\u00faa nas Palmas de Gran Canaria, existindo ademais unha Subdelegaci\u00f3n do Goberno en cada unha das d\u00faas cidades. As\u00ed mesmo, hai un equilibrio entre as d\u00faas capitais en canto a conseller\u00edas e instituci\u00f3ns p\u00fablicas. Non existen deputaci\u00f3ns provinciais como no resto de Espa\u00f1a, sendo cada illa gobernada polo seu respectivo Cabido, excepto as illas e illotes do Arquip\u00e9lago Chinijo, os cales son gobernados polo Cabido de Lanzarote, e a Illa de Lobos, gobernada polo Cabido de Fuerteventura.\nHistoria.\nAs illas Canarias eran habitadas desde antes da conquista europea polos guanches. O termo \"guanche\" era o xentilicio dos habitantes da illa de Tenerife, pero m\u00e1is tarde foi empregado para referirse a todos os habitantes orixinais do arquip\u00e9lago. Eran un pobo antigo, relacionado cos b\u00e9rberes do norte de \u00c1frica. Non se co\u00f1ecen os detalles precisos da colonizaci\u00f3n das illas, pero as teor\u00edas m\u00e1is aceptadas suxiren que estas poboaci\u00f3ns foron tra\u00eddas polos fenicios e romanos. As principais actividades econ\u00f3micas destas persoas eran de pasto, cultivo, colleita de froitas e de peixes ao longo da costa.\nNo s\u00e9culo XIV, as illas foron descubertas por monarqu\u00edas e estados feudais en Europa. Foron varias as visitas de mallorquinos, portugueses e xenoveses. O navegante xenov\u00e9s Lanceloto Malocello estableceuse na illa de Lanzarote en 1312. Os mallorquinos estableceron unha misi\u00f3n nas illas (logo do viaxe de Francesc Desvaler), cun bispo, que permaneceu de 1350 ata 1400 e do que proceden algunhas imaxes de virxes que eran adoradas polos guanches. Durante os seguintes cincuenta anos, co permiso papal e o apoio da coroa castel\u00e1, varias expedici\u00f3ns foron organizadas para os escravos, peles, e colorantes.\n1402 \u00e9 considerado o ano do inicio da conquista das illas coa expedici\u00f3n a Lanzarote dos normandos Jean de Bethencourt e Gadifer de la Salle, sen intervenci\u00f3n directa da Coroa de Castela mais si indirecta por medio de pactos de vasalaxe. Dada a dif\u00edcil orograf\u00eda, a falta de interese comercial e a resistencia dos nativos, a conquista non foi rematada ata 1496, cando se renderon os \u00faltimos nativos de Tenerife, e as illas foron incorporadas \u00e1 coroa. A conquista das Canarias, que durou case 100 anos, foi o precedente da conquista do Novo Mundo.\nCando se completou a conquista das illas, imp\u00faxose un novo modelo econ\u00f3mico baseado no monocultivo, a cana de azucre en primeiro lugar. Nesta \u00e9poca cre\u00e1ronse as primeiras instituci\u00f3ns e \u00f3rganos gobernamentais. Co descubrimento de Am\u00e9rica e a posterior conquista, as illas convert\u00e9ronse nun punto de parada para rutas de comercio con Am\u00e9rica, \u00c1frica e a India, o porto de Santa Cruz de la Palma chegou a ser un dos portos m\u00e1is importantes do Imperio Espa\u00f1ol, e isto foi acompa\u00f1ado dunha gran prosperidade de determinados sectores da sociedade nas Illas. A crise do monocultivo do s\u00e9culo XVIII e a independencia das colonias americanas durante o s\u00e9culo XIX produciron graves crises econ\u00f3micas. Tras a crise econ\u00f3mica sufrida polo arquip\u00e9lago, houbo grandes ondas de emigraci\u00f3n para as Am\u00e9ricas.\nA principios do s\u00e9culo XX introduciuse o monocultivo da banana nas Canarias, e grandes empresas como \"Fyffes\" controlaron a s\u00faa exportaci\u00f3n. A rivalidade entre as elites das cidades de Santa Cruz de Tenerife e As Palmas de Gran Canaria pola capitalidade das illas levou \u00e1 divisi\u00f3n da provincia das Canarias en d\u00faas provincias en 1927.\nTras a morte de Francisco Franco e do establecemento dun sistema democr\u00e1tico de monarqu\u00eda constitucional realizouse un Estatuto de Autonom\u00eda, aprobado en 1982. Canarias \u00e9 actualmente regulada pola Coalici\u00f3n Canaria, pero \u00e9 unha minor\u00eda no Parlamento.\nXeograf\u00eda.\nCanarias \u00e9 un arquip\u00e9lago volc\u00e1nico moi recente xeoloxicamente, cuns 30 mill\u00f3ns de anos de antig\u00fcidade. Os seus grandes edificios volc\u00e1nicos ap\u00f3ianse sobre grandes bloques da codia oce\u00e1nica, e na zona de contacto coa codia continental africana. A disposici\u00f3n das illas reflicte a rede de fallas presentes na codia oce\u00e1nica.\nA historia xeol\u00f3xica das illas \u00e9 moi complexa. At\u00f3panse varias fases de coadas de lavas que dan un t\u00edpico relevo volc\u00e1nico. Durante as grandes glaciaci\u00f3ns, as Canarias tiveron un clima m\u00e1is \u00e1rido que favoreceu a erosi\u00f3n e a aparici\u00f3n de derrubas nas ladeiras e os barrancos.\nAs costas son as m\u00e1is expostas ao \u00edmpeto da erosi\u00f3n, debido \u00e1 actividade mari\u00f1a. Hai moi poucas zonas de acumulaci\u00f3n, o que sup\u00f3n a existencia de moi poucas praias naturais. Predominan os grandes cant\u00eds. \u00c9 destacable que Canarias \u00e9 a rexi\u00f3n espa\u00f1ola con maior lonxitude de costas: 1.583\u00a0km.\nOs barrancos son moi caracter\u00edsticos das Illas Canarias: tr\u00e1tase da canle espor\u00e1dica por onde se dirixen as augas correntes das illas. O seu percorrido \u00e9 curto, e xeralmente te\u00f1en un perfil rectil\u00edneo moi marcado. A s\u00faa canle est\u00e1 tapizada de derrubas arrastradas polas augas.\nClima.\nO clima \u00e9 subtropical oce\u00e1nico, con temperaturas mitigadas todo o ano polo mar e no ver\u00e1n polos ventos alisios. Danse variaci\u00f3ns moi importantes en canto ao r\u00e9xime de precipitaci\u00f3ns. Nalgunhas zonas da illa de La Palma, por exemplo, as precipitaci\u00f3ns anuais chegan a superar os 1.200 litros. Nas illas orientais as precipitaci\u00f3ns son m\u00e1is escasas que nas occidentais; as\u00ed Fuerteventura e Lanzarote caracter\u00edzanse por un clima \u00e1rido semides\u00e9rtico. A escaseza de choiva levou \u00e1 instalaci\u00f3n de desalgadoras para abastecer zonas urbanas, como nas Palmas de Gran Canaria ou Santa Cruz de Tenerife. De feito, a primeira planta desalgadora de Espa\u00f1a instalouse na illa de Lanzarote en 1964, e na actualidade esta illa e Fuerteventura abast\u00e9cense totalmente de auga do mar desalgada.\nA porosidade do terreo, dada a s\u00faa natureza volc\u00e1nica, dificulta o aproveitamento da auga da choiva en presas e encoros, a\u00ednda que estas te\u00f1an certa importancia en Gran Canaria e La Gomera. Nas illas occidentais l\u00e9vase a cabo un aproveitamento dos acu\u00edferos subterr\u00e1neos a trav\u00e9s das galer\u00edas, f\u00f3ra da illa de El Hierro, onde son m\u00e1is importantes os pozos e alxibes. Unha caracter\u00edstica dalg\u00fans lugares das illas \u00e9 a presenza de monta\u00f1as preto da costa que provocan que as masas de aire se condensen, dando lugar ao fen\u00f3meno co\u00f1ecido como \"mar de nubes\", e xa que logo, o beneficio da vexetaci\u00f3n da zona debido \u00e1 humidade. Con todo, debido aos microclimas existentes nunha mesma illa, p\u00f3dense atopar zonas onde aparecen bosques h\u00famidos e outras zonas onde a aridez \u00e9 a caracter\u00edstica principal.\nOs ventos adoitan soprar con maior frecuencia do nord\u00e9s, e a\u00ednda que non adoitan deixar precipitaci\u00f3ns, reportan humidade \u00e1s zonas orientadas cara a al\u00ed, form\u00e1ndose o devandito mar de nubes nas zonas medias e altas. \nOs ventos do levante, \"siroco\", adoitan ir acompa\u00f1ados de calixe, po en suspensi\u00f3n procedente do deserto do S\u00e1hara que alcanza \u00e1s veces unha gran densidade.\nAs Illas carecen de r\u00edos a\u00ednda que os barrancos son numerosos e as augas discorren rapidamente desde as zonas altas ata as costas. A pesar diso existen algunhas correntes continuas de auga en La Palma, La Gomera, Tenerife e Gran Canaria.\nDemograf\u00eda.\nA densidade de poboaci\u00f3n nas illas \u00e9 de 284,48 hab/km\u00b2, cifra m\u00e1is de tres veces superior \u00e1 media espa\u00f1ola. Tenerife e Gran Canaria albergan m\u00e1is do 80% da poboaci\u00f3n total do arquip\u00e9lago. Houbo historicamente unha forte migraci\u00f3n interior desde as illas menos poboadas \u00e1s da capital, as\u00ed como outra exterior en direcci\u00f3n a Am\u00e9rica (sobre todo, a Cuba, Porto Rico e Venezuela). A poboaci\u00f3n \u00e9 na s\u00faa pr\u00e1ctica totalidade de raza branca ou cauc\u00e1sica.\nA pesar do forte crecemento da natalidade rexistrado na d\u00e9cada de 1960, que debuxou unha pir\u00e1mide da poboaci\u00f3n moi nova nos anos 80 (a poboaci\u00f3n menor de 30 anos acheg\u00e1base ent\u00f3n \u00e1 metade da poboaci\u00f3n total), as menores taxas de fecundidade nos \u00faltimos anos sinalan un proceso de envellecemento. Este fen\u00f3meno est\u00e1 sendo parcialmente compensado polo auxe da inmigraci\u00f3n, que fixo das Canarias destino de moitos traballadores de servizos e da construci\u00f3n procedentes doutras comunidades aut\u00f3nomas de Espa\u00f1a, as\u00ed como de escandinavos xubilados (establecidos todo o ano ou s\u00f3 no per\u00edodo invernal), latinoamericanos (provenientes na s\u00faa maior\u00eda de Colombia, Cuba, Venezuela e a Arxentina), marroqu\u00eds e persoas da \u00c1frica subsahariana.\n[[Ficheiro:San Sebasti\u00e1n de La Gomera, Islas Canarias.jpg|miniatura|250px|[[San Sebasti\u00e1n de la Gomera]], capital de [[La Gomera]].]]\nSegundo o censo de 2009, a poboaci\u00f3n das Canarias ascende a 2\u00a0118\u00a0519 habitantes. Na [[provincia das Palmas]] hai 1\u00a0090\u00a0605 persoas; na de [[provincia de Santa Cruz de Tenerife|Santa Cruz de Tenerife]], 1\u00a0027\u00a0914 habitantes. A densidade da poboaci\u00f3n en ambas as provincias \u00e9 de 304,03 en Santa Cruz de Tenerife e 268,23 nas Palmas. O municipio con maior n\u00famero de habitantes \u00e9 [[As Palmas de Gran Canaria]] (383.308 habitantes), seguido de [[Santa Cruz de Tenerife]] (222.643 habitantes), [[San Crist\u00f3bal de la Laguna]] (152.222), [[Telde]] (100.900), [[Arona, Tenerife|Arona]] (79.377) e [[Santa Luc\u00eda de Tirajana]] (64.845).\nPoboaci\u00f3n por illas.\n\"Segundo datos do [[Instituto Nacional de Estad\u00edstica de Espa\u00f1a|INE]] a data de xaneiro de [[2008]]\"\nOrganizaci\u00f3n territorial.\nCanarias est\u00e1 formada por d\u00faas provincias, a [[provincia das Palmas]] e a [[provincia de Santa Cruz de Tenerife]], creadas en [[1927]] ao dividirse a Provincia das Canarias, que desde [[1833]] inclu\u00eda todo o arquip\u00e9lago, con capital na cidade de [[Santa Cruz de Tenerife]]. \nPola s\u00faa parte, cada provincia est\u00e1 formada por illas que funcionan como entidades pol\u00edticas con administraci\u00f3n propia e gobernadas cada unha delas por un goberno local chamado [[cabido insular]]. A \u00fanica illa habitada que non ten administraci\u00f3n propia \u00e9 [[La Graciosa]], que est\u00e1 agregada administrativamente ao municipio de [[Teguise]] da illa de [[Lanzarote]] e est\u00e1 gobernada polo [[Cabido de Lanzarote|cabido]] desta illa. Os membros pol\u00edticos dos distintos municipios, dos cabidos e do [[Goberno das Canarias]] son elixidos por [[sufraxio universal]] directo dos cidad\u00e1ns de cada unha das oito illas.\n\u00c1 s\u00faa vez, cada illa est\u00e1 dividida en municipios. No total, Canarias ten 88 municipios.\nEconom\u00eda.\n[[Ficheiro:Lanzarote LaGeria.jpg|miniatura|esquerda|250px|Cultivos en [[La Geria]], [[Lanzarote]].]]\nA econom\u00eda est\u00e1 baseada no sector terciario (74%), principalmente turismo, o que propiciou o desenvolvemento da construci\u00f3n. O turismo comezou nos anos 60 cos [[Escandinavia|escandinavos]], despois chegaron os [[Alema\u00f1a|alem\u00e1ns]] e os [[Inglaterra|ingleses]], que forman a maior\u00eda do turismo, cuxa tempada forte \u00e9 a invernal.\nA industria \u00e9 escasa, basicamente agroalimentaria, [[tabaco|tabaqueira]] e de refinamento de [[petr\u00f3leo]] (a refinar\u00eda de [[Santa Cruz de Tenerife]] \u00e9 a maior de [[Espa\u00f1a]]). Tras a ocupaci\u00f3n do [[S\u00e1hara Occidental]] por parte de [[Marrocos]], as industrias de conservas e salgadura de peixe desapareceron.\nS\u00f3 est\u00e1 cultivado o 10% da superficie, sendo de seca\u00f1o a maior\u00eda ([[cebada]], [[trigo]], [[vide]] e [[pataca]]), e de regad\u00edo unha minor\u00eda ([[banana|pl\u00e1tanos]] e [[tomate]]s), orientados ao comercio co resto de Espa\u00f1a e coa [[Uni\u00f3n Europea]]. A\u00ednda que nun primeiro momento Canarias quedou f\u00f3ra da Uni\u00f3n Aduaneira da [[Comunidade Econ\u00f3mica Europea]], este r\u00e9xime de liberdade comercial imposibilitou a subvenci\u00f3n da produci\u00f3n agr\u00edcola de tomates e pl\u00e1tanos porque non lle era aplicable a PAC (Pol\u00edtica Agraria Com\u00fan), por iso pediuse e obtivo o cambio a un modelo de integraci\u00f3n plena, co establecemento dun arbitrio \u00e1 importaci\u00f3n de mercanc\u00eda e un [[IVE]] diminu\u00eddo, o [[Imposto Xeral Indirecto Canario|IGIC]].\nEntre as especificidades fiscais das Canarias est\u00e1 a [[Reserva para Investimentos nas Canarias]] (RIC), que dimin\u00fae da base impo\u00f1ible do [[Imposto de sociedades (Espa\u00f1a)|Imposto de Sociedades]] (IS) ata o 90% do beneficio non distribu\u00eddo (80% no caso de profesionais que deben tributar polo [[Imposto sobre a Renda das Persoas F\u00edsicas]] (IRPF) polo importe da dotaci\u00f3n \u00e1 reserva, que debe investirse no prazo de tres anos desde a dotaci\u00f3n. As\u00ed mesmo, existe unha [[Zona Franca]], denominada [[Zona Especial Canaria]] (ZEC), onde as empresas implantadas tributan ao 4% do IS.\nIniciouse tam\u00e9n a exportaci\u00f3n de froitas tropicais ([[Ananas comosus|pi\u00f1as]], [[Manga (froita)|mangas]] e outros cultivos de invernadoiro) e flores. A gander\u00eda, principalmente caprina e bovina, \u00e9 escasa, tras sufrir un importante retroceso nas \u00faltimas d\u00e9cadas. Era a segunda rexi\u00f3n pesqueira de Espa\u00f1a pero o sector pesqueiro foi a pique logo da ocupaci\u00f3n do S\u00e1hara por Marrocos e das duras condici\u00f3ns para faenar nas augas saharau\u00eds.\nO sector da construci\u00f3n \u00e9 o que maior crecemento achegou no \u00faltimo decenio, pero afronta actualmente un ciclo recesivo.\nTurismo.\n[[Ficheiro:Ucanca teide.jpg|250px|esquerda|miniatura|O [[Parque Nacional do Teide]], en [[Tenerife]], \u00e9 o segundo m\u00e1is visitado do mundo.]]\nCanarias constit\u00fae a terceira rexi\u00f3n espa\u00f1ola que maior n\u00famero de turistas estranxeiros recibe, por detr\u00e1s de [[Catalu\u00f1a]] e [[Baleares]]. Canarias recibe m\u00e1is de 9,6 mill\u00f3ns de turistas estranxeiros anualmente. Neste aspecto [[Tenerife]], segundo os datos achegados por [[AENA]] \u00e9 o principal destino tur\u00edstico nas illas, co 37% do total, s\u00e9guelle [[Gran Canaria]] cun 31% e logo [[Lanzarote]] e [[Fuerteventura]] cun 16,28% e un 13,30% respectivamente. [[La Palma]] mantense na proporci\u00f3n superando o 1,3%. Os principais turistas que visitan as illas prove\u00f1en do norte de Europa, principalmente do [[Reino Unido]] e [[Alema\u00f1a]].\nAs localidades da costa son as que m\u00e1is turistas reciben, destacan [[Puerto de la Cruz]] e [[Los Cristianos]] en [[Tenerife]], [[Maspalomas]] e [[Playa del Ingl\u00e9s]] en [[Gran Canaria]], as\u00ed como as principais cidades e o [[Parque Nacional do Teide]]. [[Tenerife]], [[Gran Canaria]], [[Lanzarote]] e [[Fuerteventura]] reciben entre dous e cinco mill\u00f3ns de visitantes cada ano, mentres que [[La Palma]], [[La Gomera]] e [[El Hierro]] son as illas menos visitadas, con pouco m\u00e1is de 300.000 cada ano.\nRelixi\u00f3n.\n[[Ficheiro:Tenerife.candelaria.exterior.basilica.jpg|miniatura|250px|[[Bas\u00edlica da Nosa Se\u00f1ora da Candelaria]], patroa das Canarias, en [[Tenerife]].]]\nDo mesmo xeito que ocorre no resto de [[Espa\u00f1a]], a sociedade canaria \u00e9 maioritariamente [[Cristianismo|cristi\u00e1]], principalmente [[Catolicismo|cat\u00f3lica]], a\u00ednda que o nivel de pr\u00e1ctica relixiosa \u00e9 dos m\u00e1is baixos de Espa\u00f1a. No entanto, as crecentes correntes migratorias (turismo, inmigraci\u00f3n etc.) est\u00e1n incrementando o n\u00famero de fieis doutras relixi\u00f3ns que se encontran nas illas, como: [[islamismo|musulm\u00e1ns]], [[hindu\u00edsmo|hind\u00fas]] etc.\nCanarias est\u00e1 dividida en d\u00faas dioceses cat\u00f3licas, cada unha gobernada por un bispo:\nTransportes.\nTransporte terrestre.\n[[Ficheiro:Fachada Aeropuerto de Gran Canaria.JPG|miniatura|250px|Fachada do [[aeroporto de Gran Canaria]] (Gando).]]\nAs comunicaci\u00f3ns interiores son por estrada. [[Gran Canaria]] e [[Tenerife]] dispo\u00f1en dun sistema de autov\u00edas e autoestradas, hai dous tramos en [[Lanzarote]] e est\u00e1 en construci\u00f3n unha autov\u00eda en [[Fuerteventura]]. \nNon existen v\u00edas de tren, excepto o [[Tranv\u00eda de Tenerife]], cuxa li\u00f1a 1, que une [[Santa Cruz de Tenerife]] con [[San Crist\u00f3bal de la Laguna]], entrou en servizo o [[2 de xu\u00f1o]] de [[2007]]. Actualmente xa conta con d\u00faas li\u00f1as. Ademais est\u00e1n en proxecto tres traxectos que se estima que a partir de 2016 unir\u00edan, por unha banda en Gran Canaria, [[As Palmas de Gran Canaria|As Palmas]] con [[Maspalomas]] e doutra banda en Tenerife, [[Santa Cruz de Tenerife|Santa Cruz]] con [[Los Cristianos]] a trav\u00e9s do \"Tren do Sur\" e con [[Los Realejos]] grazas ao \"Tren do Norte\".\nTransporte a\u00e9reo.\nEntre as illas p\u00f3dese viaxar en avi\u00f3n, con li\u00f1as regulares operadas polas compa\u00f1\u00edas [[Binter Canarias]] e [[Islas Airways]].\nDesde a [[Pen\u00ednsula Ib\u00e9rica]] e o resto de [[Europa]] util\u00edzase maioritariamente o avi\u00f3n regular e [[Voo ch\u00e1rter|ch\u00e1rter]]. Hai tam\u00e9n unha li\u00f1a mar\u00edtima de frecuencia semanal con [[C\u00e1diz]] e outra con [[Funchal, Madeira]], ademais dunha pr\u00f3xima con [[Huelva]]. Canarias \u00e9 a comunidade aut\u00f3noma con m\u00e1is aeroportos abertos ao tr\u00e1fico comercial civil (oito), por orde de importancia:\nNo total, as Canarias rexistran un movemento de 16\u00a0874\u00a0532 pasaxeiros de entrada a trav\u00e9s dos seus oito aeroportos. As d\u00faas illas da capital (Tenerife e Gran Canaria) son as que rexistran maior afluencia de pasaxeiros; Tenerife con 6\u00a0204\u00a0499 pasaxeiros e Gran Canaria con 5\u00a0011\u00a0176 pasaxeiros.\nTransporte mar\u00edtimo.\nEntre as illas hai varias li\u00f1as mar\u00edtimas de \"[[transbordador]]\" e mais transbordador r\u00e1pido ou [[catamar\u00e1n]], das compa\u00f1\u00edas [[Fred. Olsen Express|Fred Olsen]] e [[Naviera Armas]]. As importaci\u00f3ns e exportaci\u00f3ns real\u00edzanse tam\u00e9n principalmente por v\u00eda mar\u00edtima. As illas contan cun r\u00e9xime especial fiscal dentro da Uni\u00f3n Europea ([[Rexi\u00f3n ultraperif\u00e9rica da Uni\u00f3n Europea|rexi\u00f3ns ultraperif\u00e9ricas]]).\nGoberno e pol\u00edtica.\n[[Ficheiro:Santa Cruz Parlamento de Canarias fcm.jpg|miniatura|250px|[[Parlamento das Canarias]], en [[Santa Cruz de Tenerife]].]] \n[[Ficheiro:Gobierno de Canarias LPGC.JPG|miniatura|esquerda|250px|[[Goberno das Canarias]], sede das [[As Palmas de Gran Canaria|Palmas de Gran Canaria]].]] \nCanarias constitu\u00eduse en [[1982]] en [[Comunidade Aut\u00f3noma]] de [[Espa\u00f1a]] mediante a Lei Org\u00e1nica 10/1982, de [[10 de agosto]], de [[Estatuto de Autonom\u00eda das Canarias]]. O Estatuto estabelece que os poderes da Comunidade se exercen a trav\u00e9s do [[Parlamento das Canarias|Parlamento]] (unicameral, exerce o poder lexislativo), o [[Goberno das Canarias|Goberno]] (que exerce o poder executivo) e o seu presidente. Ademais, cada illa maior ten a s\u00faa propia administraci\u00f3n en forma de [[Cabido insular|Cabidos]] insulares.\nO [[Parlamento das Canarias]], con sede en Santa Cruz de Tenerife, est\u00e1 formado por 60 deputados auton\u00f3micos elixidos por sufraxio universal. Tenerife e Gran Canaria elixen 15 deputados cada unha; La Palma e Lanzarote, 8 cada unha; Fuerteventura elixe 7 deputados, e La Gomera e El Hierro, 4 e 3 deputados respectivamente. As s\u00faas funci\u00f3ns son a elaboraci\u00f3n de leis que afecten \u00e1 Comunidade, a aprobaci\u00f3n dos orzamentos auton\u00f3micos, o control do goberno rexional, o nomeamento dos senadores que corresponden a Canarias (que se unen aos elixidos directamente polos cidad\u00e1ns en cada circunscrici\u00f3n insular) etc.\nA IX Lexislatura do Parlamento das Canarias comezou o 23 de xu\u00f1o de 2015 coa celebraci\u00f3n da sesi\u00f3n constitutiva da c\u00e1mara, onde tomaron posesi\u00f3n os 60 parlamentarios electos nas [[elecci\u00f3ns ao Parlamento das Canarias de 2015|elecci\u00f3ns do 24 de maio do mesmo ano]].\nO [[Goberno das Canarias]], con sede en Tenerife e Gran Canaria, exerce o poder executivo e est\u00e1 integrado polo presidente (m\u00e1xima autoridade pol\u00edtica da comunidade) e os conselleiros que se achan \u00e1 fronte das distintas conseller\u00edas. Desde 2007, o presidente do goberno canario \u00e9 [[Fernando Clavijo]], de Coalici\u00f3n Canaria, grazas a un acordo co [[PSOE]].\nO [[Deputado do Com\u00fan]] do Parlamento das Canarias, radicado en [[Santa Cruz de la Palma]], \u00e9 o Defensor do Pobo canario. Tr\u00e1tase dun alto comisionado designado polo Parlamento das Canarias, cuxo fin \u00e9 defender os [[dereitos]] e liberdades constitucionais dos cidad\u00e1ns canarios. O [[Consello Econ\u00f3mico e Social das Canarias]], con sede nas Palmas de Gran Canaria, \u00e9 o \u00f3rgano consultivo do Parlamento e do Goberno das Canarias en materia socioecon\u00f3mica e laboral. A [[Audiencia de Contas das Canarias]], situada en Santa Cruz de Tenerife, \u00e9 o \u00f3rgano fiscalizador das contas e da xesti\u00f3n econ\u00f3mica do sector p\u00fablico canario. O [[Tribunal Superior de Xustiza das Canarias]] \u00e9 o m\u00e1ximo \u00f3rgano xurisdicional das Canarias, sen prexu\u00edzo do [[Tribunal Supremo de Espa\u00f1a|Tribunal Supremo]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Canarias]]"}
