{"id": "12120", "revid": "83328", "url": "https://gl.wikipedia.org/wiki?curid=12120", "title": "Gertrude Atherton", "text": "Gertrude Franklin Horn Atherton, de solteira Gertrude Franklin Horn, nada en San Francisco o 30 de outubro de 1857 e finada o 14 de xu\u00f1o de 1948 na mesma cidade, foi unha escritora norteamericana.\nTraxectoria.\nNaceu e viviu en California toda a s\u00faa vida, casou con George Atherton cando s\u00f3 ti\u00f1a 19 anos e con el tivo dous fillos. Ao seu home disgust\u00e1balle que escribise, e a publicaci\u00f3n en follet\u00edn da s\u00faa primeira novela, \"The Randolphs of Redwoods\" (1882), a\u00ednda que \u00eda sen sinatura, escandalizou a toda a familia.\nLogo da morte do seu home en 1887, comezou a s\u00faa verdadeira carreira de escritora, escribiu 60 libros e numerosos artigos, a s\u00faa primeira novela con sinatura publicouna en 1888, \"What Dreams May Come\", a\u00ednda que baixo o pseud\u00f3nimo de Frank Lin.\nAs s\u00faas novelas amosan hero\u00ednas cunha vida moi independente, sen d\u00fabida unha reacci\u00f3n \u00e1 s\u00faa vida de casada. As s\u00faas novelas m\u00e1is co\u00f1ecidas son \"The Californians\" (1898) \"The Splendid\", \"Idle Forties\" (1902), \"The Conqueror\" (1902) e \"Black Oxen\" (1923)."}
{"id": "12121", "revid": "12452", "url": "https://gl.wikipedia.org/wiki?curid=12121", "title": "Camboia", "text": ""}
{"id": "12123", "revid": "23204", "url": "https://gl.wikipedia.org/wiki?curid=12123", "title": "Atiu", "text": "Atiu, tam\u00e9n co\u00f1ecida como Enuamanu (\"Terra de paxaros\"), at\u00f3pase a 187\u00a0km de distancia de Rarotonga, no grupo meridional das Illas Cook.\nXeograf\u00eda.\nAtiu \u00e9 unha illa volc\u00e1nica rodeada por un arrecife de coral que pos\u00fae paredes de coral fosilizado de ata 6 m de altura. As paredes, de medio quil\u00f3metro de ancho, bordean a illa formando unha plataforma virtual. \u00c9 un tipo de illa denominado \"makatea\" a partir da illa Makatea das Tuamotu. No interior do anel, a erosi\u00f3n creou unha zona de terra cultivable (caf\u00e9 e vainilla), cuxa altura crece ata o centro da illa onde se atopa un outeiro de 71 m de altura. \nEsta mesma erosi\u00f3n provocou que a costa estea chea de covas e t\u00faneis, onde ani\u00f1an diversas especies de aves, entre elas a salangana \"Aerodramus sawtelli\" (tam\u00e9n co\u00f1ecida como \"Collocalia sawtelli\"), denominada \"k\u014dpeka\" na lingua maor\u00ed das Illas Cook, un endemismo da illa. \nA superficie total \u00e9 de 27 km2. A temperatura \u00e9 suave cunha media que oscila entre os 24\u00ba e os 26\u00a0\u00b0C.\nAsentamentos humanos.\nAo contrario da maior\u00eda de illas da Polinesia, a poboaci\u00f3n vive no centro da illa en cinco aldeas moi pr\u00f3ximas: Areora, Ngatiarua, Teenui, Mapumai e Tengatangi. En marzo de 2003, a poboaci\u00f3n ascend\u00eda a 571 habitantes.\nFoi poboada por migraci\u00f3ns polinesias desde as illas da Sociedade no s\u00e9culo V. Os habitantes de Atiu eran os guerreiros m\u00e1is temidos das illas Cook, e a s\u00faa historia incl\u00fae diversos ataques sanguinarios \u00e1s illas veci\u00f1as. O primeiro europeo que chegou foi o ingl\u00e9s James Cook en 1777. O segundo foi o evanxelista protestante John Williams, que deixou dous misioneiros de Tahaa. "}
{"id": "12124", "revid": "98629", "url": "https://gl.wikipedia.org/wiki?curid=12124", "title": "Illa de Atka", "text": "A illa Atka (en ingl\u00e9s: \"Atka Island\"; en Unangam Tunuu ou en Aleutiano: \"Atxax\") \u00e9 a illa m\u00e1is grande do grupo das illas Andreanof, que \u00e1 s\u00faa vez forman parte das illas Aleutianas, no estado norteamericano de Alasca. A illa est\u00e1 a 80 quil\u00f3metros ao leste da illa de Adak. Mide 105 quil\u00f3metros de longo e entre 3,2 e 32\u00a0km de largo, cunha superficie de 1.048 km\u00b2, polo que \u00e9 a 22\u00aa illa m\u00e1is grande dos Estados Unidos. No nord\u00e9s da illa Atka at\u00f3pase o volc\u00e1n Korovin, que alcanza os 1.533 m. A illa Oglodak at\u00f3pase a 5\u00b45\u00a0km do cabo Kigun, o punto m\u00e1is occidental da illa Atka.\nA vila de Atka, est\u00e1 na parte leste da illa. O censo de poboaci\u00f3n de 2000, determinou que a illa estaba habitada por 95 persoas, case todas na cidade de Atka.\nDurante a segunda guerra mundial estableceuse unha base militar na illa, que a\u00ednda permanece. O 5 de decembro de 2008, o presidente George W. Bush creou o Monumento Nacional en conmemoraci\u00f3n dos eventos da segunda guerra mundial no Pac\u00edfico, m\u00e1is especificamente na illa. Un B-24 Liberator estrelado en Atka e un dos nove sitios do monumento."}
{"id": "12127", "revid": "23204", "url": "https://gl.wikipedia.org/wiki?curid=12127", "title": "Atka", "text": "Atka \u00e9 unha vila da Illa de Atka, en Alasca (Estados Unidos). Ten 92 habitantes (2004), o 80% aleutianos, que viven da pesca.\nLinguas.\nAtka \u00e9 unha das poucas vilas aleutianas no que a maior\u00eda da poboaci\u00f3n fala o aleutiano. 52,7% aleutiano, 47,3% ingl\u00e9s"}
{"id": "12128", "revid": "56817", "url": "https://gl.wikipedia.org/wiki?curid=12128", "title": "Atka (hom\u00f3nimos)", "text": "Atka p\u00f3dese referir \u00e1"}
{"id": "12129", "revid": "1131", "url": "https://gl.wikipedia.org/wiki?curid=12129", "title": "Nova Zembla", "text": "Nova Zembla, Nova Terra ou Nova Cembla (en ruso: \u041d\u043e\u0301\u0432\u0430\u044f \u0417\u0435\u043c\u043b\u044f\u0301, \"Terra Nova\"), \u00e9 un arquip\u00e9lago \u00e1rtico ruso localizado entre o Mar de Barents a oeste e o Mar de Kara a leste. Situado pr\u00f3ximo do continente, o territorio m\u00e1is pr\u00f3ximo \u00e9 a illa de Vaygatch, a suroeste, da cal est\u00e1 separado polo estreito Karskiye Vorota, ou estreito de Kara. Esta illa, \u00e1 s\u00faa vez, est\u00e1 separada do continente por un estreito de preto de 10\u00a0km de largura.\nA Nova Zembla componse de d\u00faas grandes illas (Illa Severny ao norte e Illa Yuzhny ao sur), separadas por un estreito canal, o Matotchkin Shar, e dun n\u00famero considerable de illas adxacentes. A\u00ednda que xeoloxicamente constit\u00faa o prolongamento cara ao norte dos Montes Urais, o arquip\u00e9lago incl\u00faese en Europa."}
{"id": "12131", "revid": "5863", "url": "https://gl.wikipedia.org/wiki?curid=12131", "title": "Novaya Zemlya", "text": ""}
{"id": "12133", "revid": "134578", "url": "https://gl.wikipedia.org/wiki?curid=12133", "title": "Kaliningrado", "text": "Kaliningrado (), Kr\u00f3lewiec , Karaliau\u010dius , antigamente chamada K\u00f6nigsberg (), \u00e9 a capital da provincia rusa de Kaliningrad, enclave ruso entre Polonia e Lituania, na beira do Mar B\u00e1ltico. A cidade tam\u00e9n \u00e9 c\u00e9lebre polo problema topol\u00f3xico das Sete pontes de K\u00f6nigsberg, resolvido por Euler no 1736.\nHistoria.\nO K\u00f6nigsberg alem\u00e1n.\nKaliningrado foi fundada no 1255 polos Cabaleiros teut\u00f3nicos baixo o nome de \"K\u00f6nigsberg\" (a monta\u00f1a do rei), foi a capital da Prusia ata a unificaci\u00f3n de Alema\u00f1a, da que pasou a formar parte. Tras a primeira guerra mundial, o territorio prusiano, xunto con K\u00f6ningsberg, quedou illado do resto de Alema\u00f1a polo corredor polaco de Danzig.\nNa segunda guerra mundial, libr\u00e1ronse duros combates nos arredores da cidade entre o Ex\u00e9rcito Vermello e as forzas alem\u00e1s, que remataron coa vitoria sovi\u00e9tica e a captura de case 100.000 soldados alem\u00e1ns. No final da segunda guerra mundial a poboaci\u00f3n sufriu severos bombardeos aliados, que foron seguidos dunha represi\u00f3n intensa dos sovi\u00e9ticos, que tentaron exterminar ou expulsar \u00e1 poboaci\u00f3n.\nKaliningrado na Uni\u00f3n Sovi\u00e9tica.\nAo rematar a guerra, K\u00f6ningsberg foi renomeado como \"Kaliningrado\" (do nome do presidente do Comit\u00e9 Central do Partido Comunista, Mikha\u00edl Kalinin), cando a URSS anexou os territorios da rexi\u00f3n (rexi\u00f3n de Kaliningrado).\nComo compensaci\u00f3n pola anexi\u00f3n deste territorio, Polonia anexionouse as rexi\u00f3ns alem\u00e1s de Silesia\u00a0e Pomerania oriental. \u00c1 s\u00faa vez, Prusia Oriental foi dividida en d\u00faas partes: a meridional que pasou a mans polacas, e a setentrional que foi inclu\u00edda na Uni\u00f3n Sovi\u00e9tica.\nA maior parte dos residentes alem\u00e1ns foron expulsados da cidade. A Uni\u00f3n Sovi\u00e9tica seguiu ent\u00f3n unha pol\u00edtica de rusificaci\u00f3n do territorio, sen incorporar a rexi\u00f3n da Rep\u00fablica Socialista Sovi\u00e9tica de Lituania. Kaliningrado foi unha das principais bases navais sovi\u00e9ticas do Mar B\u00e1ltico, xunto con Riga e a illa de Kronstadt.\nTras a ca\u00edda da Uni\u00f3n Sovi\u00e9tica e a independencia de Lituania en 1991, o territorio quedou baixo a soberan\u00eda rusa e separado do resto do pa\u00eds.\nKaliningrado na Federaci\u00f3n Rusa.\nTras a ca\u00edda da Uni\u00f3n Sovi\u00e9tica e a independencia de Lituania no 1991, o territorio quedou baixo a soberan\u00eda rusa e separado do resto do pa\u00eds. Kaliningrado converteuse ent\u00f3n nun enclave ruso illado do resto de Rusia, feito que se acentuou a\u00ednda m\u00e1is cando Polonia e Lituania ingresaron na OTAN e m\u00e1is tarde na Uni\u00f3n Europea. Por estas raz\u00f3ns todos os rusos desta rexi\u00f3n que queren pasar ao resto de Rusia te\u00f1en que facelo a trav\u00e9s de pa\u00edses membros da OTAN e da UE que lles esixen un visado. O primeiro ministro ruso Vladimir Putin declarou que este requirimento de visado era unha violaci\u00f3n da soberan\u00eda rusa; ademais, propuxo a creaci\u00f3n dunha zona de libre comercio na rexi\u00f3n, para converter Kaliningrado no \"Hong Kong do B\u00e1ltico\". Pouco despois, Rusia e Lituania chegaron a un acordo: os rusos que desexen cruzar Lituania recibir\u00e1n un permiso especial para cruzar as fronteiras ruso-lituanas.\nNo 2004, Alema\u00f1a estableceu a s\u00faa primeira misi\u00f3n diplom\u00e1tica na cidade, feito que \u00e9 interpretado como un s\u00edmbolo de confianza entre Alema\u00f1a e a Federaci\u00f3n Rusa.\nEn xullo de 2007, o viceprimeiro ministro de Rusia Serg\u00e9i Iv\u00e1nov declarou que se os Estados Unidos despregaban un sistema de defensa contra m\u00edsiles en Polonia, despregar\u00edanse armas nucleares en Kaliningrado. Kaliningrado \u00e9 unha importante base naval para Rusia, xa que \u00e9 o \u00fanico porto ruso no mar B\u00e1ltico no que as augas non se conxelan durante o invierno.\nCidades irmandadas.\nKaliningrado est\u00e1 irmandada con:"}
{"id": "12135", "revid": "10599", "url": "https://gl.wikipedia.org/wiki?curid=12135", "title": "K\u00f6nigsberg", "text": ""}
{"id": "12136", "revid": "43327", "url": "https://gl.wikipedia.org/wiki?curid=12136", "title": "Atlantic City", "text": "Atlantic City p\u00f3dese referir a:"}
{"id": "12137", "revid": "23204", "url": "https://gl.wikipedia.org/wiki?curid=12137", "title": "Prusia (rexi\u00f3n)", "text": "Prusia (en antigo prusiano: \"Pr\u016bsa\", en alem\u00e1n: \"Preu\u00dfen\", en lat\u00edn: \"Borussia\") \u00e9 unha rexi\u00f3n hist\u00f3rica do leste de Europa situada nos conf\u00edns das actuais Polonia e Rusia, centrada na ba\u00eda de Gda\u0144sk na costa sueste do mar B\u00e1ltico e que se estend\u00eda no interior at\u00e9 a Masuria.\nO seu nome v\u00e9n dunha deformaci\u00f3n do dun dos seus pobos aut\u00f3ctonos, os borusios ou prusianos, de orixe b\u00e1ltica.\nA rexi\u00f3n foi colonizada e xermanizada polos cabaleiros teut\u00f3nicos nos s\u00e9culos XI e XII que a disputaron durante moito tempo aos polacos.\nDist\u00ednguese unha Prusia Oriental e unha Prusia Occidental, que foron reunidas temporalmente nunha Provincia de Prusia do Imperio alem\u00e1n.\nO seu territorio div\u00eddese hoxe entre o nord\u00e9s de Polonia (Varmia e Masuria), o enclave ruso da \u00f3blast de Kaliningrado e o oeste de Lituania (Territorio de Memel).\nO antigo estado alem\u00e1n de Prusia (1525\u20131947) deriva o seu nome desta rexi\u00f3n.\nXeograf\u00eda.\nPrusia est\u00e9ndese a car\u00f3n do litoral b\u00e1ltico, e ten un relevo maioritariamente chan (de feito, o nome de \"Polonia\" v\u00e9n da palabra eslava \"poli\u00e9\", que significa \"chaira\"). O punto m\u00e1is baixo enc\u00f3ntrase en Raczki Elblaskie, en Polonia (1,8 m baixo o nivel do mar). Abundan as zonas lacustres, especialmente en Masuria, onde ocupan o 12 % da s\u00faa superficie total.\nO solo de Prusia est\u00e1 formado polo Escudo B\u00e1ltico e a Chaira S\u00e1rmata. A inclinaci\u00f3n do terreo \u00e9 de sur a norte, \u00e9 dicir, cara ao mar B\u00e1ltico.\nR\u00edos, lagos e costa.\nR\u00edos.\nOs principais r\u00edos que atravesan a rexi\u00f3n, e desembocan no B\u00e1ltico, son o V\u00edstula e o Oder o V\u00edstula (en polaco, \"Wis\u0142a\"), de 1.047\u00a0km de lonxitude, que ba\u00f1a ao redor da metade do territorio, e que nace moi ao sur, nos montes Tatra (C\u00e1rpatos), cruza as rexi\u00f3ns da Pequena Polonia e Mazovia, pasando por Cracovia e Varsovia, as d\u00faas capitais que tivo Polonia. Na s\u00faa desembocadura forma un delta.\nO Oder (en polaco, \"Odra\") ten unha lonxitude de 854\u00a0km, e o seu principal afluente e o Warta (en alem\u00e1n \"Warthe\"), de 808\u00a0km de percorrido; Oder e Warta forman unha conca hidrogr\u00e1fica que drena a rexi\u00f3n hist\u00f3rica, aflu\u00edndo \u00e1s ba\u00edas o norte de Szczecin.\nA porci\u00f3n final das concas do V\u00edstula e do Oder comprende a maior parte da rexi\u00f3n, que est\u00e1 percorrida por un sistema de r\u00edos que principalmente se unen ao V\u00edstula desde o leste. Estes r\u00edos son propios da chaira. Son naveg\u00e1beis en moitos treitos. Ademais, hoxe est\u00e1n unidos por canles. Pero o efecto de drenaxe nunha gran parte do territorio \u00e9 d\u00e9bil, especialmente na rexi\u00f3n lacustre. O predominio de zonas pantanosas, o nivel do terreo e os pequenos lagos impiden un movemento de auga a grande escala. Os r\u00edos te\u00f1en un r\u00e9xime de dous per\u00edodos de gran caudal ao ano. O primeiro d\u00e9bese ao desxeo na primavera, o que incrementa o volume dos r\u00edos na chaira; o segundo est\u00e1 causado polas chuvias intensas de xullo.\nLagos.\nNa rexi\u00f3n enc\u00f3ntranse numerosos lagos de orixe glaciar (orixinados na glaciaci\u00f3n de W\u00fcrm). Os m\u00e1is deles est\u00e1n en Masuria, na que ocupan o 12 % da s\u00faa superficie total, pero tam\u00e9n os hai en Pomerania. A porci\u00f3n nordeste, \u00e1 que se chama \"distrito dos lagos\", est\u00e1 escasamente poboada porque lle faltan recursos para a agricultura e a industria.\nCosta.\nO litoral enc\u00f3ntrase, como quedou dito, no mar B\u00e1ltico, entre a desembocadura do Oder e a lagoa de Crulandia, pasando pola ba\u00eda de Danzig e a lagos do V\u00edstula. \u00c9 unha costa baixa e areosa. F\u00e1ltanlle portos naturais, excepto os de Szczecin, no noroeste, nas bocas do Oder, e o de Gda\u0144sk, na desembocadura do V\u00edstula. Hai un porto artificial, Gdynia, constru\u00eddo tras a primeira guerra mundial.\nClima.\nAs pautas meteorol\u00f3xicas a curto e longo prazo da rexi\u00f3n son de transici\u00f3n e vari\u00e1beis pola colisi\u00f3n de diversas masas de aire por riba da superficie do pa\u00eds. O aire mari\u00f1o m\u00f3vese cruzando Europa occidental, o aire \u00e1rtico barre desde o oc\u00e9ano Atl\u00e1ntico Norte e o aire subtropical chega desde o oc\u00e9ano Atl\u00e1ntico Sur.\nA\u00ednda que o aire \u00e1rtico domina durante gran parte do ano, a s\u00faa conxunci\u00f3n con correntes m\u00e1is c\u00e1lidas modera as temperaturas e xera consider\u00e1beis precipitaci\u00f3ns, nubes e n\u00e9boa. O clima \u00e9 fr\u00edo, moi rigososo en inverno. A primavera chega lentamente en marzo ou abril, traendo principalmente d\u00edas soleados despois dun per\u00edodo alternando condici\u00f3ns invernais e primaverais. Os ver\u00e1ns, que se estenden desde xu\u00f1o at\u00e9 agosto, \u00e9 xeralmente menos h\u00famido que o inverno; son suaves, con temperaturas que var\u00edan entre os 15\u00ba e os 25\u00a0\u00b0C. Os chuvascos e as tormentas alternan con tempo seco e soleado, que se produce cando prevalecen os ventos do sur. A principios do outono o tempo \u00e9 xeralmente soleado e temperado, antes dun per\u00edodo chuvioso e m\u00e1is fr\u00edo en novembro, ren que comenza a transici\u00f3n ao inverno. O inverno m\u00e1is cru, que pode durar dun a tres meses, trae frecuentes tormentas de neve. O rango de temperaturas medias \u00e9 de 6\u00a0\u00b0C. A costa b\u00e1ltica, influ\u00edda por moderados ventos do oeste, ten ver\u00e1ns m\u00e1is frescos e invernos m\u00e1is temperados. Nas zonas ao longo do V\u00edstula entre Varsovia e o mar B\u00e1ltico e o extremo noroeste, a media de precipitaci\u00f3ns \u00e9 de menos de 500\u00a0mm.\nMedio ambiente.\nO bioma dominante \u00e9 o bosque mixto b\u00e1ltico. A principal caracter\u00edstica natural son as inundaci\u00f3ns. Os problemas medioambientais melloraron moito desde o ano 1989 debido ao declive da industria pesada e \u00e1 crecente concienciaci\u00f3n ecol\u00f3xica nos gobernos posteriores ao comunismo. A contaminaci\u00f3n atmosf\u00e9rica, por\u00e9n, segue a ser un serio problema debido \u00e1s emisi\u00f3ns de di\u00f3xido de xofre de f\u00e1bricas alimentadas por carb\u00f3n, e a chuvia \u00e1cida resultante causou danos no bosque. A contaminaci\u00f3n da auga por residuos industriais e urbanos \u00e9 tam\u00e9n un problema, como a forma de dispo\u00f1er dos residuos t\u00f3xicos. Os niveis de contaminaci\u00f3n deber\u00edan seguir diminu\u00edndo conforme as estruturas fabr\u00eds se vaian adaptando aos est\u00e1ndares da Uni\u00f3n Europea.\nXeograf\u00eda humana.\nAs zonas lacustres e forestais est\u00e1n pouco poboadas. O principal grupo \u00e9tnico \u00e9 o dos polacos, do tronco eslavo. Actualmente \u00e9 m\u00e1is homox\u00e9neo que antes da segunda guerra mundial, pois hai que ter en conta que durante a guerra morreron varios mill\u00f3ns de persoas, entre elas moitos milleiros de xudeus e, despois, houbo moitos alem\u00e1ns que tiveron que marchar, e numerosos ucra\u00ednos, belarusos e lituanos foron desprazados \u00e1 URSS. Esta emigraci\u00f3n compensouse coa chegada de polacos que viv\u00edan en territorios que quedaron despois da guerra en poder da URSS. Segundo o censo de 2002, o 96,7 % da poboaci\u00f3n \u00e9 polaca e entre o resto hai ucra\u00ednos (0,1 %), belarusos (0,1 %) e alem\u00e1ns (0,4 %).\nOs polacos pertencen ao tronco racial e ling\u00fc\u00edstico eslavo, que fala nun 97,8 % o polaco. A relixi\u00f3n maioritaria \u00e9 a cat\u00f3lica, nun 89,8 %. Hai minor\u00edas de ortodoxos orientais (1,3 %) e protestantes (0,3 %).\nAs cidades principais son Gda\u0144sk e Szczecin (antes, en alem\u00e1n, \"Stettin\" , hoxe en Polonia, e Kaliningrado (antes, en alem\u00e1n, K\u00f6nisberg), en Rusia.\nHistoria.\nOrixes.\nA rexi\u00f3n estaba orixinalmente ocupada por un pobo b\u00e1ltico, os borusios ou prusianos, cuxo nome deu por deformaci\u00f3n o de \"Prusia\", as\u00ed como por tribos escandinavas e godos. Ao redor do 350 a.C., Piteas, un viaxeiro grego, designou o territorio co nome de \"Mentenomon\" e aos seus habitantes como \"Guttones\", que posteriormente deu o termo de \"godos\".\nChegada dos viquingos.\nOs viquingos comezaron a penetrar na Europa oriental contra os s\u00e9culos VII e VIII e comerciaron cos borusios. Os mercados m\u00e1is importantes deste comercio foron as cidades de Truso (hoxe Elbl\u0105g) e Kaup, onde se estableceron un certo n\u00famero de escandinavos. Truso ocupaba tam\u00e9n unha posici\u00f3n central nas rotas comerciais do leste a trav\u00e9s do mar B\u00e1ltico, e s\u00e1bese que varios mari\u00f1eiros prusianos se encontraban tam\u00e9n no porto sueco de Birka.\nAo final deste per\u00edodo, no s\u00e9culo XI, os daneses Harald o do dente azul e Knut o Grande enviaron varias expedici\u00f3ns contra os prusianos que conduciron \u00e1 destruci\u00f3n de moitas vilas de Prusia, inclu\u00edndo Truso e Kaup. Por\u00e9n, fracasaron en establecer unha s\u00f3lida cabeza de ponte na rexi\u00f3n.\nA instalaci\u00f3n dos cabaleiros teut\u00f3nicos.\n \nNa Idade Media os pobos b\u00e1lticos estaban entre os \u00faltimos pobos de Europa que a\u00ednda eran pag\u00e1ns. As m\u00faltiples campa\u00f1as de evanxelizaci\u00f3n organizadas polos cabaleiros polacos da Orde de Dobrin (\"Bracia Dobrzy\u0144scy\") encontraron pouco eco e, ao principio do s\u00e9culo XIII, os borusios invadiron a Mazovia. O duque polaco Conrado de Mazovia chamou ent\u00f3n na s\u00faa axuda, en 1225, aos cabaleiros teut\u00f3nicos alem\u00e1ns.\nA Cruzada B\u00e1ltica (ou campa\u00f1a de Prusia) comezou en 1231 baixo o mando de Hermann Blake. A conquista f\u00edxose sobre todo grazas \u00e1 construci\u00f3n de castelos e fortes, e de \"razzias\" sobre as vilas b\u00e1lticas. Os primeiros castelos contru\u00edronse \u00e1s beiras do V\u00edstula, en Thorn (1231), Elbing e Kulm, e despois na beira do mar B\u00e1ltico, en Sambie (\"Samland\" en alem\u00e1n).\nO pobo borusio que viv\u00eda en parte grazas \u00e1 pesca viuse ent\u00f3n privado do seu acceso ao mar. K\u00f6nigsberg foi fundada en 1255. A mediados do s\u00e9culo XIII, os borusios intententan unha \u00faltima revolta que non far\u00e1 m\u00e1is que precipitar o seu declive. De 170\u00a0000 antes da conquista, non son m\u00e1is que 90\u00a0000 contra 1300. Prusia conv\u00e9rtese ent\u00f3n nunha terra de \"Drang nach Osten\" (colonizaci\u00f3n alem\u00e1 cara o leste).\nAs terras agr\u00edcolas foron xenerosamente entregadas a colonos vindos de Alema\u00f1a e de Holanda, que al\u00ed constru\u00edron novas vilas tales como Marienburgo (hoxe Malbork) en 1280, capital do Estado teut\u00f3nico en 1309, e na que a impresionante fortaleza de Marienburgo foi a sede da Orde.\nAs cidades de Prusia experimentan ent\u00f3n unha expansi\u00f3n espectacular e a construci\u00f3n de portos permite o comercio co resto do mar B\u00e1ltico. O pa\u00eds tam\u00e9n se estende cara ao oeste pola anexi\u00f3n de Danzig.\nA Prusia teut\u00f3nica co\u00f1ece unha \u00e9poca de prosperidade at\u00e9 o s\u00e9culo XV, benefici\u00e1ndose da s\u00faa condici\u00f3n de \"terra de cruzada\" debido aos espor\u00e1dicos combates contra os lituanos que segu\u00edan a ser pag\u00e1ns.\nPero, en 1386, o casamento de Ladislau II Iageli\u00f3n, gran duque de Lituania, coa herdeira de Polonia Eduvixes I (que foi beatificada o 8 de agosto de 1986 en Cracovia polo papa Xo\u00e1n Paulo II, e canonizada o 8 de xu\u00f1o de 1997 na mesma cidade e polo mesmo papa), cambia a situaci\u00f3n diplom\u00e1tica na rexi\u00f3n, ao crearse a Uni\u00f3n de Krewo entre os dous Estados.\nDecadencia da Prusia teut\u00f3nica.\nEn 1409, estala unha sublevaci\u00f3n na posesi\u00f3n teut\u00f3nica de Samogitie, no nordeste de Lituania, cuxa poboaci\u00f3n era a\u00ednda pag\u00e1.\nO 14 de agosto, o Gran Mestre da Orde Teut\u00f3nica Ulrich von Jungingen declarou a guerra \u00e1 Uni\u00f3n de Krewo. Inmmediatamente as forzas teut\u00f3nicas pasaron \u00e1 ofensiva e invadiron a Gran Polonia e a Cujavie, pero os polacos responderon \u00e1 invasi\u00f3n reconquistando Bydgoszcz. Un acordo de armisticio asinado o 24 de xu\u00f1o de 1410, permitiu aos lituanos e polacos prepararse para terminar coa ameaza teutoa de vez. A batalla de Grunwald, o 15 de xullo seguinte, tam\u00e9n co\u00f1ecida como \"batalla de Tannenberg\", marcar\u00eda o inicio da decadencia dos cabaleiros teut\u00f3nicos.\nA primeira paz de Toru\u0144, asinada o 1 de febreiro de 1411, imp\u00faxolle aos cabaleiros unha compensaci\u00f3n financeira tan grande que non tiveron m\u00e1is remedio que recorrer a unha suba de impostos moi elevada, porque o tesouro estaba practicamente baleiro.\nA poboaci\u00f3n prusiana rebelouse ent\u00f3n de novo contra os cabaleiros alem\u00e1ns e pediu axuda ao rei de Polonia Casimiro IV. A guerra dos Trece Anos estalou unha vez m\u00e1is entre a Orde e Reino de Polonia en 1454, durante a cal Prusia se empobreceu. A batalla de Puck en 1462 foi unha vitoria decisiva dos polacos que se traduciu no segundo tratado de Toru\u0144, polo que a Orde Teut\u00f3nica ced\u00eda a Polonia o leste da Pomerania, as\u00ed como os voivodatos prusianos de Elbl\u0105g (en prusiano, \"Elbling\"), Malbork e Che\u0142mno (\"Culm\" ou \"Kulm\" en alem\u00e1n) que logo formar\u00edan a Prusia Real. O resto da \"Prusia Teut\u00f3nica\" permaneceu en posesi\u00f3n da Orde, pero sometida \u00e1 soberan\u00eda feudal de Polonia.\nA comezos do s\u00e9culo XVI, un novo \"terremoto\" sacode profundamente os fundamentos da Orde cabaleiresca alem\u00e1. En efecto, desde 1520 o vento da Reforma sopra sobre os Estados do Sacro Imperio Romano Xerm\u00e1nico.\nEn 1511, Albert de Brandeburgo foi elixido cono 37\u00ba Gran Mestre. A\u00ednda que era sobri\u00f1o do rei de Polonia Sexismundo I, dirixiu unha guerra contra el desde 1519 a 1521 que rematou cunha tregua de catro anos. Ao final da tregua, negociou co seu t\u00edo un acordo que lle permitiu converterse ao luteranismo. Sexismundo aceptou coa condici\u00f3n de que Prusia continuase sendo un feudo vasalo do Reino de Polonia. O acordo final selouse polo tratado de Cracovia, que se asinou o 5 de abril de 1525. Albert transformou o que quedaba da vella Prusia teutoa no Ducado hereditario de Prusia e trasladou o seu goberno a K\u00f6nigsberg."}
{"id": "12138", "revid": "56817", "url": "https://gl.wikipedia.org/wiki?curid=12138", "title": "Atlantic City, Nova Jersey", "text": "Atlantic City \u00e9 unha cidade situada na illa de Absecon, no condado de Atlantic, Nova Jersey, Estados Unidos. Segundo o censo de 2000 ten unha poboaci\u00f3n de 40.517 habitantes. A cidade \u00e9 un importante destino tur\u00edstico polas s\u00faas praias e os seus casinos. En 1978 abriuse o primeiro casino do leste dos Estados Unidos.\nLinguas.\ningl\u00e9s (61,6 %), castel\u00e1n (23,3 %), vietnamita (3,2 %), chin\u00e9s (2 %) e tagalo (1,3 %)."}
{"id": "12139", "revid": "289", "url": "https://gl.wikipedia.org/wiki?curid=12139", "title": "Cir\u00edlico", "text": ""}
{"id": "12140", "revid": "98629", "url": "https://gl.wikipedia.org/wiki?curid=12140", "title": "\u00d3blast de Kaliningrado", "text": "Kaliningrad \u00e9 un pequeno enclave ruso do Mar B\u00e1ltico, limitado a norte e leste pola Lituania, a sur pola Polonia e a oeste polo Mar B\u00e1ltico. Corresponde a un anaco da antiga Prusia. Foi anexionada pola Uni\u00f3n Sovi\u00e9tica despois da segunda guerra mundial e subsecuentemente rusificada, modificando o seu nome tradicional, K\u00f6nigsberg. \nCapital: Kaliningrado"}
{"id": "12142", "revid": "56817", "url": "https://gl.wikipedia.org/wiki?curid=12142", "title": "Atri", "text": "Atri \u00e9 unha comuna da provincia de Teramo, na rexi\u00f3n dos Abruzos, Italia. Cobre 91\u00a0km\u00b2 e ten unha poboaci\u00f3n de 11.260 habitantes, a altura media \u00e9 de 451 metros, situada preto do Mar Adri\u00e1tico. Colonia romana, co nome de Hatria, xa antes fora unha importante cidade grega, entre os seus monumentos destaca a catedral rom\u00e1nico-g\u00f3tica, constru\u00edda entre o s\u00e9culo XIII e o XIV."}
{"id": "12143", "revid": "54334", "url": "https://gl.wikipedia.org/wiki?curid=12143", "title": "Attar", "text": "Farid al-Din Attar, \u0639\u0637\u0627\u0631 \u0646\u06cc\u0634\u0627\u0628\u0648\u0631\u06cc en persa, ou Fariduddin Attar, nado en Neishapour, Khorasan contra 1142 e finado contra 1230, foi un poeta m\u00edtico persa.\nTraxectoria.\nMohamed ibn-Ibrahim era o verdadeiro nome deste comerciante de perfumes que viviu case un cento de anos e alg\u00fans especialistas cren que morreu durante a destruci\u00f3n da s\u00faa cidade polos invasores mongois.Attar \u00e9 un dos m\u00e1is famosos poetas m\u00edsticos de Ir\u00e1n. As s\u00faas obras inspiraron a Jalal al-Din Muhammad Rumi e moitos outros poetas m\u00edsticos. Escribiu un centro de libros, dos que uns 30 chegaron a n\u00f3s, o m\u00e1is co\u00f1ecido \u00e9 \"Mantiq al-Tair\" (A linguaxe dos paxaros), e destaca tam\u00e9n \"Asrarnameh\" (O libro dos segredos)"}
{"id": "12145", "revid": "92340", "url": "https://gl.wikipedia.org/wiki?curid=12145", "title": "Attavante degli Attavanti", "text": "Attavante degli Attavanti, nado en Castelfiorentino en 1452 e finado en Florencia en 1525, foi un miniaturista florentino.\nDestacou na s\u00faa labor por ilustrar misais e Biblias."}
{"id": "12147", "revid": "1987", "url": "https://gl.wikipedia.org/wiki?curid=12147", "title": "Per Daniel Amadeus Atterbom", "text": "Per Daniel Amadeus Atterbom, nado en \u00c5sbo o 19 de xaneiro de 1790 e finado en Estocolmo o 21 de xullo de 1855, foi un escritor sueco, un dos m\u00e1is destacados representantes do romanticismo en Suecia.\nTraxectoria.\nEstudou na Universidade de Uppsala."}
{"id": "12148", "revid": "98629", "url": "https://gl.wikipedia.org/wiki?curid=12148", "title": "Jean Denis Attiret", "text": "Jean Denis Attiret, nado en Dole en 1702, e finado en Pequ\u00edn 1768, foi un pintor e sacerdote xesu\u00edta franc\u00e9s, misioneiro na China.\nEstudou arte en Roma e f\u00edxose un nome como retratista, durante a s\u00faa etapa de seminarista pintou a catedral de Avi\u00f1\u00f3n. En 1737 marcha a China, onde o emperador Qianlong deulle o t\u00edtulo de \"Pintor do emperador\", debido \u00e1 insistencia do emperador para que empregara o m\u00e9todo e o estilo do pa\u00eds, converteuse en chin\u00e9s polo seu estilo, a maior\u00eda das s\u00faas obras son naturalistas: \u00e1rbores, froitas, peixes e outros animais, a\u00ednda que tam\u00e9n retratou aos cortes\u00e1ns."}
{"id": "12149", "revid": "98629", "url": "https://gl.wikipedia.org/wiki?curid=12149", "title": "Attu (hom\u00f3nimos)", "text": "Attu p\u00f3dese referir a:"}
{"id": "12150", "revid": "98629", "url": "https://gl.wikipedia.org/wiki?curid=12150", "title": "\u00d3boe", "text": "O \u00f3boe \u00e9 un instrumento musical de vento madeira de ling\u00fceta dobre que apareceu por primeira vez en Francia cara a 1660.\nDende a s\u00faa invenci\u00f3n apenas sufriu cambios. Evolucionou da chirim\u00eda tiple e inmediatamente foi aclamado pola s\u00faa variedade tonal calidade expresiva.\nOs primeiros \u00f3boes posu\u00edan un ton estridente e desafinaban con facilidade, pero a pureza de ton do \u00f3boe moderno fixo que normalmente se use como referencia para afinar o resto dos instrumentos da orquestra.\nA dificultade para soprar a trav\u00e9s dunha boquilla de ling\u00fceta dobre fai que as familias dos \u00f3boes e os fagots resulten dif\u00edciles de interpretar nos seus rexistros graves."}
{"id": "12151", "revid": "56817", "url": "https://gl.wikipedia.org/wiki?curid=12151", "title": "Instrumento de vento-madeira", "text": "Tr\u00e1tase de instrumentos aer\u00f3fonos nos que o aire vibra ao paso por unha ling\u00fceta ou por un bisel. Comp\u00f3\u00f1ense dunha embocadura, un tubo con buratos que permite a alteraci\u00f3n da frecuencia da onda sonora, e unha pequena camp\u00e1 (ag\u00e1s a frauta). Nos instrumentos modernos estes buratos non se premen directamente cos dedos (caso de instrumentos populares e de \u00e9poca) sen\u00f3n por medio de chaves, sistema que se desenvolveu no s\u00e9culo XIX para mellorar as posibilidades interpretativas.\nAtopamos varios tipos de instrumentos de vento madeira:\na) Instrumentos de ling\u00fceta dobre ou palleta. \u00d3boe, \u00f3boe de amor (afinado en la), corno ingl\u00e9s (en fa), fagot e contrafagot. A gaita ser\u00eda tam\u00e9n un instrumento de madeira de dobre ling\u00fceta, coa particularidade de que consta dun fol que almacena o aire e de ronc\u00f3n e ronquetas para facer bord\u00f3ns.\nb) Instrumentos de ling\u00fceta simple. Atopamos basicamente d\u00faas familias, a do clarinete e a do saxof\u00f3n. A familia do clarinete (instrumento xeralmente afinado en si bemol) componse tam\u00e9n do requinto (en mi bemol), do corno di bassetto (en fa), do clarinete alto (en mi bemol), do clarinete baixo (en si bemol) e do clarinete contrabaixo (en si bemol). Os instrumentos da familia do saxof\u00f3n constan da boquilla dun clarinete m\u00e1is un tubo de lat\u00f3n, na actualidade util\u00edzanse sete modelos distintos (soprano, sopranino, alto, tenor, bar\u00edtono e baixo).\nc) Instrumentos de bisel. A frauta \u00e9 o principal instrumento deste grupo. Consta dun tubo cil\u00edndrico, e a columna de aire vibra grazas ao contacto contra o bordo da embocadura. Orixinalmente era un instrumento feito de madeira, pero na actualidade esta substitu\u00eduse por metais coma a prata."}
{"id": "12152", "revid": "1131", "url": "https://gl.wikipedia.org/wiki?curid=12152", "title": "Chapas", "text": "O xogo das chapas \u00e9 un xogo popular de gran sinxeleza, que precisa s\u00f3 de chapas de botellas.\nProceso.\nPara empezar a xogar, cada xogador sinala a s\u00faa chapa coa finalidade de diferenciala das demais. Posteriormente, \u00e9nchese a chapa de barro para que esta pese e poder deslizala mellor pola estrada. Co cu para abaixo, emp\u00farrase a chapa co dedo \u00edndice e vaise comendo terreo para ga\u00f1ar a partida."}
{"id": "12153", "revid": "5863", "url": "https://gl.wikipedia.org/wiki?curid=12153", "title": "O Pindo, Carnota", "text": "San Clemente do Pindo \u00e9 unha parroquia do concello de Carnota. Segundo o IGE, no ano 2018 ti\u00f1a 770 habitantes (366 homes e 404 mulleres). Est\u00e1 situada entre San Mamede de Carnota e O \u00c9zaro (pertencente ao concello de Dumbr\u00eda).\nA s\u00faa parte m\u00e1is destacada \u00e9 o monte Pindo, de 635 m. Outros lugares da parroquia son O Cancelo, onde est\u00e1 o camposanto, A Capela, onde est\u00e1 a praia de San Pedro e a igrexa parroquial, A Solaina, n\u00facleo principal da parroquia en onde se celebran as festas e o mercado, e O Sinal, a zona mar\u00edtima onde est\u00e1 o peirao.\nPatrimonio.\nA igrexa parroquial data orixinalmente do s\u00e9culo XVII, se ben sufriu sucesivas remodelaci\u00f3ns e ampliaci\u00f3ns, quedando da igrexa orixinaria a sancrist\u00eda e a fachada.\nFestas.\nNo Pindo cel\u00e9branse as festas de San Clemente o segundo domingo de agosto e as do Cristo o 12 de outubro."}
{"id": "12154", "revid": "98629", "url": "https://gl.wikipedia.org/wiki?curid=12154", "title": "F\u00e9lidos", "text": "A dos f\u00e9lidos (\"Felidae\") \u00e9 unha familia de mam\u00edferos da orde dos carn\u00edvoros, e suborde dos feliformes.\nCaracter\u00edsticas.\nCarn\u00edvoros altamente especializados, os f\u00e9lidos caracter\u00edzanse polo seu corpo esvelto, coa cabeza curta e foci\u00f1o moi curto, os ollos son grandes, e as orellas de tama\u00f1o mediano, \u00e1s veces rematadas nunha guedella de pelos; as patas son de medianas a longas. A cola \u00e9 de curta a moi longa, segundo as especies, xeralmente cuberta de pelo curto, e \u00e1s veces cunha guedella terminal. A s\u00faa dentici\u00f3n est\u00e1 formada por un n\u00famero reducido de dentes (de 28 a 30), estreitos, con bodos afiados, os cairos est\u00e1n sempre ben desenvolvidos, e os molares adaptados para esgazaren a carne. Co seu o\u00eddo agudo e a s\u00faa excelente vista, son os mam\u00edferos cazadores m\u00e1is sixilosos, grazas \u00e1 configuraci\u00f3n dos seus p\u00e9s que lles permiten, \u00e1 excepci\u00f3n do guepardo e algunha especie m\u00e1is, retraeren as s\u00faas unllas dentro dunhas va\u00ed\u00f1as das gadoupas mentres non as usan. O pene presenta un \u00f3so, reducido ou non. Presentan gl\u00e1ndulas perianais, e as femias te\u00f1en de 4 a 8 tetos.\nA s\u00faa pelaxe \u00e9 variada, dependendo da especie, e ofrece unha eficaz protecci\u00f3n t\u00e9rmica. \u00c9 suave, curta ou mediana, \u00e1s veces mais longa nas meixelas ou cunha melena no pescozo, nos ombros e no ventre.\nOs verdadeiros gatos (subfamilia dos felinos) son de tama\u00f1o pequeno ou mediano, moi similares entre si polos seus trazos xerais, e caracter\u00edzanse anatomicamente polo seu aparato hioideo oseo que lles permite emitir tan s\u00f3 d\u00e9biles gritos. Os membros da outra subfamilia, a dos panterinos, ademais de seren de maior tama\u00f1o, poden ruxir, porque o seu aparato bucal est\u00e1 suspendido dun hioide cartilaxinoso que se pode mover libremente.\nH\u00e1bitat e distribuci\u00f3n.\nOs f\u00e9didos enc\u00f3ntranse en todos os tipos de h\u00e1bitats, pero moitas especies est\u00e1n adaptadas a ambientes particulares. Distrib\u00faense pola maior parte do mundo, ag\u00e1s en Madagascar, Australasia e a Ant\u00e1rtida, e est\u00e1n particularmente ben representados en \u00c1frica, onde se poden distinguir tres grupos de subfamilias ben caracterizados. \nAlg\u00fans ad\u00e1ptanse a contornos des\u00e9rticos, outros a zonas h\u00famidas, e alg\u00fans a terreos monta\u00f1osos de grande altitude. As especies que viven en bosques son xeralmente \u00e1xiles gabeadoras.\nMoitas des especies escasean na actualidade, porque foron obxecto de caza pola s\u00faa pel, para aproveitar partes do seu corpo, ou porque o seu h\u00e1bitat foi, e esta a ser, destru\u00eddo. O paradigma \u00e9 o lince ib\u00e9rico (\"Lynx pardinus\"), o f\u00e9lido en maior perigo de extinci\u00f3n.\nIntegran a familia catro subfamilias, con dezanove x\u00e9neros e ao redor de corenta especies, entre elas o le\u00f3n, o tigre, os gatos dom\u00e9sticos e monteses, os linces, o puma, o xaguaretc.\nCostumes e alimentaci\u00f3n.\nOs f\u00e9lidos, ag\u00e1s o le\u00f3n son animais xeralmente solitarios e de h\u00e1bitos nocturnos. Pero o patr\u00f3n de actividade das especies pode variar de nocturno a crepuscular e di\u00farno, dependendo das s\u00faas especies de presas preferidas.\nTodas as especies son carn\u00edvoros obrigados e, xa que logo, requiren carne. A maior\u00eda consome exclusivamente carne de pequenas, medianas ou grandes presas, e alg\u00fans comen peixes, e ignoran calquera outra comida que non sexa unha presa viva. Capturan \u00e1s s\u00faas v\u00edtimas coas s\u00faas afiadas garras, e adoitan matalas dunha \u00fanica trabada.\nPor\u00e9n, os gatos dom\u00e9sticos asilvestrados forman colonias. E s\u00e1bese que os machos dos guepardos viven e cazan en grupos. \nTaxonom\u00eda.\nDescrici\u00f3n.\nA familia foi descrita en 1867 polo naturalista, paleont\u00f3logo e anatomista sax\u00f3n, nacionalizado ruso, Gotthelf Fischer von Waldheim (1771-1853), na p\u00e1xina 372 dun traballo publicado no n\u00famero 5 das \"M\u00e9m. Soc. Imp. Nat. Moscow.\"\nEtimolox\u00eda.\nO nome \"Felidae\" est\u00e1 formado pola ra\u00edz \"Fel-\" do seu x\u00e9nero tipo, \"Felis\", descito en 1758 por Linnaeus na 10\u00aa edici\u00f3n do seu \"Systema Naturae\", coa adici\u00f3n do sufixo -\"\u01d0dae\", utilizador para formaren os nomes das familias de animais.\nSin\u00f3nimos.\nAdemais de polo nome que lles impuxo Fischer von Waldheim, a familia co\u00f1eceuse tam\u00e9 polos sin\u00f3nimos seguintes:\nClasificaci\u00f3n.\nNa actualidade, a maior\u00eda dos autores reco\u00f1ecen dentro de da familia as seguintes subfamilias, x\u00e9neros e especies:\nFamilia \"Felidae\" Fischer de Waldheim, 1817.\nAdemais, existen d\u00faas subfamilias extintas: \nUnha taxonom\u00eda moi discutida: \"Caracal\" e \"Profelis\".\nDurante moitos anos considerouse a \"Caracal\" como un x\u00e9nero monot\u00edpico, isto \u00e9, que s\u00f3 comprend\u00eda unha \u00fanica especie, \"Caracal caracal\", o caracal, e as\u00ed aparece en case toda a bibliograf\u00eda. As\u00ed mesmo, tradicionalmente, inclu\u00eduse a \"Caracal aurata\" no x\u00e9nero \"Felis\" ou no \"Profelis\".\nPero datos moleculares recentes revelan inequivocamente que o caracal, o serval e \"Caracal aurata\" est\u00e1n intimamente ligados. E an\u00e1lises xen\u00e9ticas moi recentes mostraron que o caracal, o \"Caracal aurata\" e m\u00e1is o serval est\u00e1n estreitamente relacionados pola s\u00faa xen\u00e9tica, e que diverxeron dun antepasado com\u00fan hai aproximadamente 5,4 mill\u00f3ns de anos. Polo tanto, suxeriuse inclu\u00edr a todos eles dentro do x\u00e9nero \"Caracal\".\nEste criterio foi aceptado polos autores da \"Lista vermella\" da Uni\u00f3n Internacional para a Conservaci\u00f3n da Natureza (UICN) para \"Caracal aurata\". Polo tanto, segundo a UICN, o x\u00e9nero comprede estas d\u00faas especies:\nPor\u00e9n, a\u00ednda hoxe moitos autores reco\u00f1ecen a \"Profelis\" como x\u00e9nero independente.\nOrixe e evoluci\u00f3n.\nA familia dos \"Felidae\" xurdiu en Eurasia durante o Oligoceno, posiblemente a partir da familia dos \"Miacidae\".\nEstes primeiros f\u00e9lidos de pequeno tama\u00f1o foron expand\u00edndose, alcanzando \u00c1frica e Norteam\u00e9rica a principios do Mioceno.\nNo Mioceno medio diversific\u00e1ronse, aparecendo os chamados dentes de sabre (\"Machairodontinae\"), os felinos e os panterinos, que se dispersaron por Eurasia, \u00c1frica e Norteam\u00e9rica.\nA finais do Plioceno chegaron tam\u00e9n a Suram\u00e9rica durante o denominado Grande Intercambio Americano.\nFiloxenia.\nAs relaci\u00f3ns filoxen\u00e9ticas dos f\u00e9lidos existentes na acutalidade m\u00f3stranse no seguiente cladograma, baseado nos estudos das an\u00e1lise de filoxen\u00e9tica molecular de Johnson \"et al\". (2006), no que se expresan as li\u00f1axes, os x\u00e9neros e as especies.\nNota sobre \"Puma\" e \"Herpailurus\".\nO xaguarundi, como especie, foi descrito en 1803 por \u00c9tienne Geoffroy Saint-Hilaire, co nome de \"Felis yagouarondi\". En 1809 Lac\u00e9p\u00e8de modificou o nome espec\u00edfico por \"yaguaroundi\" e, en 1816, Desmarest, por \"yagouaroundi\". En 1858 foi reclasificado por Severtzov dentro do novo x\u00e9nero \"Herpailurus\", como \"Herpailurus yagouarondi\". \nNos \u00faltimos anos do s\u00e9culo XX e primeiros do XXI as especies xaguarundi (\"yagouaroundi\") e puma (\"concolor\") foron consideradas pola ma\u00edor\u00eda dos autores como monofil\u00e9ticas e situadas conxuntamente no x\u00e9nero \"Puma\". \nPero na d\u00e9cada de 2010 os expertos da UICN separ\u00e1ronas, colocando ao puma como \u00fanico membro do x\u00e9nero \"Puma\", e ao xaguarundi como \u00fanica especie do x\u00e9nero \"Herpailurus\"."}
{"id": "12155", "revid": "1987", "url": "https://gl.wikipedia.org/wiki?curid=12155", "title": "Fagot", "text": "O fagot \u00e9 un instrumento de vento-madeira de ling\u00fceta dobre que apareceu a mediados do s\u00e9culo XVII e adquiriu rapidamente popularidade como instrumento orquestral durante o per\u00edodo barroco. Us\u00e1base principalmente para apoiar a li\u00f1a baixa das cordas graves, pero a s\u00faa gama excepcionalmente ampla fixo que tam\u00e9n puidese interpretar pasaxes solistas (sobre todo no rexistro tenor). O son do fagot f\u00fandese especialmente ben cos cornos.\nNa m\u00fasica do clasicismo e principios do romanticismo a mi\u00fado empreg\u00e1base unha parella de fagots xunto con outra de cornos para crearen unha textura homox\u00e9nea a catro voces."}
{"id": "12156", "revid": "56817", "url": "https://gl.wikipedia.org/wiki?curid=12156", "title": "Corno ingl\u00e9s", "text": "O corno ingl\u00e9s \u00e9 un instrumento aer\u00f3fono de vento madeira, dado que produce o son grazas ao paso do aire por unha dobre ling\u00fceta. \u00c9 da familia do \u00f3boe, coa diferenza de que se trata dun instrumento transpositor en fa. Incorporouse \u00e1 orquestra no s\u00e9culo XIX.\nA t\u00e9cnica de dixitaci\u00f3n \u00e9 practicamente a mesma que a usada para o \u00f3boe. A m\u00fasica para o corno ingl\u00e9s escr\u00edbese unha quinta m\u00e1is alta da que o instrumento realmente soa."}
{"id": "12157", "revid": "23204", "url": "https://gl.wikipedia.org/wiki?curid=12157", "title": "Frauta travesa", "text": "A frauta travesa \u00e9 un instrumento de vento madeira de timbre suave e doce. Chegou a Europa durante o s\u00e9culo XII, us\u00e1ndose sobre todo para a m\u00fasica militar. Cara mediados do s\u00e9culo XVII xa se converteu nun elemento importante da orquestra barroca, desprazando \u00e1 frauta doce. Durante o s\u00e9culo XIX sufriu unha profunda transformaci\u00f3n, engad\u00edndoselle varias teclas extras e substitu\u00edndo o corpo, tradicionalmente de madeira escura, por outro de metal prateado. Algunhas veces vai acompa\u00f1ada por unha pequena frauta denominada fraut\u00edn ou piccolo, m\u00e1is raramente polas modalidades alta o baixa (cun son unha cuarta e unha oitava m\u00e1is baixa, respectivamente).Ten un rexistro de 3 oitavas e media, o son mais grave \u00e9 o do.\nEn Galicia temos un tipo de frauta travesa de madeira que se chama requinta.\nCaracter\u00edsticas.\nOs materiais que se empregan na frauta poden comprender entre madeira, alpaca (m\u00e1is co\u00f1ecida como prata alem\u00e1, que \u00e9 do que xeralmente est\u00e1n feitas as frautas para os alumnos principiantes), prata, ouro e platino. O uso dos diferentes tipos de materiais vir\u00e1 determinado primeiramente ao gusto do frautista, pero hai outros factores que poden decidir que material preferir, por exemplo a proxecci\u00f3n do son nos diferentes tipos de materiais e a s\u00faa cor. Por exemplo, a cor do son dunha frauta de ouro \u00e9 c\u00e1lido mentres que o dunha frauta de prata \u00e9 m\u00e1is brillante. Os materiais met\u00e1licos da frauta ad\u00f3itanse combinar entre as diferentes partes das frautas, por motivos econ\u00f3micos, por exemplo, a cabeza de prata e o resto de alpaca, ou a frauta enteira de ouro e as chaves de prata.\nAs frautas non forman parte da familia dos instrumentos de vento de metal, sen\u00f3n que, dentro da clasificaci\u00f3n usual, polo seu son se atopan no grupo dos instrumentos de madeira, xunto cos das familias do clarinete e do \u00f3boe, isto \u00e9, os instrumentos de ling\u00fceta simple e dobre. Na clasificaci\u00f3n formal que estuda a organolox\u00eda, as frautas pertencen \u00e1 familia dos instrumentos de bisel (que desde moi antigo se fabricaron de madeira), independentemente do material de que estean fabricadas.\nO seu rexistro b\u00e1sico \u00e9 de tres oitavas e vai desde o \"do\"4 ata o \"do\"7. Ese rexistro pode ampliarse ata a tres oitavas e unha quinta xusta, desde o \"si\"2 ata o \" fa#\"7. A nota grave adicional cons\u00e9guese mediante unha chave adicional (algunhas frautas fabr\u00edcanse con chaves adicionais), e o extremo agudo l\u00f3grase mediante a execuci\u00f3n de harm\u00f3nicos.\nEvoluci\u00f3n.\nA frauta travesa tradicional estaba fabricada en madeira, e basicamente consist\u00eda nun tubo no cal se practicaban os pertinentes orificios. No s\u00e9culo XIX Theobald B\u00f6hm perfeccionou o instrumento, modificando o m\u00e9todo de fabricaci\u00f3n, engad\u00edndolle novos orificios e introducindo un sofisticado sistema de chaves, m\u00e1is ergon\u00f3mico, que facilitaba a dixitaci\u00f3n.\nDesde ent\u00f3n o dese\u00f1o da frauta travesa non sufriu practicamente cambios de importancia. Con todo, os materiais para fabricala si cambiaron: hoxe en d\u00eda fabr\u00edcanse frautas de metal, prata e ata ouro. A calidade do seu material infl\u00fae moito na calidade do son. Ademais mellora notablemente se se fabrica a boquilla con especificaci\u00f3ns detalladas que var\u00edan segundo o int\u00e9rprete e as s\u00faas necesidades ou requirimentos. A\u00ednda que se pode fabricar con pratos pechados (\u00e9 dicir, a chave que pulsa cada dedo carece de orificio), o habitual hoxe d\u00eda \u00e9 fabricala con pratos abertos.\nPrimitiva (da idade media).\nA orixe da frauta \u00e9 certamente remoto. Era co\u00f1ecida hai uns 25.000 anos e estaba feita en \u00f3so, a modo de chifre. En todo o mundo, diferentes culturas inventaron os seus propios tipos de frautas, segundo as necesidades. Nas civilizaci\u00f3ns temper\u00e1s eran feitas con madeira, \u00f3sos humanos ou caracois e hab\u00eda unha gran variedade de tama\u00f1os.\nNo 1.000 a frauta desaparece xunto coa ca\u00edda de Roma e comezou a reaparecer no s\u00e9culo X e XI. \u00c9 probable que a frauta fose introducida en Alema\u00f1a polos bizantinos. No s\u00e9culo XIV a frauta introd\u00facese nos demais pa\u00edses europeos.\nRenacentista.\nA frauta travesa ti\u00f1a un cilindro m\u00e1is ancho que as anteriores. Isto permit\u00eda que a oitava grave fose m\u00e1is f\u00e1cil de soprar e non estaba tan limitada no seu rexistro agudo. As tendencias musicais desta \u00e9poca buscaban instrumentos homox\u00e9neos, mesturados en grupos heterox\u00e9neos. A xerarqu\u00eda sonora imposta polas regras de orquestraci\u00f3n queda reservada para a frauta en do e o piccolo, que \u00e9 empregado na orquestra sinf\u00f3nica. Para a frauta com\u00e9zase a desenvolver o repertorio solista. O son producido pola frauta travesa a\u00ednda era inconstante, pero m\u00e1is forte, claro e penetrante que o das frautas doces. Durante o s\u00e9culo XVI foi un dos instrumentos m\u00e1is populares en Italia. Esta popularidade estendeuse a Inglaterra, onde se destaca a gran colecci\u00f3n de frautas de Henrique VIII.\nO per\u00edodo renacentista marcou popularidade para a frauta de pico. Con todo, as frautas travesas a\u00ednda se segu\u00edan tocando na primeira metade do s\u00e9culo XVII e os instrumentos de vento de madeira foron redese\u00f1ados. As frautas estaban constru\u00eddas nunha soa peza, eran cil\u00edndricas e ti\u00f1an seis orificios moi pequenos, o que produc\u00eda unha sonoridade de cores p\u00e1lidas.\nBarroca.\nA era barroca marcou o retorno da popular frauta travesa. A s\u00faa construci\u00f3n foi feita nun tubo c\u00f3nico que conti\u00f1a seis buracos abertos agrupados en d\u00faas secci\u00f3ns e unha chave pechada, que produc\u00eda o Re#. O corpo, antes dunha soa peza, foi realizado en tres partes: cabeza, corpo e p\u00e9.\nA frauta barroca empeza as s\u00faas alturas en Re e ti\u00f1a d\u00faas oitavas. Outras notas pod\u00edan tocarse intercalando dedos ou tapando a metade dos orificios, pero eran dif\u00edciles de tocar e de sonoridade opaca. Ao redor de 1700, o corpo foi dividido en dous partes e p\u00e9s extras, chamados corpos de recambio, o que permit\u00eda ao frautista adaptar a s\u00faa afinaci\u00f3n de acordo a diferentes orquestras. De todas as maneiras, coas posici\u00f3ns cruzadas, as frautas ti\u00f1an mellor resposta sonora en Re e Sol Maior. A\u00ednda que hab\u00eda moitos frautistas, os frautistas profesionais lograron adaptarse aos cambios moi ben. En 1722 inv\u00e9ntanse as chaves de Do e Do#. O frautista e compositor J. Quantz criticou moito esta prolongaci\u00f3n, que xulgaba in\u00fatil e nociva para a calidade do son. En 1752, os Tratados de Quantz e Tromlitz (en 1786), ofrecen diferentes dixitaci\u00f3ns para cada nota. En 1760 os fabricantes Florio, Gedney e Potter agregan as chaves de Sol#, Se e Fa. Ao redor de 1790 aparecen frautas de 4 chaves na m\u00fasica sinf\u00f3nica de Haydn e Mozart.\nCl\u00e1sica.\nDurante o per\u00edodo cl\u00e1sico, Pratton, Carta, Siccama e Radcliff contribu\u00edron a dese\u00f1ar a frauta. Antes de 1800 s\u00f3 ti\u00f1a seis chaves, pouco despois agreg\u00e1ronselle d\u00faas chaves m\u00e1is. Na segunda metade do s\u00e9culo XVIII agreg\u00e1ronselle moitos cambios rapidamente, poucas persoas continuaron tocando as frautas de 3 e 4 chaves. Os inventos suced\u00e9ronse a unha velocidade crecente, era a \u00e9poca da industrializaci\u00f3n. En 1800 as frautas aparecen no repertorio de orquestra, como as sinfon\u00edas de Beethoven. En 1808 o reverendo Frederick Nolan, en Inglaterra, inventou a chave aberta de Sol. Este invento \u00e9 moi importante, xa que por primeira vez se obturan dous buracos para o mesmo dedo. En 1810 Georges Miller fabricou en Londres p\u00ednfanos de metal. Entre 1820 e 1830 o frautista Charles Nicholson, en Londres, intentou mellorar a frauta facendo os buracos m\u00e1is grandes, pero non tivo \u00e9xito porque o mecanismo das chaves non era correcto. Os fabricantes Rudall &amp; Rose fabricaron en Londres frautas de oito chaves, que foron moi populares en Inglaterra.\nA frauta de Boehm.\nO frautista alem\u00e1n Theobald Boehm estudou as novas t\u00e9cnicas de frauta e en 1832, baseado nun novo sistema, creou a frauta que se usa hoxe en d\u00eda. Entre os seus fundamentos atopamos que os buracos deb\u00edan ser o m\u00e1is anchos posible e estar nos lugares acusticamente correctos; que a frauta conter\u00eda un certo n\u00famero de chaves cubrindo todos os buracos e que todas as chaves ti\u00f1an que estar abertas na s\u00faa posici\u00f3n de descanso (excepto sol #). As novas frautas estaban realizadas nun tubo c\u00f3nico, e en 1846 Boehm creou o tubo cil\u00edndrico moderno cunha cabeza parab\u00f3lica. Isto corrixiu a afinaci\u00f3n e homoxeneizou o timbre nos diferentes rexistros.\nA medida que o tempo pasou, as frautas constru\u00edronse en metal. Canto m\u00e1is duro era o metal, m\u00e1is luminoso era o timbre. Desde a construci\u00f3n da frauta por Boehm en 1847, conservouse basicamente o mesmo modelo. Hoxe, a frauta moderna est\u00e1 constru\u00edda sobre 26,5 polgadas de lonxitude cun tubo de 0.75 polgadas e est\u00e1 dividida en tres secci\u00f3ns que conte\u00f1en a xuntura de cabeza, corpo e p\u00e9. Hai trece buracos que usan oito dedos e o dedo polgar esquerdo. A xuntura de cabeza p\u00e9chase cunha cortiza e est\u00e1 aberto ata o p\u00e9. O material m\u00e1is com\u00fan \u00e9 a prata esterlina, pero alg\u00fans modelos m\u00e1is baratos son o n\u00edquel cor de prata. Experimentouse con platino, auromite (ouro e prata) e titanio. Tam\u00e9n agregouse unha chave con rodete para o Re # e un mecanismo de Mi partido que permite cubrir d\u00faas chaves, mentres nunha frauta regular cobre s\u00f3 un. Isto perm\u00edtelle ao Mi 3 ser tocado m\u00e1is limpamente e cun bo ataque. O dese\u00f1o da embocadura cambiouse segundo as necesidades do frautista.\nO fraut\u00edn, a frauta en sol, e a frauta baixa. Usouse en orquestra e coros de frauta durante o s\u00e9culo XIX. Ao final dese s\u00e9culo a frauta aparece nas obras de Brahms, Strauss ou Tchaikovski. A literatura para frauta soa exp\u00e1ndese rapidamente, con pezas moi virtuosas.\nS\u00e9culo XX.\nEn 1948 Alexander Murray, co\u00f1ecido frautista e mestre, colaborou cos fabricantes Albert Cooper e Elmer Cole, na fabricaci\u00f3n da Frauta \"Murray\", baseada na escala experimental Cooper. Entre 1961 e 1962 aparece o novo modelo de Murray, a Mark I. En 1967 Murray colabora co fabricante da compa\u00f1\u00eda Armstrong Jack Moore. Desde 1972 producen o modelo en frautas e piccolos con outros cambios, a chave gizmo entre eles.\nA compa\u00f1\u00eda Brannen fabrica o sistema Kingma, moi utilizado en obras contempor\u00e1neas. As s\u00faas chaves est\u00e1n preparadas para emitir sons con timbres moi diferentes aos convencionais.\nInt\u00e9rpretes.\nInicialmente, a frauta travesa non xerou solistas destacados. Na segunda metade do s\u00e9culo XX, en cambio, comezaron a xurdir virtuosos especializados no papel de solista. Esta tendencia foi iniciada dentro da m\u00fasica culta por Jean-Pierre Rampal e continuada por James Galway, Philippa Davies e Emmanuel Pahud. \u00c9 destacable, dentro da m\u00fasica popular, o virtuosismo de frautistas como Ian Anderson, l\u00edder do grupo Jethro Tull, e Herbie Mann, m\u00fasico de jazz dedicado \u00e1 fusi\u00f3n de distintas m\u00fasicas do mundo. Asemade, salientan destacados solistas en m\u00fasica sinf\u00f3nica, como Clara Andrada.\nUsos da frauta.\nA frauta travesa util\u00edzase principalmente na interpretaci\u00f3n de m\u00fasica culta ou de c\u00e1mara, pero con todo, a trav\u00e9s do tempo, foise incorporando a diferentes estilos musicais como o jazz (principalmente acid jazz e jazz fusi\u00f3n), a m\u00fasica celta, o power metal, o epic metal ou o rock progresivo, a\u00ednda que tam\u00e9n \u00e9 utilizada en ocasi\u00f3ns en produci\u00f3ns de m\u00fasica pop, baladas e ata bases para hip hop."}
{"id": "12158", "revid": "88628", "url": "https://gl.wikipedia.org/wiki?curid=12158", "title": "Piccolo", "text": "O p\u00edcolo (do italiano \"flauto piccolo\": \u2018frauta pequena\u2019), tam\u00e9n chamado fraut\u00edn ou oitavino \u00e9 un instrumento de vento madeira. O seu tama\u00f1o \u00e9 aproximadamente a metade do da frauta traveseira e soa unha oitava m\u00e1is agudo. Normalmente est\u00e1 feito de madeira de \u00e9bano, a\u00ednda que tam\u00e9n se fan met\u00e1licos."}
{"id": "12159", "revid": "98629", "url": "https://gl.wikipedia.org/wiki?curid=12159", "title": "Contrafagot", "text": "O contrafagot \u00e9 un instrumento musical de vento. Soa unha oitava m\u00e1is grave con respecto \u00f3 fagot. \u00c9 un instrumento de son amplo e profundo que se usa para reforzar as li\u00f1as graves da orquestra e a mi\u00fado \u00fasase para fundilo con tromb\u00f3ns. \u00c9 o instrumento de son m\u00e1is grave da orquestra, e escr\u00edbese para el en clave de fa."}
{"id": "12160", "revid": "1131", "url": "https://gl.wikipedia.org/wiki?curid=12160", "title": "Instrumento", "text": "Un instrumento \u00e9 un obxecto fabricado para unha utilizaci\u00f3n particular, xeralmente manual, pero pode referirse a moitos \u00e1mbitos diversos:"}
{"id": "12161", "revid": "98629", "url": "https://gl.wikipedia.org/wiki?curid=12161", "title": "Materiais de escrita", "text": "Ao longo da historia empreg\u00e1ronse distintos \"materiais de escrita\".\nMadeira.\nA madeira foi sempre un material popular para escribir. Na maior parte do mundo \u00e9 tan doado de obter como a pedra pero presenta menores problemas t\u00e9cnicos. Co\u00f1\u00e9cense desde o Antigo Exipto, Mesopotamia, China, India e as civilizaci\u00f3ns cl\u00e1sicas do Mediterr\u00e1neo, tabo\u00ed\u00f1as de madeira de varias formas e tama\u00f1os, que pod\u00edan estar recubertas con xeso, barro, cera, lacadas, vernizadas, pu\u00eddas etc, a\u00ednda que na maior parte dos casos non recib\u00edan tratamento ning\u00fan. A palabra latina \"codex\" refer\u00edase orixinariamente a tabo\u00ed\u00f1as de madeira recubertas con cera negra e unidas por un lateral. Cando o pergami\u00f1o substitu\u00edu a madeira, ret\u00edvose o termo \"codex\", que finalmente resultou intercambi\u00e1bel con \"liber' (\"libro\").\nBamb\u00fa.\nO bamb\u00fa usouse moito na China antiga. Dise mesmo que a forma da cana de bamb\u00fa influenciou na direcci\u00f3n vertical da escrita chinesa. O bamb\u00fa us\u00e1base, ora como bandas pequenas, canas individuais, completas ou partidas nunha ou m\u00e1is pezas, ora, se o texto era especialmente longo, inscrib\u00edase en varias cans de bamb\u00fa que se ataban cun f\u00edo de seda. O car\u00e1cter chin\u00e9s para \"arquivo oficial\" ou \"rexistro\"(\"ce\") representa bandas estreitas de bamb\u00fa enlazadas. Os libros de bamb\u00fa que conti\u00f1an textos longos resultaban pesados e inc\u00f3modos e disque cando un erudito viaxaba precisaba dun carro de bois para cargar cos seus textos. O bamb\u00fa a\u00ednda se usa no suroeste asi\u00e1tico, sobre todo en Sumatra entre os redjangs e os bataks.\nCasca.\nIgual que o bamb\u00fa, a casca ou codia precisa dun tratamento m\u00ednimo para convertela en material de escrita duradeiro. Na India us\u00e1banse d\u00faas variedades: o bidueiro (\"Betula utilis\") no noroeste e o \u00e1loe (\"Aquilaria agallocha\") no nordeste. As follas de casca de bidueiro m\u00e1is antigas que existen est\u00e1n pu\u00eddas e impregnadas de aceite e conte\u00f1en fragmentos de obras budistas de hai 2.000 anos, a\u00ednda que se pensa que xa se utilizaban trescentos anos antes. A forma imita as follas de palma, a\u00ednda que a existencia de manuscritos longos e estreitos fixo especular sobre a posibilidade de influencia dos rolos de papiro gregos a ra\u00edz das campa\u00f1as de Alexandre Magno. At\u00e9 hai pouco a\u00ednda empregaban casca os curandeiros batak, que a utilizaban para os seus cadernos, dobr\u00e1ndoa en forma de acorde\u00f3n. Os maias e os aztecas tam\u00e9n utilizaban casca para os seus \"c\u00f3dices\".\nFollas de palma.\nAt\u00e9 recentemente, as follas de palma constitu\u00edan a\u00ednda o material de escritura m\u00e1is com\u00fan na India e nos pa\u00edses do sueste asi\u00e1tico que tiveron influencia india. Hai tres especies de palmeira que fornecen material apropiado para escribir: a palma talipat (\"Corypha umbraculifera\"), a palmeira palmira (\"Borassus flabellifer\") e a palmeira lontar (\"Corypha utan\"). Ao contrario da madeira e o bamb\u00fa, as follas de palmeira requiren dun certo proceso de preparaci\u00f3n que permita a s\u00faa utilizaci\u00f3n. Hai que separar cada folla do nervio central, cortala ao tama\u00f1o, cocela e secala (normalmente, varias veces) e por \u00faltimo raspala cunha concha de caur\u00ed ou cunha pedra. P\u00f3dese asegurar un monte de follas entre d\u00faas tabo\u00ed\u00f1as de madeira polas que se pasa unha corda que finalmente as ata. Ademais de madeira, en Sri Lanka e noutros pa\u00edses tam\u00e9n se decoran con ouro, prata, marfil e lacado.\nA propia forma e textura da folla de palma parece que influenciaron tam\u00e9n as caracter\u00edsticas das escritas da rexi\u00f3n. Parece ser que todas se orixinaron dunha forma de escrita chamada brahmi que apareceu na India no s\u00e9culo III a.C. As escritas do norte caracter\u00edzanse por un trazo horizontal longo do que parece como que suspendesen todas as letras da palabra ou oraci\u00f3n. Nesta zona utiliz\u00e1base tinta e isto non supu\u00f1a un problema, mais no sur as letras traz\u00e1banse cun punz\u00f3n met\u00e1lico. Dado que, se se trazaban uns riscos horizontais en paralelo \u00e1 fibra da folla de palma, a folla rematar\u00eda por partirse, as letras comezaron a tomar unha forma m\u00e1is arredondada.\n\u00d3so.\nOs \u00f3sos t\u00e9\u00f1ense usado en moitas partes do mundo. Unha das formas de escrita m\u00e1is antigas da China son os \"jia gu wen\", ou \"documentos en cuncha de tartaruga e \u00f3sos de animais\", que datan do per\u00edodo Shang e que se empregaban con fins divinatorios. Tam\u00e9n os \u00e1rabes usaron \u00f3sos at\u00e9 a Idade Media para redactar documentos, textos m\u00e1xicos e mesmo versos do Cor\u00e1n. Nalgunhas tradici\u00f3ns, o testamento do Profeta foi recollido nuns \u00f3sos.\nMarfil.\nO marfil dos dentes dos elefantes constit\u00fae un material caro e escaso e foi usado en Exipto e no Oriente Medio en tempos b\u00edblicos, pero especialmente no suroeste asi\u00e1tico. En certos momentos, empreg\u00e1ronse l\u00e1minas anchas e delgadas de marfil para recoller partes longas do Canon budista usando letras lacadas. Preparar esas l\u00e1minas requir\u00eda bastante destreza t\u00e9cnica e as letras pod\u00edan acabar despraz\u00e1ndose cos cambios ambientais.\nCoiro.\nHai tam\u00e9n moito tempo que se usa o coiro, que ten que ser tratado mediante curado (afumadura) e procesamento con aceite. O curtido det\u00e9n a descomposici\u00f3n do coiro e faino imperme\u00e1bel. Normalmente, s\u00f3 se pode escribir nun dos lados, e de a\u00ed o formato en rolos caracter\u00edstico dos manuscritos en coiro. O coiro usouse no Antigo Exipto e no Oriente Medio e a\u00ednda xoga un papel relevante nos rituais xudeus: no Talmud m\u00e1ndase que, nas sinagogas, os rolos coa Torah deben estar feitos de coiro. O coiro non se usou nunca na India, dado que tanto budistas como hind\u00fas non soportarian a idea de escribir textos sagrados na pel de animais mortos.\nPergami\u00f1o.\nPlinio o Vello di que o pergami\u00f1o inventouno Eumenes II de P\u00e9rgamo, en Asia Menor (-197 - -158), un bibli\u00f3filo, cando o rei Tolomeo de Exipto, tam\u00e9n un bibli\u00f3filo que se resent\u00eda da fama daquel, mandou reter un cargamento de papiro. O proceso de manufactura do pergami\u00f1o \u00e9 complexo: hai que tratar a pel con cal, retirar todos os pelos e a carne, estirala, raspar polos dous lados unha e outra vez, esfregar con pedra p\u00f3mez e secar. Dist\u00ednguense perfectamente o recto e o env\u00e9s: a parte interior (a da carne) \u00e9 m\u00e1is dura, m\u00e1is amarela e m\u00e1is capaz de reter tinta; o grao da parte exterior (a do pelo) \u00e9 m\u00e1is suave e d\u00e1se mellor para escribir pero tende a saltar determinados tipos de tinta. Existen fragmentos de pergami\u00f1o desde o s\u00e9culo II a.C., a\u00ednda que non foi at\u00e9 o s\u00e9culo IV que se usou o pergami\u00f1o para os mellores libros.\nCobre.\nNo Val do Indo utiliz\u00e1ronse lamelas de cobre para gravar texto nelas arredor do ano -2800 a.C. (non se sabe o que din). En \u00e9poca hist\u00f3rica, os reis indios e outras autoridades e persoas de boa posici\u00f3n adoitaban doar terras aos templos ou a individuos de m\u00e9rito e fac\u00edan gravar a doaz\u00f3n en placas oblongas de cobre que se traballaban con martelo e braseiro. Ti\u00f1an a forma de follas de palma e xunt\u00e1banse cun anel que portaba o selo do doador.\nMetais preciosos.\nO uso dos metais preciosos, en particular do ouro e da prata para escribir foi com\u00fan xa nas civilizaci\u00f3ns m\u00e1is antigas. Utilizalos envolv\u00eda a posta en valor dun texto relixioso, do m\u00e9rito que se adquir\u00eda por encargar un traballo tal. Disque o Canon budista se gravara en placas de ouro en Sri Lanka no ano 88.\nT\u00e1boas enceradas.\nGregos e romanos utilizaron moito as t\u00e1boas enceradas, que apareceran no Pr\u00f3ximo Oriente no s\u00e9culo VIII a.C., en lugares tales como Nimrud. Cada tabo\u00ed\u00f1a consist\u00eda nunha t\u00e1boa rectangular delgada cunha superficie lixeiramente rebaixada que se ench\u00eda de cera negra. Escrib\u00edase cun punz\u00f3n de metal, ou \"stylus\", cun extremo puntiagudo e outro romo (co que se borraba). Xunt\u00e1banse varias destas tabo\u00ed\u00f1as para formar un \"codex\".\nTea.\nT\u00e9\u00f1ense empregado teas de distintos materiais para escribir. Os exipcios escrib\u00edan pasaxes do \u2018\u2019Libro dos Mortos\u2019\u2019 nas vendas de li\u00f1o coas que cubr\u00edan as momias. Tam\u00e9n se utilizaba li\u00f1o (mesmo camisas de li\u00f1o) para redactar contratos de matrimonio en \u00e9poca isl\u00e1mica. Na India empreg\u00e1banse at\u00e9 hai pouco anacos de algod\u00f3n tratados cunha pasta feita de fari\u00f1a de arroz e trigo. Tam\u00e9n se pod\u00eda converter unha tea nun material semellante a un papel negro cru cunha pasta feita de sementes de tamarindo e carb\u00f3n. En Burma \u00e1s veces cort\u00e1banse teas de algod\u00f3n na forma de follas de palma e aplic\u00e1baselles laca negra; este proceso \u00e9 longo e laborioso, xa que a laca seca moi lentamente e hai que aplicar camadas sucesivas s\u00f3 unha vez que secaron as anteriores; durante este proceso \u00edase colocando n\u00e1car e o resultado final eran t\u00e1boas negras r\u00edxidas que non semellan para nada o algod\u00f3n. Tam\u00e9n fala Livio (-59 - 17) de \"libri lintei\", ou libros de li\u00f1o, que se usaron en Roma no seu tempo.\nSeda.\nMenci\u00f3nase a seda como material de escritura frecuente no s\u00e9culo IV, a\u00ednda que xa en tempos dos han do Leste (25 - 220 d.C.) se utilizaba para cartas, composici\u00f3ns literarias e documentos oficiais. Era moi cara e en consecuencia desenvolveuse un proceso mediante o que se reduc\u00edan a unha polpa os farrapos de seda e a mestura resultante se estend\u00eda sobre unha moldura na que se produc\u00eda unha especie de \"papel de seda\".\n\u00d3straca.\nCh\u00e1manselle \u00f3straca a anacos de cer\u00e1mica usados na antiga Mesopotamia, Exipto, Grecia e Roma como material barato usado para notas, exercicios escolares etc. (a palabra \"ostracismo\" orixinouse en Grecia cando se votaba a expulsi\u00f3n da comunidade de algu\u00e9n que se volvera demasiado poderoso: os nomes dos sospeitosos escrib\u00edanse anonimamente en \u2018\u2019\u00f3stracon\u2019\u2019 e o acusado t\u00ed\u00f1ase que exiliar durante dez anos).\nPapiro.\nO papiro converteuse nun dos materiais de escritura m\u00e1is importantes de todos os tempos. Durante case 4.000 anos dominou a vida cultural de Exipto (onde constitu\u00edu un monopolio estatal moi produtivo) e do mundo mediterr\u00e1neo. Ning\u00fan dos outros materiais que tam\u00e9n se usaron resultou tan \u00fatil e agrad\u00e1bel e ning\u00fan se pod\u00eda producir en cantidades parellas. Cort\u00e1banse pezas do talo interior da planta e coloc\u00e1banse ao trav\u00e9s unhas enriba das outras, bat\u00edanse e sec\u00e1banse logo ao sol; as l\u00e1minas resultantes variaban en tama\u00f1o, textura, cor e, sobre todo, en calidade. Estas follas enrol\u00e1banse de maneira que a cara escrita ficase no interior. A comezos da era cristi\u00e1 o papiro f\u00edxose m\u00e1is escaso e caro e comezou a aparecer o \"codex\", que fac\u00eda uso das d\u00faas caras. Existen restos de papiros de mediados do III milenio. Hoxe en d\u00eda a planta desapareceu do Val do Nilo e s\u00f3 se atopa nos xard\u00edns bot\u00e1nicos. Ironicamente, a palabra \"papel\" prov\u00e9n da denominaci\u00f3n grega do papiro, \"papyros\".\nPapel.\nDi a tradici\u00f3n que o papel inventouno Cai Lun, un ministro da corte do emperador Han Wu Di no ano 105. Na altura us\u00e1base bamb\u00fa (que resultaba inc\u00f3modo) e seda (que era cada vez m\u00e1is cara). Os ingredientes b\u00e1sicos do papel eran farrapos de li\u00f1o macerados pero o proceso era laborioso e converteuse nun segredo. En 751, o gobernador musulm\u00e1n de Samarcanda rexeitou un ataque \u00e1 s\u00faa cidade e tomou 20.000 prisioneiros chineses, alg\u00fans dos cales co\u00f1ec\u00edan a t\u00e9cnica de fabricaci\u00f3n do papel. Desde Samarcanda, o co\u00f1ecemento estendeuse por todo o Oriente Medio. Bagdad, Damasco, Tiberius, Hamah, Tr\u00edpoli e posteriormente O Cairo convert\u00e9ronse en centros de manufactura importantes. No s\u00e9culo XII os \u00e1rabes introduciron a t\u00e9cnica en Pen\u00ednsula Ib\u00e9rica e Sicilia e esta ficou unha vez foron expulsados en 1492, a\u00ednda que a calidade do papel en Europa declinou. O proceso permaneceu id\u00e9ntico at\u00e9 o s\u00e9culo XIX, en que, debido de novo a raz\u00f3ns econ\u00f3micas (o aumento da educaci\u00f3n causou un aumento na procura), a madeira substitu\u00edu o li\u00f1o."}
{"id": "12162", "revid": "67143", "url": "https://gl.wikipedia.org/wiki?curid=12162", "title": "Haplolox\u00eda", "text": "A haplolox\u00eda \u00e9 un fen\u00f3meno ling\u00fc\u00edstico de s\u00edncope sil\u00e1bica. \u00c9 un tipo de metaplasmo por reduci\u00f3n mediante, que consiste en que d\u00faas s\u00edlabas en contacto cunha secuencia f\u00f3nica moi semellante se simplifican nunha soa, ou, dito doutro xeito, unha s\u00edlaba supr\u00edmese cando na mesma palabra aparecen xunto a outra iniciada pola mesma consoante. Este proceso pode darse na evoluci\u00f3n da lingua ou en termos cultos da actualidade, normalmente para evitar a cacofon\u00eda:"}
{"id": "12163", "revid": "7592", "url": "https://gl.wikipedia.org/wiki?curid=12163", "title": "West McLaren Mercedes", "text": ""}
{"id": "12164", "revid": "5863", "url": "https://gl.wikipedia.org/wiki?curid=12164", "title": "As aventuras de Arthur Gordon Pym", "text": "As aventuras de Arthur Gordon Pym (orixinalmente The Narrative of Arthur Gordon Pym of Nantucket) \u00e9 unha obra de Edgar Allan Poe que constit\u00fae a s\u00faa \u00fanica obra dentro da narrativa longa. Pertencente \u00f3 x\u00e9nero do terror, practicamente inaugura un novo x\u00e9nero: a ficci\u00f3n fant\u00e1stica de terror.\nTrama.\nA obra conta as aventuras mari\u00f1as de Arthur Gordon Pym. Poden distinguirse d\u00faas partes claramente diferenciadas: na primeira, a obra mantense circunscrita \u00e1s obras de aventuras mari\u00f1as, piratas inclu\u00eddos, con elementos propios procedentes da s\u00faa obra \"O escaravello de ouro\" e os seus diversos elementos de terror que caracterizan \u00e1s s\u00faas obras; na segunda, a obra introd\u00facese de cheo no campo da fantas\u00eda.\nEntre os diversos autores que utilizaron esta obra coma fonte de inspiraci\u00f3n, p\u00f3dese citar a H. P. Lovecraft. As bases sentadas por esta obra son un forte \"seudo-cientifismo\" (que xa se atopa no romanticismo) e a utilizaci\u00f3n da \u00e9pica da viaxe por territorios desco\u00f1ecidos.\nJ. R. R. Tolkien pode considerarse, a traveso das obras de H. P. Lovecraft como herdeiro indirecto. Os principais elementos da s\u00faa obra, coma o viaxeiro por territorios ignotos e host\u00eds, o mal latente e desco\u00f1ecido ou a simbolox\u00eda, poden atoparse anticipados nesta obra."}
{"id": "12165", "revid": "89787", "url": "https://gl.wikipedia.org/wiki?curid=12165", "title": "Illa de Attu", "text": "Attu \u00e9 a illa m\u00e1is oriental do grupo Near das Illas Aleutianas, en Alasca, representa o punto m\u00e1is oriental dos Estados Unidos, localizado a 1700\u00a0km da Alasca continental e a 1200\u00a0km das illas Kuriles.\nHistoria.\nO nome Attu \u00e9 unha transliteraci\u00f3n do nome aleutiano da illa, o explorador ruso Aleksei Chirikov deulle o nome de San Teodoro en 1742\nOs aleutianos viviron na illa durante xeraci\u00f3ns, pero no transcurso da segunda guerra mundial, o 7 de xu\u00f1o de 1942 os xaponeses invadiron a illa, xunto \u00e1 illa veci\u00f1a de Kiska o d\u00eda anterior. Os xaponeses trasladaron aos 42 habitantes a un campo de concentraci\u00f3n preto de Otaru, en Hokkaido, al\u00ed morreron 16 deles.\nO 11 de maio de 1943, o ex\u00e9rcito americano lanzou unha ofensiva para reconquistar Attu e Kiska, durante a Batalla das Illas Aleutianas morreron 549 americanos e 2351 xaponeses, ao final a vitoria foi para os americanos.\nLogo da guerra, os superviventes do campo de prisioneiros de Otaru foron repatriados a outras illas das Aleutianas ou ao interior da Alasca, e o goberno dos Estados Unidos constru\u00edron unha estaci\u00f3n militar no sur de Attu.\nO 1 de agosto de 2010, a estaci\u00f3n LORAN da Garda Costeira dos Estados Unidos en Attu deixou definitivamente de funcionar. O 27 de agosto de 2010, a estaci\u00f3n foi desarmada e retirouse o persoal da Garda Costeira, deixando a illa sen poboaci\u00f3n residente.\nO 7 de xu\u00f1o de 2012, no 70\u00ba aniversario da invasi\u00f3n xaponesa, a senadora Lisa Murkowski e o almirante Thomas Ostebo da Garda Costeira dos Estados Unidos dedicaron un monumento a Attu Village, aos residentes que morreron en cativerio xapon\u00e9s e os sobrevivientes que non puideron regresar."}
{"id": "12166", "revid": "98629", "url": "https://gl.wikipedia.org/wiki?curid=12166", "title": "Caso gramatical", "text": "En gram\u00e1tica, o caso gramatical \u00e9 a forma que adquire unha palabra (substantivos, adxectivos, pronomes ou determinantes) dependendo da funci\u00f3n sint\u00e1ctica que desempe\u00f1e. Este concepto \u00e9 aplic\u00e1bel en principio \u00e1s linguas flexivas e \u00e1s linguas aglutinantes. Ao conxunto de casos que ten unha palabra dada ch\u00e1maselle declinaci\u00f3n. As\u00ed, por exemplo, en lat\u00edn exist\u00edan seis casos (nominativo, vocativo, acusativo, xenitivo, dativo e ablativo), en grego cl\u00e1sico cinco (nominativo, vocativo, acusativo, xenitivo e dativo). Nas d\u00faas linguas existen tam\u00e9n trazas dos antigos locativo e instrumental.\nOs casos poder\u00edan clasificarse nos seguintes subtipos:\nExisten linguas cun sistema de casos posicionais moi desenvolvido, como o tabasarano, que pos\u00fae cincuenta e dous: entre eles o inlativo, o elativo, o ablativo, o adlativo, o sublativo, o delativo, o supralativo, o postlativo, o interlativo, o inesivo, o adesivo, o subesivo, o interesivo, o postesivo, ou o superesivo.\nNo grupo dos casos relacionais existen dous grandes sistemas nas linguas do mundo. Aqu\u00ed do que se trata \u00e9 de ver quen leva as marcas formais entre o suxeito dos verbos transitivos e intransitivos e o complemento directo dos verbos transitivos:\nListaxe de casos.\nEsta \u00e9 unha listaxe de casos tal e como se usan en varias linguas flexivas que te\u00f1en declinaci\u00f3n.\nNivel morfosint\u00e1ctico.\nPara os significados dos termos \"axente\", \"paciente\", \"experimentador\", e \"instrumento\", ver\" papeis theta\"."}
{"id": "12167", "revid": "96271", "url": "https://gl.wikipedia.org/wiki?curid=12167", "title": "H. P. Lovecraft", "text": "Howard Phillips Lovecraft, nado en Providence, Rhode Island, o 20 de agosto de 1890 e finado no mesmo lugar o 15 de marzo de 1937, \u00e9 un escritor en lingua inglesa ao que se considera herdeiro da narrativa de Edgar Allan Poe.\nTraxectoria.\nUnha das constantes da vida de Lovecraft foi a enfermidade, que o acompa\u00f1ou dende moi neno. Tam\u00e9n de neno sufriu constantemente os insultos da s\u00faa nai, quen o chamaba \"feo\". Isto, engadido \u00f3s seus constantes pesadelos, prefiguraron a parte principal dos ingredientes da s\u00faa obra.\nAs s\u00faas primeiras historias viron a luz en 1905, cando comezou a escribir para ga\u00f1ar a vida. Tam\u00e9n comezou a manter correspondencia con multitude de escritores, entre os cales, e baixo a s\u00faa supervisi\u00f3n, configuraron os \"Mitos de Cthulhu\".\nEtapas narrativas.\nA s\u00faa obra distingue d\u00faas partes principais: a chamada \u00e9poca \"dunsaniana\" e a \u00e9poca de apoxeo dos mitos.\nA \u00e9poca dunsaniana de Lovecraft componse de relatos moi on\u00edricos. Exemplo deles son as \"aventuras on\u00edricas de Randolf Carter\", como \"A declaraci\u00f3n de Randolf Carter\".\nNa segunda \u00e9poca, Lovecraft deu renda solta \u00f3s seus medos e horrores. Nos seus mitos (e a diferenza de Derleth e os demais colaboradores) at\u00f3panse un exacerbado pesimismo, unha angustiosa soidade e frustraci\u00f3n. A linguaxe descritiva, por exemplo, \u00e9 redundante e atafegante. Obras desta \u00e9poca son \"Nas monta\u00f1as da loucura\" ou \"A sombra que caeu sobre Insmouth\".\nO m\u00e1is destacable da s\u00faa obra \u00e9 a creaci\u00f3n dos \"Mitos de Cthulhu\". Na mesma acabaron colaborando varios dos escritores con quen manti\u00f1a correspondencia. O m\u00e1is destacable deles \u00e9 August Derleth, ademais de Forrest J. Ackerman, Robert Bloch e Robert E. Howard. A relaci\u00f3n entre eles era tan estreita que non dubidaban incluso en introducirse uns aos outros coma personaxes das s\u00faas obras.\nA grandes trazos, os \"Mitos de Cthulhu\" son unha mitolox\u00eda novelesca sustentada por referencias a libros \"can\u00f3nicos\", piares dun suposto co\u00f1ecemento esquecido e horrible. A principal obra \u00e9 o \"Necronomicon\". Os libros tratar\u00edan de varias supostas civilizaci\u00f3ns perdidas e esquecidas, moi anteriores \u00e1 presenza do ser humano no planeta."}
{"id": "12169", "revid": "89787", "url": "https://gl.wikipedia.org/wiki?curid=12169", "title": "Attu, Alasca", "text": "Attu \u00e9 unha estaci\u00f3n militar da Illa de Attu, Alasca, Estados Unidos.\nHistoria.\nDespois da segunda guerra mundial o goberno dos Estados Unidos decidiu constru\u00edr unha estaci\u00f3n de radio navegaci\u00f3n en Theodore Point, no sur da Illa. Posteriormente a base moveuse a Massacre Bay. Durante tempo, os 20 residentes da estaci\u00f3n eran militares do servizo de radio navegaci\u00f3n de United States Coast Guard. O 1 de agosto de 2010, a estaci\u00f3n LORAN da Garda Costeira dos Estados Unidos en Attu deixou definitivamente de funcionar. O 27 de agosto de 2010, a estaci\u00f3n foi desarmada e retirouse o persoal da Garda Costeira, deixando a illa sen poboaci\u00f3n residente.\nO 7 de xu\u00f1o de 2012, no 70\u00ba aniversario da invasi\u00f3n xaponesa, a senadora Lisa Murkowski e o almirante Thomas Ostebo da Garda Costeira dos Estados Unidos dedicaron un monumento a Attu Village, aos residentes que morreron en cativerio xapon\u00e9s e os sobreviventes que non puideron regresar."}
{"id": "12172", "revid": "15490", "url": "https://gl.wikipedia.org/wiki?curid=12172", "title": "George Atwood", "text": "George Atwood (1746 - 1807). Matem\u00e1tico ingl\u00e9s.\nEstudou na Escola de Westminster e graduouse polo Trinity College en 1769, foi profesor de matem\u00e1ticas en Cambridge. Na s\u00faa obra \"Treatise on the Rectilinear Motion and Rotation of Bodies\" (1784), describe a m\u00e1quina, que dende ent\u00f3n leva o seu nome, para demostrar experimentalmente a lei da gravidade."}
{"id": "12173", "revid": "34681", "url": "https://gl.wikipedia.org/wiki?curid=12173", "title": "Th\u00e9odore Aubanel", "text": "Th\u00e9odore Aubanel, nado en Avi\u00f1\u00f3n en 26 de marzo de 1829 e finado o 2 de novembro de 1886, foi un escritor provenzal. Canda Joseph Roumanille e Fr\u00e9d\u00e9ric Mistral foi un dos iniciadores do movemento felibre, que supuxo o rexurdimento da literatura occitana."}
{"id": "12174", "revid": "98629", "url": "https://gl.wikipedia.org/wiki?curid=12174", "title": "Sauber F1", "text": "Alfa Romeo Sauber F1 Team, \u00e9 un equipo su\u00edzo de F\u00f3rmula 1. Fundado nos anos 70 por Peter Sauber, evolucionou das subidas de monta\u00f1a \u00e1 World Sports Car Championship ata chegar \u00e1 F\u00f3rmula 1 en 1993. A firma su\u00edza de investimentos Longbow Finance S.A. \u00e9 a actual propietaria maioritaria de Sauber.\nLogo de non ga\u00f1ar ning\u00fa Gran Premio como un independente, o equipo vendeuse a BMW en , e competiu como BMW Sauber de a , logrando unha vitoria. Ao final da tempada 2009, con todo, BMW retirouse da F\u00f3rmula Un e o futuro do equipo permaneceu incerto durante varios meses, ata que vendeuse de novo a Peter Sauber e logrou unha participaci\u00f3n para . Con todo, debido ao Acordo da Concordia, o equipo permaneceu como \"BMW Sauber\" para a tempada . En marzo de 2010, Peter Sauber anunciou plans para cambiar o nome do equipo durante a tempada, pero a FIA anunciou que ter\u00eda que esperar ata o final da tempada para cambiar o seu nome. Ao comezo da tempada de F\u00f3rmula 1 de , o equipo deixou a BMW do seu nome.\nPeter Sauber vendeu a s\u00faa participaci\u00f3n de control do 66,6% no equipo, o resto pertencente \u00e1 CEO Monisha Kaltenborn tam\u00e9n se vende. Ela foi unha figura principal no equipo desde a retirada de BMW.\nO equipo vendeuse durante a tempada \u00e1 firma de investimentos Longbow Finance. Pascal Picci asumiu o papel de Peter Sauber como presidente da xunta e presidente, Kaltenborn permaneceu como director do equipo e CEO de Sauber.\nAutom\u00f3biles deportivos.\nPeter Sauber comezou a constru\u00edr coches deportivos na d\u00e9cada de 1970. Logo de usar os motores turbocharged V8 de Mercedes nos anos 80, o seu equipo converteuse no equipo oficial da f\u00e1brica de Mercedes-Benz, revivindo a lenda das frechas de prata. Ga\u00f1aron as 24 horas de Le Mans e o Campionato Mundial de Sports Prototipos de 1989 e 1990, competindo contra Jaguar e Porsche. Entre outros, pilotos como Heinz-Harald Frentzen, Michael Schumacher, Karl Wendlinger, Jochen Mass, Jean-Louis Schlesser e Mauro Baldi correron para Sauber.\nSauber participou noutras series de carreiras antes da s\u00faa participaci\u00f3n na F\u00f3rmula Un, inclu\u00edndo o Campionato de Sportscar de Su\u00edza e o Campionato do Mundo de Sportscar. O primeiro coche de Sauber, o C1, constru\u00eduse en 1970. Sauber, en sociedade con Mercedes, ga\u00f1ou a carreira das 24 horas de Le Mans en 1989 e o Campionato de Sports Prototipos en 1989 e 1990 co Sauber C9 e Mercedes-Benz C11, respectivamente.\nSauber tam\u00e9n constru\u00edu unha versi\u00f3n do Grupo 5 do BMW M1\nF\u00f3rmula Un.\nInicios con Mercedes e Cosworth (1993 - 1996).\nSauber comezou a competir con motores Mercedes durante as tempadas e , pero despois de que Mercedes mercara parte de McLaren deix\u00e1ronlles de proporcionar motores e Sauber chegou a un acordo para montar motores Cosworth durante as tempadas e .\nSauber con Ferrari (1997 - 2004).\nO equipo manti\u00f1a estreitos v\u00ednculos con Ferrari, de xeito que moitos o consideraban un \"terreo de probas\" da escuder\u00eda italiana. Sauber utilizaba motores dese\u00f1ados por Ferrari, e caixas de cambio constru\u00eddas por Sauber Petronas Engineering que eran practicamente id\u00e9nticas as utilizadas pola escuadra do \"cavallino rampante\".\nO equipo su\u00edzo, anos atr\u00e1s, licenciaba practicamente todos os compo\u00f1entes que se pod\u00edan licenciar das m\u00e1quinas de Ferrari, e ata ti\u00f1a a varios enxe\u00f1eiros desta escuder\u00eda no seu persoal. Moitos destacaron as notorias similitudes entre os chasis de Sauber e Ferrari, a\u00ednda que non existen acusaci\u00f3ns oficiais respecto deste tema. (A FIA establece que cada equipo debe dese\u00f1ar o seu propio chasis).\nEn resposta a todo iso, o equipo su\u00edzo resaltou o feito de que a escuder\u00eda investiu unha importante cantidade de di\u00f1eiro nun t\u00fanel de vento a Hinwil, e nunha supercomputadora de alto rendemento destinada a mellorar a aerodin\u00e1mica das s\u00faas actuaci\u00f3ns.\nNos \u00faltimos tempos, os v\u00ednculos de Sauber con Ferrari v\u00edronse debilitados. O equipo de Peter Sauber ali\u00f1ouse coas outras escuder\u00edas con respecto aos cambios de regulamento que se expuxeron ao final da tempada . Por outra banda, dise que o equipo unirase ao Grand Prix World Championship, a categor\u00eda \"paralela\" \u00e1 F1 planeada para os pr\u00f3ximos anos.\nCambio de propietario (2005 - 2009).\nAo non ga\u00f1ar ning\u00fan Gran Premio como independente, o equipo foi vendido a BMW en 2005, a\u00ednda que decidiu manter o nome por respecto aos fans, traballadores e ata o mesmo Peter Sauber , que continuou cun papel de asesor no novo equipo dirixido por BMW. O novo nome da escuadra \u00e9 BMW Sauber. Competiu como BMW Sauber desde ata , anotando unha vitoria. Ao final da tempada 2009, BMW retirouse da F\u00f3rmula 1 e o futuro do equipo foi incerto durante varios meses, ata que foi vendido de novo a Peter Sauber e aceptado para competir en .\nRetorno (2010 - 2015).\nDespois de que BMW anunciase a s\u00faa retirada da F\u00f3rmula 1 ao final da tempada 2009 Peter Sauber recomprou o equipo. Con todo, debido a problemas co Acordo da Concordia, o equipo mant\u00edvose como \"BMW Sauber\" para a tempada 2010. En marzo de 2010, Peter Sauber anunciou plans para cambiar o nome do equipo durante a tempada, pero a FIA anunciou que ter\u00eda que esperar ata o final da tempada para cambiar o seu nome. O equipo confirmou a utilizaci\u00f3n dos motores Ferrari e que o xapon\u00e9s Kamui Kobayashi \u00eda ser un dos pilotos da tempada, xunto con Pedro Mart\u00ednez de la Rosa. A finais de tempada Pedro Mart\u00ednez de la Rosa foi substitu\u00eddo por Nick Heidfeld.\nNa tempada os pilotos foron Kamui Kobayashi e Sergio P\u00e9rez. Pilotos que continuaronn na tempada .\nO 23 de novembro de 2012, anunciouse que Nico H\u00fclkenberg, Esteban Guti\u00e9rrez e Robin Frijns eran os novos pilotos do equipo para a tempada ; H\u00fclkenberg e Guti\u00e9rrez, como parte do equipo de carreiras, e Frijns como piloto de reserva. O coche do equipo para o tempada ser\u00e1 o C32, presentouse en Hinwil o 2 de febreiro de 2013. As cores foron cambiadas e o coche \u00e9 agora gris, similar aos coches de Sauber na d\u00e9cada de 1990.\nVenda a Longbow Finance S.A (2016-presente).\nO 23 de xullo de 2015, Sauber confirmou que Ericsson e Nasr continuarian en .\nO 20 de xullo de 2016 anunciouse que a firma su\u00edza de investimentos Longbow Finance comprara as acci\u00f3ns de Peter Sauber e Monisha Kaltenborn na compa\u00f1\u00eda, o que converteu a Longbow Finance no \u00fanico propietario de Sauber. Pascal Picci tomou o papel de Peter Sauber como presidente do consello e presidente. Monisha Kaltenborn permaneceu como director de equipo e CEO de Sauber. \u00c1 adquisici\u00f3n de Longbow Finance seguiu unha serie de especulaci\u00f3ns sobre o futuro de Sauber. O equipo estivera en problemas financeiros durante anos antes do cambio de propiedade, a mi\u00fado non podendo pagar os salarios aos membros do equipo a tempo.\nDurante a tempada, o equipo s\u00f3 anotou puntos nunha ocasi\u00f3n. O noveno posto de Felipe Nasr no Gran Premio do Brasil de 2016, anotou dous puntos para o equipo, terminou d\u00e9cimo no Campionato de Construtores, un punto por diante de Manor.\nO 11 de novembro de 2016, Sauber anunciou que Ericsson permanecer\u00eda co equipo en . O 16 de xaneiro de 2017, o equipo anunciou a contrataci\u00f3n de Pascal Wehrlein, substitu\u00edndo a Nasr. Logo Wehrlein lesionouse nun accidente na Carreira de Campi\u00f3ns de 2017, o terceiro piloto de Ferrari Antonio Giovinazzi tomou o seu lugar para a primeira proba de inverno. Malia que Wehrlein estaba en condici\u00f3ns de participar no Mundial de F\u00f3rmula 1 para o Gran Premio de Australia de 2017, retirouse logo de participar nas d\u00faas primeiras sesi\u00f3ns de pr\u00e1ctica, Giovinazzi substitu\u00eduno o resto da fin de semana de carreiras. Giovinazzi substitu\u00edu de novo a Wehrlein para a seguinte carreira en China. D\u00edas antes do Gran Premio de Acerbaix\u00e1n de 2017, confirmouse que a primeira directora feminina do equipo de F1, Monisha Kaltenborn, deixar\u00eda do equipo. Foi substitu\u00edda polo ex xefe do equipo Renault, Fr\u00e9d\u00e9ric Vasseur.\nAsociaci\u00f3n con Alfa Romeo (2018-).\nEn abril de 2017, confirmouse que Sauber po\u00f1er\u00eda fin ao seu contrato con Ferrari e comezar\u00eda un novo contrato coa Honda. No entanto, o 27 de xullo de 2017 anunciouse que Sauber cancelara a s\u00faa asociaci\u00f3n prevista con Honda para por \"raz\u00f3ns estrat\u00e9xicas\". O d\u00eda seguinte, Sauber confirmou o seu novo contrato multianual con Ferrari para motores actualizados a partir de 2018. O 29 de novembro de 2017, Sauber anunciou que asinaran un contrato de asociaci\u00f3n t\u00e9cnica e comercial multi-anual con Alfa Romeo, polo que o equipo denominarase \"Alfa Romeo Sauber F1 Team\" para a tempada de 2018.\nO 2 de decembro de 2017 anunciouse que Charles Leclerc e Marcus Ericsson pilotar\u00edan para o equipo en 2018. Tatiana Calder\u00f3n foi promovida a pilotos de probas, fora a piloto de desenvolvemento para o equipo en 2017.\nResultados nas carreiras.\n(Grosa indica campionatos ga\u00f1ados.) \nMonoprazas.\nA seguinte galer\u00eda mostra os diferentes modelos que usou Sauber Mercedes na F\u00f3rmula 1."}
{"id": "12175", "revid": "45576", "url": "https://gl.wikipedia.org/wiki?curid=12175", "title": "Red Bull Racing", "text": "Red Bull Racing, tam\u00e9n co\u00f1ecido como Red Bull ou RBR que compite como \"Oracle Red Bull Racing \", \u00e9 un equipo de carreiras de f\u00f3rmula 1, baixo unha Licenza austr\u00edaca e con sede no Reino Unido. \u00c9 un dos dous equipos de F\u00f3rmula Un propiedade da empresa de bebidas Red Bull GmbH, o outro Scuderia AlphaTauri (anteriormente Scuderia Toro Rosso). O equipo de Red Bull Racing foi xestionado por Christian Horner desde a s\u00faa formaci\u00f3n en 2005. Red Bull adquiriu a escuder\u00eda Jaguar Racing en preto de 110 mill\u00f3ns de d\u00f3lares, cando a casa matriz deste equipo, Ford Motor Company, anunciou a s\u00faa retirada da m\u00e1xima categor\u00eda do automobilismo. \nRed Bull utilizou motores Cosworth en 2005 e Ferrari en 2006. O equipo usou motores subministrados por Renault entre e (de 2016 a 2018, o motor Renault chamouse \"TAG HEUER\" despois da ruptura da relaci\u00f3n entre Red Bull e Renault en ). Durante esta asociaci\u00f3n, ga\u00f1aron catro t\u00edtulos de campionato de pilotos e construtores sucesivos de a , convert\u00e9ndose no primeiro equipo austr\u00edaco en ga\u00f1ar un t\u00edtulo. O equipo comezou a usar motores Honda en . A asociaci\u00f3n con Honda Partnership culminou en 2021 tras a vitoria do Campionato Mundial de pilotos de Max Verstappen, Verstappen tam\u00e9n ga\u00f1ou o campionato no . Honda deixou o deporte oficialmente despois de 2021, pero continuar\u00e1 a subministrar motores completos do Xap\u00f3n ao equipo baixo a marca Red Bull Powertrains ata o final do 2025. \nHistoria.\nOrixes.\nO actual equipo Red Bull remonta as s\u00faas orixes ao Stewart Grand Prix escuder\u00eda que fixo o seu debut en . Jackie Stewart vendeu o seu equipo \u00e1 Ford Motor Company a fins de 1999, e Ford tomou a decisi\u00f3n de renomear o equipo como Jaguar Racing, con escaso \u00e9xito nos seguintes 5 anos.\nPor mor dos decepcionantes resultados obtidos polo equipo, a Ford anunciou a s\u00faa venda en setembro de 2004. Red Bull, unha compa\u00f1\u00eda de bebidas enerx\u00e9ticas, acordou a compra de Jaguar Racing no \u00faltimo d\u00eda da venda, o 15 de novembro de 2004. Ford informou que pediu aos licitadores un simb\u00f3lico d\u00f3lar dos Estados Unidos a cambio do compromiso de investir 400 mill\u00f3ns de d\u00f3lares dos Estados Unidos no equipo durante as tres tempadas seguintes. \nRed Bull Racing non foi o comezo da participaci\u00f3n de Red Bull nas carreiras. A creaci\u00f3n dun equipo propio de F\u00f3rmula 1 significou que Red Bull puxera fin \u00e1 s\u00faa asociaci\u00f3n a longo prazo co equipo Sauber. A empresa de bebidas tam\u00e9n executou un programa de novos pilotos, Red Bull Junior Team, polo que Red Bull patrocina prometedores pilotos novos. Os condutores de alto perfil que recibiron este apoio incl\u00faen a Enrique Bernoldi, Christian Klien, Patrick Friesacher, Vitantonio Liuzzi e Scott Speed. Red Bull tam\u00e9n patrocina moitos pilotos e equipos que compiten na GP2 Series.\nRed Bull Racing foi un dos \u00fanicos catro equipos (os outros son Ferrari, Midland F1 e WilliamsF1) que asinaron o Acordo da Concordia a partir de 2008, garantindo a s\u00faa participaci\u00f3n a longo prazo na F\u00f3rmula 1.\nTempada 2005.\nO dono de Red Bull, Dietrich Mateschitz, tentou ao seu compatriota austr\u00edaco Gerhard Berger (ex-piloto da categor\u00eda, e director de BMW Motorsport) para que pasase a dirixir a nova escuder\u00eda. Con todo, isto nunca se realizou. Para 2005, o chasis bautizouse como RB1. Red Bull Racing utilizou motores Cosworth no seu ano inaugural debido \u00e1 facilidade de continuar co motor utilizado por Jaguar Racing.\nO antigo piloto de McLaren David Coulthard liderou o equipo. Coulthard foi elixido pola s\u00faa experiencia, considerado como o ideal para axudar a liderar o equipo en cernes. Para o segundo coche, Red Bull compartiu a unidade entre dous dos seus novos pilotos patrocinados: Christian Klien, que pilotara para Jaguar en 2004 e o campi\u00f3n da F3000 Vitantonio Liuzzi. Nun principio anunciouse que Klien e Liuzzi alternar\u00edanse para pilotar cada catro carreiras, pero ao final da tempada Liuzzi aparecera s\u00f3 en catro ocasi\u00f3ns.\nO primeiro ano de Red Bull na F\u00f3rmula 1 foi un \u00e9xito en comparaci\u00f3n cos seus predecesores, Jaguar Racing. Foron 6\u00ba no Campionato de Construtores da tempada, s\u00f3 superados pola r\u00e1pida mellora de BAR Honda ao final da tempada. Nunha soa tempada acumularon m\u00e1is puntos que Jaguar en 2003 e 2004. Coulthard, logo dun pobre 2003 e 2004 con McLaren, foi unha revelaci\u00f3n para o equipo, mentres que Klien demostrou que mellorara enormemente desde 2004. Anotaron 34 puntos, 24 de Coulthard, 9 de Klien e 1 de Liuzzi.\nO piloto americano Scott Speed, que emerxeu das filas do equivalente americano de Red Bull Junior Team, Red Bull Driver Search, foi o terceiro piloto de Red Bull Racing en 2005 para os grandes premios do Canad\u00e1 e dos Estados Unidos. Speed era atractivo para Red Bull debido \u00e1 s\u00faa nacionalidade estadounidense, o que promocionar\u00eda a Red Bull e a F\u00f3rmula Un nos Estados Unidos, un mercado onde tradicionalmente o deporte loitou para ter m\u00e1is impacto.\nTempada 2006.\nO 23 de abril de 2005, o equipo anunciou un acordo para utilizar motores Ferrari en 2006. Isto coincidiu cun cambio de regras que obrigaban ao uso do motor V8, polo que \u00e9 probable que \u00e1mbolos dous Red Bull Racing e Ferrari utilizaran a mesma especificaci\u00f3n do motor. Red Bull Racing continuou usando pneum\u00e1ticos Michelin, en lugar dos Bridgestone usados por Ferrari.\nO 28 de maio de 2006 consegue o seu primeiro podio da historia ao acabar David Coulthard en terceiro lugar no Gran Premio de M\u00f3naco de 2006.\nO equipo terminou s\u00e9timo no Campionato de Construtores, con 16 puntos. David Coulthard (14 pts) terminou na 13\u00aa posici\u00f3n na clasificaci\u00f3n de pilotos, e Klien (2 pts) clasificouse na 18\u00aa posici\u00f3n. O substituto de Klien, Robert Doornbos, non puido anotar ning\u00fan punto.\nTempada 2007.\n \n2007 viu o debut de Adrian Newey como dese\u00f1ador do RB3. Logo de longas discusi\u00f3ns sobre a obriga de seguir utilizando os motores Ferrari para 2007, o equipo anunciou o 31 de agosto de 2006, que se utilizar\u00edan os motores de Renault para a tempada 2007, o contrato con Ferrari p\u00e1sase \u00e1 Scuderia Toro Rosso.\nO equipo anunciou o 7 de agosto de 2006 que asinara con Mark Webber para pilotar xunto a David Coulthard na tempada 2007, en substituci\u00f3n de Christian Klien, que puxo fin \u00e1 s\u00faa asociaci\u00f3n co equipo. Klien foi substitu\u00eddo por Robert Doornbos nas tres \u00faltimas carreiras de 2006.\nRed Bull Racing reforzou o seu departamento t\u00e9cnico mediante a contrataci\u00f3n de Geoff Willis como director t\u00e9cnico o 17 de xullo de 2007.\nO equipo terminou quinto no Campionato de Construtores, con 24 puntos.\nTempada 2008.\nRed Bull continuou cos mesmos pilotos en 2008 e tivo os n\u00fameros 9 e 10 nos seus coches logo de terminar quinto no campionato de construtores 2007. Red Bull presenta o RB4 no circu\u00edto de Xerez o 16 de xaneiro e anunciou que S\u00e9bastien Buemi ser\u00eda o seu piloto de probas e reserva para o ano 2008.\nO equipo terminou s\u00e9timo no Campionato de Construtores, con 29 puntos. David Coulthard (8 pts) terminou na 16\u00aa posici\u00f3n na clasificaci\u00f3n de pilotos, e Webber (21 pts) clasificouse na 11\u00aa posici\u00f3n.\n2009: Auxe e segundo por detr\u00e1s de Brawn GP.\nRed Bull Racing presentou o seu novo chasis RB5 o 8 de febreiro por medio dun v\u00eddeo en 3D narrado por Sebastian Vettel. O lanzamento f\u00edsico do veh\u00edculo levouse a cabo ao d\u00eda seguinte. O equipo asegurou a s\u00faa primeira pole position no GP de F1 da China con Sebastian Vettel, marcando o mellor tempo con s\u00f3 unha volta de clasificaci\u00f3n na Q3. Mark Webber cualificou en terceira posici\u00f3n na grella. . Ao d\u00eda seguinte, Vettel ga\u00f1ou, e Webber foi segundo.\nVettel terminou segundo no campionato de pilotos con 84 puntos, 11 por detr\u00e1s de Jenson Button. Mark Webber terminou en cuarto lugar con 69\u00b45 puntos. O equipo tam\u00e9n terminou segundo no Campionato de Construtores con 153\u00b4.5 puntos, 18\u00b45 puntos por detr\u00e1s de Brawn GP.\n2010: O ano do campionato.\nPara a tempada 2010, o equipo mantivo tanto a Mark Webber como a Sebastian Vettel, con Renault como provedor de motores para Red Bull Racing. O chasis RB6 demostrou ser o mellor coche da grella , cunha vantaxe notable sobre os McLaren e Ferrari.\nNa \u00faltima carreira en Abu Dhabi, Sebastian Vettel ga\u00f1ou a carreira e o Campionato de Pilotos de F\u00f3rmula 1. Red Bull terminou o ano cun total de 9 vitorias en Grandes Premios con cinco de Sebastian Vettel e catro de Mark Webber. Red Bull acadou un total de 15 pole positions 10 de Vettel e cinco de Webber. O equipo anotou seis voltas r\u00e1pidas tres anotadas por Vettel e tres anotadas por Webber.\n2011: O 2\u00ba campionato.\nTanto Sebastian Vettel como Mark Webber seguiron como pilotos do equipo na tempada de F\u00f3rmula Un de , as\u00ed como co provedor de motores Renault. Vettel defend\u00eda o seu t\u00edtulo mundial, convert\u00e9ndose no noveno piloto en facelo, logo de ga\u00f1ar once carreiras na tempada, tam\u00e9n logrou 15 poles na tempada, rompendo o rexistro que ti\u00f1a Nigel Mansell desde a tempada de . Webber terminou en terceira posici\u00f3n no campionato, acadando unha vitoria na \u00faltima carreira da tempada en Brasil. O equipo tam\u00e9n revalidou o seu t\u00edtulo de construtores, xa que terminou a tempada con 650 puntos no Campionato de Construtores, con 153 puntos de vantaxe sobre o equipo m\u00e1is pr\u00f3ximo, McLaren.\n2012: O 3\u00ba campionato.\nSebastian Vettel e Mark Webber seguiron como pilotos do equipo na tempada de F\u00f3rmula Un de , as\u00ed como co provedor de motores Renault. Vettel logrou o seu terceiro t\u00edtulo mundial, Webber terminou en sexta posici\u00f3n no campionato. O equipo tam\u00e9n revalidou o seu t\u00edtulo de construtores, terminou a tempada con 460 puntos no Campionato de Construtores, con 60 puntos de vantaxe sobre o equipo m\u00e1is pr\u00f3ximo, Ferrari.\n2013: O 4\u00ba campionato.\nPara a tempada 2013, Red Bull seguir\u00e1 cos pilotos Sebastian Vettel e Mark Webber por quinta tempada consecutiva. Como en 2012, Webber asinouse contrato por s\u00f3 ano, mentres que Vettel contin\u00faa o seu actual acordo de varios anos. Vettel logrou o seu cuarto t\u00edtulo mundial, Webber terminou en terceira posici\u00f3n no campionato. O equipo tam\u00e9n revalidou o seu t\u00edtulo de construtores, terminou a tempada con 596 puntos no Campionato de Construtores, con 236 puntos de vantaxe sobre o equipo m\u00e1is pr\u00f3ximo, Mercedes.\nTempada 2014.\nInfiniti Red Bull iniciara a tempada co actual Campi\u00f3n do Mundo de Sebastian Vettel e Daniel Ricciardo que substit\u00fae a Mark Webber, quen anunciou en 2013 que \u00eda estar en estar en Porsche AG no Campionato do Mundo de Resistencia en 2014.\nTempada 2015.\nDaniel Ricciardo continuou unha segunda tempada co equipo. Mentres tanto, no pasado Gran Premio xapon\u00e9s, o equipo anunciou que Vettel deixar\u00eda o equipo ao final da tempada . Foi substitu\u00eddo por Daniil Kvyat en , que pasou unha tempada co equipo Toro Rosso en 2014.\nTempada 2016.\nPara o , usou os motores Renault baixo a nome de TAG Heuer.| O equipo anunciou o 17 de marzo de 2016, un d\u00eda antes da fin de semana do Gran Premio de Australia de 2016, que formaran unha nova asociaci\u00f3n tecnol\u00f3xica con Aston Martin, para a nova tempada.\nNo Gran Premio da China de 2016, Red Bull logrou o seu primeiro podio da tempada con Daniil Kvyat terminando terceiro detr\u00e1s de Sebastian Vettel e Nico Rosberg.\nDaniil Kvyat e Max Verstappen intercambiaron asentos antes do Gran Premio de Espa\u00f1a de 2016, con Verstappen promovido a Red Bull Racing e Kvyat regresando a Toro Rosso. Verstappen finalmente ga\u00f1ou o Gran Premio de Espa\u00f1a, convert\u00e9ndose no ga\u00f1ador m\u00e1is novo dun Gran Premio da historia.\n2016 en xeral foi unha tempada moito m\u00e1is forte para Red Bull Racing que o 2015, especialmente despois de que Max Verstappen substitu\u00edra a Daniil Kvyat. Isto foi en gran parte porque Daniel Ricciardo foi empuxado moito m\u00e1is por Verstappen que por Kvyat, Ricciardo afirmou que aprendeu das t\u00e9cnicas de conduci\u00f3n de Verstappen co fin de mellorar como piloto. Red Bull lograr\u00eda podios con Max Verstappen en Austria e Silverstone con Daniel Ricciardo en M\u00f3naco, Budapest e en Singapur, e con ambos Verstappen e Ricciardo nos podios de Alem\u00f1a e Malaisia. Daniel Ricciardo logrou a 4\u00aa vitoria da s\u00faa carreira en Malaisia despois dun fallo do motor de Lewis Hamilton. Verstappen loitara pola vitoria pero foi comprometido debido a un incidente no comezo entre Sebastian Vettel e Nico Rosberg levando a Verstappen a referirse a Vettel como \"tolo\". Este incidente foi o \u00faltimo surxido entre Vettel e Max Verstappen. Despois de que os dous discreparan sobre unha colisi\u00f3n na primeira curva do Gran Premio de B\u00e9lxica de 2016 que provocou que Max non puntuara na carreira na que comezou na primeira fila, e cun gran n\u00famero de afeccionados holandeses que viaxaran para velo na carreira.\nCara ao final do Gran Premio do Brasil de 2016, Verstappen caeu a 14\u00ba posici\u00f3n logo de cambiar de novo aos pneum\u00e1ticos de augas. A continuaci\u00f3n, ga\u00f1ou uns incribles 11 lugares nas \u00faltimas 16 voltas terminando terceiro no podio.\nRede Bull Racing terminou segundo no Campionato de Construtores dese ano, con Daniel Ricciardo logrando a terceira posici\u00f3n no Campionato de Pilotos.\nTempada 2017.\nEn 2017, Red Bull Racing mantivo aos seus pilotos de 2016 e continuou empregando motores Renault da marca TAG Heuer. Na primeira carreira en Australia, Ricciardo retirouse na volta 25, nunha fin de semana chea de problemas, mentres que Verstappen terminou no 5\u00ba lugar.\nVerstappen sufriu varios problemas de fiabilidade co coche, sufriu tres retiradas debido ao motor e unha vez por un problema el\u00e9ctrico no Gran Premio do Canad\u00e1 de 2017. Tam\u00e9n estivo implicado en tres colisi\u00f3ns na primeira volta que remataron na retirada.\nO equipo ga\u00f1ou tres carreiras en , Ricciardo ga\u00f1ou no Gran Premio de Acerbaix\u00e1n de 2017 despois de comezar o d\u00e9cimo, mentres que Verstappen ga\u00f1ou en Malaisia e M\u00e9xico. Ademais, Verstappen e Ricciardo remataron segundo e terceiro no Gran Premio do Xap\u00f3n de 2017. No Campionato de Pilotos, Ricciardo terminou quinto con 200 puntos e Verstappen sexto con 168 puntos. O equipo rematou terceiro no Campionato de Construtores con 368 puntos.\nTempada 2018.\nRicciardo e Verstappen foron retidos polo equipo para a tempada 2018. O 25 de setembro de 2017, anunciouse que Aston Martin se converter\u00eda no patrocinador do nome de Red Bull Racing a partir do 2018. \nO equipo sufriu unha dobre retirada no Gran premio de Bahrain de 2018, Ricciardo retirouse na volta 2 cun problema el\u00e9ctrico, mentres que Verstappen retirouse d\u00faas voltas despois. Ricciardo logrou ent\u00f3n a primeira vitoria do equipo da tempada na seguinte carreira, o Gran premio da China de 2018, xa que comezou sexto na grella. Durante o Gran Premio de acerbaix\u00e1n de 2018, os dous pilotos estrel\u00e1ronse entre eles na Quenda 1. O equipo logrou un podio con Verstappen, durante o Gran Premio de Espa\u00f1a de 2018 conseguindo o 3\u00ba lugar, mentres que Ricciardo acadou o 5\u00ba posto. No Gran Premio de M\u00f3naco de 2018 o Red Bull ti\u00f1a un coche dominante debido \u00e1 s\u00faa elevada eficacia. Ricciardo anotou a pole position e a vitoria da carreira, pero atopouse cun problema de motor que lle restaba potencia, finalmente ga\u00f1ou. Este incidente volveu acender a mala relaci\u00f3n co seu fabricante de motores, Renault. Mentres tanto, Verstappen estrelouse durante a practica libre 3 e partiu 20\u00ba na grella, terminando a carreira no 9\u00ba lugar, esta carreira tam\u00e9n puxo fin \u00e1 racha de Verstappen de estar involucrado nun incidente nas primeiras carreiras. M\u00f3naco foi tam\u00e9n a \u00faltima carreira que viu a Daniel Ricciardo no podio con Red Bull, marchou do equipo e uniuse ao rival, Renault. A tempada europea viu podios consistentes e unha boa forma, con Verstappen ga\u00f1ando a carreira en casa de Red Bull no Red Bull Ring durante o Gran Premio de Austria de 2018. A segunda metade da tempada tivo unha boa forma de Verstappen e un bo desenvolvemento do coche, xa que Verstappen anotou 6 de 8 podios posibles, e foi o piloto que m\u00e1is puntos logrou despois do campi\u00f3n do mundo Lewis Hamilton. Ricciardo tivo unha desafortunada racha de problemas mec\u00e1nicos e retiradas durante a segunda metade da tempada, fixo 7 retiradas en total e ning\u00fan podio. Verstappen ga\u00f1ou o Gran Premio de M\u00e9xico despois de que a pole position fose para o seu compa\u00f1eiro de equipo, logrando as d\u00faas primeiras posici\u00f3ns para red Bull na grella na primeira era na era turbo-h\u00edbrida. Verstappen estivo a punto de lograr unha segunda vitoria consecutiva no Gran Premio do Brasil, pero chocou con Esteban Ocon, cust\u00e1ndolle a vitoria. Despois da carreira, os pilotos pelexaron entre eles, custoulles 2 d\u00edas de servizo p\u00fablico, que completaron o 9 de febreiro de 2019. As m\u00faltiples retiradas de Ricciardo acabar\u00edan custando tanto a el coma a Red Bull puntos clave nos Campionatos de Pilotos e Construtores. Verstappen rematar\u00eda a tempada de 2018 no 4\u00ba posto, a s\u00f3 3 puntos de detr\u00e1s de Kimi R\u00e4ikk\u00f6nen mentres que Daniel Ricciardo rematar\u00eda a tempada no 6\u00ba lugar, por detr\u00e1s de Valtteri Bottas. Red Bull rematar\u00eda a tempada no 3\u00ba lugar por detr\u00e1s de Mercedes e Ferrari.\nNo Gran Premio de Francia, Red Bull, animado polo avance de Honda co equipo irm\u00e1n, a Scuderia Toro Rosso, decidiu que en 2019 finalizar\u00eda oficialmente a s\u00faa relaci\u00f3n con Renault para asociarse con Honda.\nAsociaci\u00f3n con motores Honda (2019\u20132021).\nTempada 2019.\nAntes do 2018 , Red Bull Racing confirmou que utilizar\u00edan as unidades de potencia Honda entre e , asinando un acordo de dous anos e, polo tanto, rematando a s\u00faa asociaci\u00f3n de doce anos con Renault.\nO 3 de agosto de 2018, anunciouse que Ricciardo deixar\u00eda o equipo ao final da tempada para unirse Renault, asinando un contrato de dous anos con eles. [Pierre Gasly foi promovido desde Toro Rosso para substitu\u00edlo. \nO 12 de agosto de 2019, anunciouse que Alexander Albon pasar\u00eda a Red Bull Racing durante o resto da tempada, substitu\u00edndo a Gasly, que regresou a Toro Rosso. \nTempada 2020.\nO equipo mantivo a Max Verstappen e Alex Albon como pilotos titulares para a tempada 2020. Alex Albon anotou o seu primeiro podio de F\u00f3rmula Un no .\nTempada 2021.\nEn outubro de 2020, o fabricante de motores Honda anunciou que rematar\u00eda a s\u00faa participaci\u00f3n oficial na F\u00f3rmula Un ao final da tempada 2021. Verstappen renovou contrato para continuar pilotando para o equipo xunto ao experimentado mexicano Sergio P\u00e9rez Mendoza convert\u00e9ndose no seu compa\u00f1eiro de equipo mentres Albon tomou o papel de piloto reserva. Verstappen logrou a pole position na primerira carreira da tempada o Gran Premio de Bahrain. Posteriormente Verstappen foi superado por Sergio P\u00e9rez no Gran Premio da Emilia-Roma\u00f1a de 2021, pero ga\u00f1ou a carreira e quedou a un s\u00f3 punto por detr\u00e1s de Lewis Hamilton na clasificaci\u00f3n do campionato de pilotos. No Gran Premio de M\u00f3naco, Red Bull Racing tomou o liderado do Campionato de Construtores por primeira vez desde o Gran Premio do Brasil de 2013 como consecuencia doutra vitoria de Verstappen e un pobre resultado de Mercedes. Verstappen tam\u00e9n tomou o liderado no campionato por primeira vez na s\u00faa carreira despois da carreira. No Gran Premio de Acerbaix\u00e1n Verstappen liderou a maior parte da carreira e parec\u00eda listo para ga\u00f1ar antes de reventarlle un pneum\u00e1tico ao final da carreira. P\u00e9rez ga\u00f1ou a carreira. Verstappen logrou a pole e ga\u00f1ou as tres seguintes carreiras mentres que P\u00e9rez logrou un podio m\u00e1is en Francia para aumentar a ventaxe do campionato de Red Bull.\nEn Silverstone, Red Bull foi derrotado na clasificaci\u00f3n do venres, pero Verstappen ga\u00f1ou o sprint o s\u00e1bado para lograr unha 4\u00aa pole consecutiva. Durante a carreira, Hamilton e Verstappen entraron en contacto en Copse Corner, dando lugar a que Verstappen se estrelase e quedase f\u00f3ra da carreira. En Hungr\u00eda, os dous Red Bull sufriron graves danos nun accidente na primeira volta provocado polo Mercedes de Valtteri Bottas. P\u00e9rez quedou f\u00f3ra da carreira, Verstappen conseguiu acabar no 9\u00ba posto. En Spa Verstappen logrou a pole e ga\u00f1ou unha carreira acortada pola choiva na que se concederon a metade de puntos. En Italia, Hamilton e Verstappen chocaron unha vez m\u00e1is na chicana de Rettifilo, o que provocou que os dous pilotos se retiraran da carreira e que Verstappen recibise unha penalizaci\u00f3n de 3 postos na grella para a seguinte carreira os comisarios xulg\u00e1rono culpable da colisi\u00f3n. No Gran Premio de Abu Zabi, Verstappen logrou a pole position, a s\u00faa primeira desde Austin. Asegurou o seu primeiro t\u00edtulo mundial e un primeiro campionato para o equipo desde 2013 cun adiantamento a Hamilton na \u00faltima volta.\nO 10 de outubro de 2022, a FIA anunciou que Red Bull era un dos dous equipos que infrinxiran o Regulamento financeiro de 2021 aplicable durante a tempada, e Red Bull cometeu o que se describiu como \"unha infracci\u00f3n de procedemento e un gasto financeiro menor (menos do 5\u00a0%) do l\u00edmite de custos)\".. O 28 de outubro de 2022, a FIA anunciou que Red Bull asinara un Acordo de Incumprimento Aceptado, en resumo, Red Bull incumpriu 13 puntos do regulamento. O acordo resultou nunha multa de 7 mill\u00f3ns de d\u00f3lares e unha reduci\u00f3n do 10\u00a0% da investigaci\u00f3n aerodin\u00e1mica permitida.\nMotores Honda oficiais con distintivo RBPT (2022\u2013).\ntempada 2022.\nTras a retirada de Honda como entidade oficial despois de 2021, unha conxelaci\u00f3n do desenvolvemento de motores impulsada por Red Bull permitiulles asinar un acordo con Honda para usar os seus motores ata finais de 2024. Para manter os motores, formaron unha compa\u00f1\u00eda chamada Red Bull Powertrains Limited e asumiron parte das instalaci\u00f3ns de Honda en Milton Keynes. A pesar da s\u00faa retirada, Honda desenvolver\u00e1 e fabricar\u00e1 unha unidade de potencia para a tempada 2022, que ent\u00f3n utilizarase ata finais de 2024 e ofrecer\u00e1 a s\u00faa asistencia. O acordo Honda-Red Bull prorrogouse posteriormente ata 2025.\nA multinacional estadounidense de software Oracle converteuse no patrocinador principal do equipo para a tempada.\nO 27 de xullo, en Marrocos, publicouse a informaci\u00f3n oficial sobre a aprobaci\u00f3n dunha solicitude presentada conxuntamente por Porsche e Red Bull GmbH na que Porsche adquiriu o 50% das acci\u00f3ns de Red Bull Technology, a empresa matriz de Red Bull Racing e o seu programa de F\u00f3rmula Un. Esta solicitude tivo que ser presentada ante as autoridades antimonopolio de ata 20 pa\u00edses, incluso f\u00f3ra da Uni\u00f3n Europea. O comunicado de prensa deb\u00eda sa\u00edr para o GP de Austria, pero a FIA \u200b\u200bnon aprobou o regulamento dos motores de 2026 antes do 29 de xu\u00f1o tal e como estaba previsto, atrasando a confirmaci\u00f3n oficial da entrada de Porsche na F\u00f3rmula Un.\nNon obstante, tras meses de especulaci\u00f3ns, Porsche AG confirmou en setembro que as conversaci\u00f3ns con Red Bull GmbH non continuar\u00edan. A intenci\u00f3n era acadar unha asociaci\u00f3n de motor e equipo, baseada en igualdade de condici\u00f3ns pero as negociaci\u00f3ns nunca chegaron a bo porto.\nMax Verstappen conseguiu o sexto Campionato do Mundo de Pilotos para o equipo no Gran Premio do Xap\u00f3n, dominando gran parte da tempada ga\u00f1ando 15 de 22 carreiras. Despois ga\u00f1ou o Gran Premio dos Estados Unidos para conseguir o Campionato do Mundo de Construtores para Red Bull, o seu quinto na historia e o primeiro desde 2013.\nScuderia AlphaTauri.\nNo outono de 2005, Red Bull anunciou que comprara o equipo Minardi de F\u00f3rmula Un con problemas de liquidez, que ser\u00eda co\u00f1ecido como Scuderia Toro Rosso (en italiano, \"Equipo Red Bull\") a partir de 2006 . A Scuderia Toro Rosso (STR) funciona como un equipo independente, pero ambos comparten certos recursos t\u00e9cnicos. En 2006 STR utilizou un chasis baseado no chasis Red Bull Racing Red Bull RB1 de 2005, orixinalmente dese\u00f1ado por Jaguar Racing, e a subministraci\u00f3n contratada por Minardi de motores Cosworth V10 de revoluci\u00f3ns limitadas. Especulouse que o chasis de 2007 para ambos equipos era esencialmente o mesmo dese\u00f1o de Adrian Newey, a\u00ednda que Red Bull tivo coidado ao anunciar que o \"STR2 constru\u00edrao Red Bull Technology, e que Toro Rosso era o propietario da totalidade dos dereitos intelectuais do coche\". Os equipos de F\u00f3rmula Un non poden usar chasis doutro equipo. STR utilizouse como equipo \"B\" de Red Bull Racing, permitindo \u00e1 compa\u00f1\u00eda traballar con m\u00e1is pilotos. A partir da tempada 2010, este arranxo ilegalizouse e o STR5 foi o primeiro coche de Toro Rosso dese\u00f1ado e constru\u00eddo internamente.\nEn 2006, o piloto de Red Bull Racing Vitantonio Liuzzi acadou un asento a tempo completo na Scuderia Toro Rosso xunto a outro piloto patrocinado por Red Bull, Scott Speed. Liuzzi mantivo o seu asento en STR para a tempada 2007. Sebastian Vettel substitu\u00edu a Speed \u200b\u200ba mediados da tempada de 2007, e S\u00e9bastien Bourdais substitu\u00edu a Liuzzi na STR para a tempada . Contra as expectativas, Toro Rosso desenvolveuse ben durante a tempada de 2008 e Sebastian Vettel ga\u00f1ou o Gran Premio de Italia de 2008. Isto significou que Toro Rosso logrou a s\u00faa primeira vitoria antes que Red Bull Racing, e axudou a asegurar a Vettel unha unidade con Red Bull Racing para 2009, cando tam\u00e9n logrou a primeira vitoria deste equipo. Para , o equipo rebautizouse como Scuderia AlphaTauri, a marca de moda de Red Bull logrou a s\u00faa primeira vitoria nun Gran Premio co novo nome no Gran Premio de Italia de 2020. A carreira foi a primeira vitoria nas carreiras de Pierre Gasly e a primeira para un piloto franc\u00e9s desde que Olivier Panis ga\u00f1ou o Gran Premio de M\u00f3naco de 1996 24 anos antes.\nResultados completos na F\u00f3rmula Un.\nComo construtor, Red Bull Racing conseguiu as seguintes estat\u00edsticas:\nMonoprazas.\nA seguinte galer\u00eda mostra os diferentes modelos que usou Red Bull na F\u00f3rmula 1."}
{"id": "12176", "revid": "23204", "url": "https://gl.wikipedia.org/wiki?curid=12176", "title": "Dinosauro", "text": "Dinosauro (do grego \"d\u00e9inos\", 'terr\u00edbel', e \"saur\u00f3s\", 'lagarto', e, por extensi\u00f3n, r\u00e9ptil) \u00e9 a denominaci\u00f3n dada a calquera membro dun grupo de arcosauros que xurdiron a fins do per\u00edodo Tri\u00e1sico (preto de 230 mill\u00f3ns de anos atr\u00e1s) e dominante da fauna terrestre durante boa parte da era Mesozoico, desde o inicio do Xur\u00e1sico ata o final do Cret\u00e1ceo (preto de 65 mill\u00f3ns de anos atr\u00e1s), cando a extinci\u00f3n de case todas as li\u00f1axes, a excepci\u00f3n das aves, \u00fanicos representantes actuais. Distinto doutros arcosauros por un conxunto de caracter\u00edsticas anat\u00f3micas, entre as cales se destacan a posici\u00f3n dos membros en relaci\u00f3n ao corpo, proxectados directamente para abaixo, e o acet\u00e1bulo (encaixe do f\u00e9mur) aberto.\nAta finais do s\u00e9culo XX, todos os grupos de dinosauros cr\u00edanse que foran extinguidos; por\u00e9n, o rexistro f\u00f3sil indica que as aves son as devanceiras dos dinosauros emplumados, evolucionando dende os antecesores ter\u00f3podos durante o per\u00edodo Xur\u00e1sico e agora chamados \u00abdinosauros aviarios\u00bb. Como tal, as aves foron a \u00fanica li\u00f1axe dos dinosauros que sobreviviu \u00e1 extinci\u00f3n masiva. Ao longo do resto do artigo, o termo \u00abdinosauros\u00bb \u00e9, \u00e1s veces, empregado xeralmente para se referir tanto aos dinosauros aviarios coma aos non-aviarios, mentres que outras veces \u00e9 usado para se referir especificamente aos dinosauros non-aviarios, e os dinosauros aviarios son \u00e1s veces sinxelamente nomeados como \u00abaves\u00bb. Este artigo oc\u00fapase principalmente dos dinosauros non-aviarios.\nOs dinosauros son un grupo variado de animais dende o punto de vista taxon\u00f3mico, morfol\u00f3xico e ecol\u00f3xico. As aves, cunhas 10 000 especies vivas, son o grupo m\u00e1is variado dos vertebrados \u00e1 parte dos peixes perciformes. Coa evidencia f\u00f3sil, os paleont\u00f3logos identificaron ao redor de 500 x\u00e9neros distintos e m\u00e1is de 1000 especies diferentes de dinosauros non-aviarios.\nOs dinosauros son representados en cada continente polas especies existentes a mailos restos f\u00f3siles. Alg\u00fans son herb\u00edvoros, outros carn\u00edvoros. Mentres os dinosauros eran ancestralmente b\u00edpedes, moitos grupos extintos inclu\u00edan especies cuadr\u00fapedes, e alg\u00fans eran capaces de cambiar entre estas posturas. Estruturas elaboradas como cornos ou cristas son com\u00fans a todos os grupos de dinosauros e alg\u00fans grupos extintos desenvolveron modificaci\u00f3ns esquel\u00e9ticas como armaduras e pugas. A evidencia suxire que a posta de ovos e a construci\u00f3n do ni\u00f1o son trazos adicionais compartidos por todos os dinosauros.\nMentres que as li\u00f1axes modernas superviventes dos dinosauros (aves) son xeralmente pequenas debido \u00e1s limitaci\u00f3ns do voo, moitos dinosauros prehist\u00f3ricos ti\u00f1an un corpo grande \u2014os dinosauros saur\u00f3podos m\u00e1is grandes acadaron lonxitudes de 39,7 metros e alturas de 18 metros e eran daquela os animais terrestre m\u00e1is grandes. A\u00ednda as\u00ed, a idea de que os dinosauros non-aviarios foron uniformemente xigantes \u00e9 un erro baseado en parte no erro sistem\u00e1tico da preservaci\u00f3n, como os \u00f3sos grandes e fortes son m\u00e1is propensos a durar ata que estean fosilizados. Moitos dinosauros eran bastante pequenos: \"Xixianykus\", por exemplo, med\u00eda s\u00f3 sobre 50 cent\u00edmetros de longo.\nA\u00ednda que a palabra \"dinosauro\" significa literalmente 'lagarto terrible', o nome \u00e9 algo etimoloxicamente inapropiado; a pesar de que os dinosauros son r\u00e9ptiles, non son lagartos, nin tampouco descenden deles. En cambio, os dinosauros, coma moitas formas extintas de grupos de r\u00e9ptiles, non amosaron caracter\u00edsticas que tradicionalmente se consideraban como reptiliano, tales como a postura do membro en expansi\u00f3n ou ectotermia (coloquialmente co\u00f1ecido como \u00absangue fr\u00edo\u00bb). Adicionalmente, moitos outros animais prehist\u00f3ricos, inclu\u00edndo os mosasauros, ictiosauros, pterosauros, plesiosauros e \"Dimetrodon\", mentres que adoito concibidos popularmente dos dinosauros, non se clasifican taxonomicamente como dinosauros.\nDurante a primeira metade do s\u00e9culo XX, antes de que as aves foran reco\u00f1ecidas como dinosauros, a meirande parte da comunidade cient\u00edfica cr\u00eda que os dinosauros eran lacaz\u00e1ns e de sangue fr\u00edo. A maior\u00eda das investigaci\u00f3ns realizadas dende a d\u00e9cada de 1970, por\u00e9n, indicou que todos os dinosauros eran animais activos con metabolismos elevados e abondosas adaptaci\u00f3ns para a interacci\u00f3n social.\nDende os primeiros f\u00f3siles de dinosauros que foran reco\u00f1ecidos a comezos do s\u00e9culo XIX, as carcasas f\u00f3siles montadas de dinosauros foron as principais atracci\u00f3ns nos museos de todo o mundo e os dinosauros convert\u00e9ronse nunha parte permanente da cultura mundial. O gran tama\u00f1o dalg\u00fans grupos de dinosauros, as\u00ed como a s\u00faa natureza aparentemente monstruosa e fant\u00e1stica, aseguraron a aparici\u00f3n regular dos dinosauros en libros best-s\u00e9ller e filmes, como \"Parque Xur\u00e1sico\". O entusiasmo persistente do p\u00fablico sobre os animais deu lugar a un importante financiamento para a ciencia dos dinosauros e os novos descubrimentos son cubertos de xeito regular polos medios de comunicaci\u00f3n.\nEtimolox\u00eda.\nO taxon Dinosauria foi formalmente nomeado en 1842 polo paleont\u00f3logo Sir Richard Owen, quen o empregou para se referir \u00e1 \u00abtribo distinta ou suborde dos r\u00e9ptiles saurios\u00bb que foron reco\u00f1ecidos en Inglaterra e ao redor do mundo. O termo deriva das palabras gregas \u03b4\u03b5\u03b9\u03bd\u03cc\u03c2 (\"deinos\" 'terrible', 'potente' ou 'terriblemente grande') e \u03c3\u03b1\u1fe6\u03c1\u03bf\u03c2 (\"sauros\" 'lagarto' ou 'r\u00e9ptil'). A\u00ednda que o nome taxon\u00f3mico adoito interpretouse como unha referencia aos dentes dos dinosauros, poutas e outras caracter\u00edsticas temibles, Owen pretend\u00eda evocar simplemente o seu tama\u00f1o e maxestuosidade.\nIntroduci\u00f3n.\nHistoricamente a denominaci\u00f3n do grupo, Dinosauria, foi creada polo paleont\u00f3logo e anatomista ingl\u00e9s Richard Owen en abril de 1842 na versi\u00f3n impresa dunha conferencia do 2 de agosto de 1841 en Plymouth, Inglaterra, sobre f\u00f3siles brit\u00e1nicos de r\u00e9ptiles. O grupo foi erixido para agrupar os ent\u00f3n descubertos \"Iguanodon\", \"Megalosaurus\" e \"Hylaeosaurus\". A pesar da natureza fragmentaria dos f\u00f3siles, Owen puido reco\u00f1ecer que eran bastante distintos dos r\u00e9ptiles (vivos e f\u00f3siles) ata ent\u00f3n co\u00f1ecidos:\nCaracter\u00edsticas anat\u00f3micas distintivas actualmente.\nActualmente, os dinosauros dist\u00ednguense por unha serie de caracter\u00edsticas t\u00edpicas do grupo. A\u00ednda que alg\u00fans descubrimentos recentes fixeron m\u00e1is dif\u00edcil presentar unha lista de caracter\u00edsticas universalmente aceptadas, case todos os dinosauros descubertos comparten certas modificaci\u00f3ns do esqueleto ancestral dos arcosauros. Alg\u00fans dos grupos posteriores de dinosauros presentan versi\u00f3ns modificadas destes trazos ancestrais, pero malia todo son considerados dinosauros t\u00edpicos. Tales caracter\u00edsticas com\u00fans nun grupo taxon\u00f3mico denom\u00ednanse sinapomorf\u00edas.\nUnha valoraci\u00f3n detallada das interrelaci\u00f3ns entre os arcosauros feita por S. Nesbitt confirmou ou encontrou as seguintes 12 sinapomorf\u00edas inequ\u00edvocas, algunhas xa co\u00f1ecidas deste hai tempo:\nNesbitt encontrou tam\u00e9n outras varias sinapomorf\u00edas potenciais, e restoulle valor a outras que foran propostas previamente. Algunhas destas est\u00e1n tam\u00e9n presentes nos siles\u00e1uridos, os cales Nesbitt considera un grupo irm\u00e1n dos Dinosauria, entre elas est\u00e1n a posesi\u00f3n dun grande troc\u00e1nter anterior, metatarsianos II e IV de lonxitude subigual, contacto reducido entre o isquio e a pube, presenza dunha crista cnemial na tibia e dun proceso \u00f3seo descendente no astr\u00e1galo, e moitos outros.\nOs dinosauros comparten outras caracter\u00edsticas esquel\u00e9ticas, pero como son com\u00fans coas doutros tipos de arcosauros ou non estaban presentes en todos os primeiros dinosauros, estas caracter\u00edsticas non se consideran sinapomorf\u00edas. Por exemplo, como son di\u00e1psidos, os dinosauros ti\u00f1an inicialmente dous pares de aberturas temporais (aberturas detr\u00e1s da \u00f3rbita ocular), e como membros do grupo di\u00e1psido dos Archosauria, te\u00f1en aberturas adicionais no foci\u00f1o diante da \u00f3rbita ocular e na mand\u00edbula inferior. Ademais, varias caracter\u00edsticas que unha vez se pensou que eran sinapomorf\u00edas sabemos agora que en realidade apareceron antes dos dinosauros, ou estaban ausentes nos primeiros dinosauros e evolucionaron independentemente en diferentes grupos de dinosauros. Entre elas est\u00e1n unha esc\u00e1pula alongada, un sacro composto por tres ou m\u00e1is v\u00e9rtebras fusionadas (alg\u00fans outros arcosauros te\u00f1en tres, pero os \"Herrerasaurus\" te\u00f1en s\u00f3 d\u00faas); e un acet\u00e1bulo perforado (cavidade da cadeira), que presenta un buraco no centro da s\u00faa superficie interna (est\u00e1 pechado nos do x\u00e9nero \"Saturnalia\", por exemplo). Outra dificultade \u00e1 hora de determinar as caracter\u00edsticas distintivas dos dinosauros \u00e9 que os primeiros dinosauros e outros arcosauros do final do Tri\u00e1sico son con frecuencia especies mal co\u00f1ecidas e moi similares en varios aspectos, polo que estes animais foron \u00e1s veces identificados incorrectamente na literatura.\nOs dinosauros cami\u00f1an ergueitos de modo similar aos mam\u00edferos, xa que os seus membros se dirixen rectos \u00e1 parte inferior do corpo, e non saen dos lados como na maior\u00eda dos demais r\u00e9ptiles, que se arrastran reptando. Esta postura d\u00e9bese ao desenvolvemento dun oco na pelve orientado lateralmente (normalmente unha cavidade aberta) e unha cabeza do f\u00e9mur orientada cara a dentro, que se corresponde coa cavidade. Esta postura erecta permitiulles aos primeiros dinosauros respirar doadamente \u00e1 vez que se mov\u00edan, o cal permitiu un nivel de actividade e enerx\u00eda que superaba ao dos r\u00e9ptiles que reptaban. As extremidades ergueitas seguramente axudaron tam\u00e9n a soportar a evoluci\u00f3n de animais de grande tama\u00f1o ao reducir os estreses mec\u00e1nicos nas extremidades. Alg\u00fans arcosauros non dinosauros, como os rauisuchia, tam\u00e9n te\u00f1en extremidades ergueitas, pero adquiriron esta caracter\u00edstrica porque te\u00f1en unha configuraci\u00f3n de \"piar erecto\" na s\u00faa articulaci\u00f3n da cadeira, onde en vez de teren unha proxecci\u00f3n do f\u00e9mur que se inserta nunha cavidade da cadeira, te\u00f1en o ilio rotado formando unha especie de sa\u00ednte.\nEvoluci\u00f3n dos dinosauros.\nOrixes e evoluci\u00f3n inicial.\nOs dinosauros diverxeron dos seus devanceiros arcosauros durante o Tri\u00e1sico Medio e Superior, aproximadamente 20\u00a0mill\u00f3ns de anos despois do evento de extinci\u00f3n do P\u00e9rmico-Tri\u00e1sico que aniquilou o 95% de todas as especies de seres vivos. A dataci\u00f3n radiom\u00e9trica das formaci\u00f3ns de rochas que conte\u00f1en f\u00f3siles do primeiro x\u00e9nero de dinosauros, \"Eoraptor\", \u00e9 de 231,4 mill\u00f3ns de anos. Os paleont\u00f3logos cren que \"Eoraptor\" lembra ao devanceiro com\u00fan a todos os dinosauros; se isto \u00e9 certo, as s\u00faas caracter\u00edsticas suxiren que o primeiro dinosauro era pequeno depredador b\u00edpede. O descubrimento do primitivo grupo dos ornithodira, de tipo dinosauro, como \"Marasuchus\" e \"Lagerpeton\" en estratos do Tri\u00e1sico Medio da Arxentina apoia esta idea; as an\u00e1lises dos f\u00f3siles recollidos suxiren que estes animais eran, efectivamente, pequenos depredadores b\u00edpedes. Os dinosauros puideron ter aparecido hai 243 mill\u00f3ns de anos, como o evidencia o achado dos restos do \"Nyasasaurus\" nese per\u00edodo, a\u00ednda que os f\u00f3siles co\u00f1ecidos destes animais son demasiado fragmentarios como para poder dicir se son dinosauros ou parentes moi pr\u00f3ximos aos dinosauros.\nCando apareceron os dinosauros, os h\u00e1bitats terrestres estaban ocupados por varios tipos de arcosauros e ter\u00e1psidos, como os aetosauros, cinodontes, dicinodontes, ornitos\u00faquidos, rauisuquios e rincosauros. A maior\u00eda destes grupos de animais extingu\u00edronse no Tri\u00e1sico, nun ou dous episodios de extinci\u00f3n. O primeiro tivo lugar na fronteira entre os pisos Carniano e Noriano (hai uns 215\u00a0mill\u00f3ns de anos), cando se extinguiron os dicinodontos e varios arcosauromorfos basais, como os prolacertiformes e rincosauros. Isto foi seguido polo episodio de extinci\u00f3n do Tri\u00e1sico-Xur\u00e1sico (hai uns 200\u00a0mill\u00f3ns de anos), que supuxo o final para a maior\u00eda dos outros grupos de primeiros arcosauros, como os aetosauros, ornitos\u00faquidos, fitosauros, e rauisuquios. Estas perdas deixaron na terra unha fauna de crocodilomorfos, dinosauros, mam\u00edferos, pterosauros, e tartarugas. As primeiras poucas li\u00f1axes de dinosauros diversific\u00e1ronse durante os pisos Carniano e Noriano do Tri\u00e1sico, moi probablemente ao ocuparen os nichos dos grupos que se extinguiran.\nEvoluci\u00f3n e paleobioxeograf\u00eda.\nA evoluci\u00f3n dos dinosauros despois do Tri\u00e1sico adaptouse aos cambios na vexetaci\u00f3n e situaci\u00f3n dos continentes. No Tri\u00e1sico final e inicios do Xur\u00e1sico, os continentes estaban todos unidos formando unha soa masa continental chamada Panxea, e nesa \u00e9poca existiu unha fauna de dinosauros estendida por todo o mundo, composta principalmente por coelophysoidea carn\u00edvoros e os primeiros sauropodomorfos herb\u00edvoros. As plantas ximnospermas (especialmente con\u00edferas), que eran unha potencial fonte de alimentos, sufriron unha radiaci\u00f3n evolutiva no Tri\u00e1sico Superior. Os primeiros sauropodomorfos non ti\u00f1an mecanismos sofisticados para procesar o alimento na boca, e deb\u00edan empregar outros medios para triturar a comida no seu tubo dixestivo. A homoxeneidade xeral da fauna de dinosauros continuou no Xur\u00e1sico Medio e Superior, no que a maior\u00eda das \u00e1reas ti\u00f1an depredadores como os ceratosauros, espinosauros, e carnosauros, e herb\u00edvoros como os estegosauros ornitisquios e grandes saur\u00f3podos. Exemplos destes incl\u00faen os atopados na formaci\u00f3n Morrison en Norteam\u00e9rica e na Tendaguru de Tanzania. Os dinosauros da China presentan algunhas diferenzas, como os ter\u00f3podos sinraptoridae especializados e os raros saur\u00f3podos de pescozo longo como \"Mamenchisaurus\". Os anquilosauros e ornit\u00f3podos estaban fac\u00e9ndose m\u00e1is com\u00fans, pero os prosaur\u00f3podos xa se extinguiran. As con\u00edferas e pterid\u00f3fitas eran as plantas m\u00e1is com\u00fans. Os saur\u00f3podos, como os primeiros prosaur\u00f3podos, non procesaban na boca o alimento, pero nos ornitisquios estaban evolucionando varios xeitos de tratar a comida na boca, como \u00f3rganos potenciais de tipo meixela para manter a comida na boca, e movementos mandibulares para triturala. Outro evento evolutivo salientable do Xur\u00e1sico foi a aparici\u00f3n das verdadeiras aves, descendentes dos celurosauros manirraptores.\nAo inicio do Cret\u00e1ceo e coa rotura da Panxea que estaba en curso, os dinosauros estaban diferenci\u00e1ndose moito segundo os continentes. Ao comezo deste per\u00edodo espall\u00e1ronse os anquilosauros, iguanodontes, e braquios\u00e1uridos en Europa, Norteam\u00e9rica, e norte de \u00c1frica. Estes foron m\u00e1is tarde suplementados ou substitu\u00eddos en \u00c1frica por grandes ter\u00f3podos espinos\u00e1uridos e carcarodontos\u00e1uridos, e saur\u00f3podos rebbaquis\u00e1uridos e titanosauros, tam\u00e9n se encontran en Suram\u00e9rica. En Asia, os celurosarios manirraptores como os dromaeos\u00e1uridos, trood\u00f3ntidos, e ovirraptorosauros fix\u00e9ronse os ter\u00f3podos m\u00e1is com\u00fans, e os anquilosauros e os primeiros cerat\u00f3psios como \"Psittacosaurus\" convert\u00e9ronse nos herb\u00edvoros importantes. Mentres, Australia era o fogar dunha fauna de anquilosauros basais, hipsilofodontos, e iguanod\u00f3ntidos. Os estegosauros extingu\u00edronse nalg\u00fan momento do Cret\u00e1ceo inicial ou a principios do Cret\u00e1ceo final. Un cambio fundamental no Cret\u00e1ceo inicial, que se amplificar\u00eda no Cret\u00e1ceo final, foi a evoluci\u00f3n das plantas anxiospermas. Ao mesmo tempo, varios grupos de dinosauros herb\u00edvoros desenvolveron modos m\u00e1is sofisticados de procesar a comida na boca. Os Ceratopsios desenvolveron un m\u00e9todo para cortar cos dentes amontoados en bater\u00edas, e os iguanodontes refinaron un m\u00e9todo de triturar cunha bater\u00edas de dentes, que levaron ao extremo nos hadros\u00e1uridos. Alg\u00fans saur\u00f3podos tam\u00e9n desenvolveron bater\u00edas de dentes, e o mellor exemplo \u00e9 o rebbaquis\u00e1urido \"Nigersaurus\".\nHoubo tres faunas xerais de dinosauros no Cret\u00e1ceo Superior. Nos continentes do norte, Norteam\u00e9rica e Asia, a maior\u00eda dos ter\u00f3podos eran tiranos\u00e1uridos e varios tipos de pequenos ter\u00f3podos manirraptores, cun conxunto predominante de ornitisquios herb\u00edvoros formado por hadros\u00e1uridos, ceratopsios, anquilos\u00e1uridos, e paquicefalosauros. Nos continentes do sur que antes formaban parte do continente de Gondwana, que agora se estaba dividindo, os abelis\u00e1uridos eran os ter\u00f3podos m\u00e1is com\u00fans, e os saur\u00f3podos titanosauros os herb\u00edvoros correntes. Finalmente, en Europa, os dromaeos\u00e1uridos, rabdod\u00f3ntidos iguanod\u00f3ntidos, nodos\u00e1uridos anqulosauros, e os saur\u00f3podos titanosauros eran os predominantes. As plantas con flor experimentaban unha grande radiaci\u00f3n evolutiva, e as primeiras herbas apareceron ao final do Cret\u00e1ceo. Os hadros\u00e1uridos que trituraban a comida e os ceratopsios que a cortaban diversific\u00e1ronse moito en Norteam\u00e9rica e Asia. Os ter\u00f3podos tam\u00e9n experimentaron unha radiaci\u00f3n como herb\u00edvoros ou omn\u00edvoros, e os terizinosauros e ornitomimosauros fix\u00e9ronse com\u00fans.\nO episodio de extinci\u00f3n Cret\u00e1ceo\u2013Paleoxeno, que se produciu hai aproximadamente 66 mill\u00f3ns de anos ao final do Cret\u00e1ceo, causou a extinci\u00f3n de todos os grupos de dinosauros excepto o das aves Neornithes. Alg\u00fans outros grupos de di\u00e1psidos, como os crocodilianos, sebecosuquios, tartarugas, lagartos, serpes, esfenodontes, e coristoderos, tam\u00e9n sobreviviron a esta extinci\u00f3n.\nAs li\u00f1axes superviventes de aves neoornitinas, entre as que estaban os devanceiros das ratites modernas, patos e polos, e unha gran variedade de aves lim\u00edcolas, diversific\u00e1ronse rapidamente a inicios do per\u00edodo Paleoxeno, ocupando os nichos ecol\u00f3xicos deixados baleiros pola extinci\u00f3n de grupos de dinosauros mesozoicos como as enantiornites de vida arb\u00f3rea, as hesperornites acu\u00e1ticas, e mesmo o de grandes ter\u00f3podos terrestres (como \"Gastornis\", dromorn\u00edtidas, e as chamadas \"aves do terror\"). Por\u00e9n, os mam\u00edferos diversific\u00e1ronse tam\u00e9n moito durante esta \u00e9poca, e superaron \u00e1s neornites no dominio da maior\u00eda dos nichos terrestres.\nTaxonom\u00eda.\n\"V\u00e9xase tam\u00e9n: Taxonom\u00eda dos dinosauros\"\nA superorde \"Dinosauria\" subdiv\u00eddese en d\u00faas ordes, de acordo coa estrutura da pelve e algunhas outras caracter\u00edsticas anat\u00f3micas. Posto que os seus representantes se atopan s\u00f3 no estado f\u00f3sil, coa prob\u00e1bel excepci\u00f3n das aves, a taxonom\u00eda deste grupo a\u00ednda \u00e9 froito de discusi\u00f3n na comunidade cient\u00edfica.\nComo r\u00e9ptiles, eran ov\u00edparos. As\u00ed e todo, moitos estudosos dos seus f\u00f3siles coinciden en supo\u00f1elos animais de sangue quente. Este feito, como a s\u00faa peculiar estrutura \u00f3sea, levou a moitos investigadores a consideralos antecesores das aves modernas.\nAs ordes seguintes non forman parte da superorde \"Dinosauria\", mais conte\u00f1en r\u00e9ptiles xeralmente asociados aos dinosauros e vulgarmente confundidos con este grupo. \nA extinci\u00f3n.\nHai 65 mill\u00f3ns de anos houbo unha extinci\u00f3n en masa de especies animais e vexetais inclu\u00edndo os dinosauros. Diversas teor\u00edas tentan explicar ese feito, mais a m\u00e1is prob\u00e1bel de todas \u00e9 a de que un grande asteroide caeu na Terra e levantou a suficiente poeira na atmosfera para impedir que a luz do Sol chegase \u00e1 superficie durante moitos anos, matando as\u00ed moitas especies vexetais que necesitaban da fotos\u00edntese para vivir e, como consecuencia, tam\u00e9n aos dinosauros vexetarianos. Sen os dinosauros vexetarianos para comer, todos os carn\u00edvoros tam\u00e9n acabaron morrendo, marcando as\u00ed a fin da era dos dinosauros.\nA\u00ednda que sexa moi prob\u00e1bel que a ca\u00edda dun asteroide te\u00f1a sido a causa da extinci\u00f3n dos dinosauros, hai polo menos dez teor\u00edas m\u00e1is.\nAlgunhas especies.\n\"Vexa tam\u00e9n: Lista de dinosauros\"\nAlgunhas especies de dinosauros bastante co\u00f1ecidas:\nPaleont\u00f3logos famosos.\nAlg\u00fans dos paleont\u00f3logos m\u00e1is famosos:"}
{"id": "12177", "revid": "98629", "url": "https://gl.wikipedia.org/wiki?curid=12177", "title": "Toyota Racing", "text": "Panasonic Toyota Racing, ou simplemente Toyota, foi unha escudar\u00eda xaponesa de F\u00f3rmula 1, propiedade da Toyota Motor Corporation e dentro da s\u00faa secci\u00f3n deportiva para Europa, de Toyota Motorsport. Baseada en Colonia (Alema\u00f1a), Toyota anunciou os seus plans para participar na F\u00f3rmula 1 en 1999, e logo de extensas probas co seu auto inicial, o TF101, o equipo fixo o seu debut en 2002. O novo equipo naceu tempo atr\u00e1s desde a organizaci\u00f3n Toyota Motorsport GmbH, que competera anteriormente no Campionato do Mundo de Rallyes e nas 24 Horas de Le Mans. Malia lograr un punto na s\u00faa primeira carreira, Panasonic Toyota Racing nunca ga\u00f1ou un Gran Premio, o seu mellor resultado foi un segundo lugar, que lograron cinco veces, nas tempadas , e .\nToyota foi criticado pola s\u00faa falta de \u00e9xitos, especialmente logo da tempada de , no que o mellor resultado do equipo foi o 3\u00ba lugar no Gran Premio de Australia. Toyota era un equipo ben financiado, pero malia isto, non lograba bos resultados.\nO 4 de novembro de 2009, Toyota anunciou a s\u00faa retirada inmediata da F\u00f3rmula Un, po\u00f1endo fin \u00e1 participaci\u00f3n do equipo no deporte logo de oito tempadas.\nHistoria nas carreiras.\n1957-2002: Orixes.\nToyota comezou pronto nos deportes de motor, cando un Toyota Crown participou na Round Australia Trial en 1957. As ra\u00edces do equipo na F\u00f3rmula Un p\u00f3dense remontar a un desenvolvemento posterior en 1972, cando o sueco Ove Andersson do equipo Andersson Motorsport utilizou un Toyota Celica 1600GT no RAC Rally en Gran Breta\u00f1a. O equipo foi chamado m\u00e1is tarde \"Toyota Team Europe\" e logo, ao ser comprado por Toyota en 1993, \"Toyota Motorsport GmbH\". O equipo de rallye ga\u00f1ou catro t\u00edtulos de pilotos do Campionato do Mundo de Rallyes sobre todo con Carlos Sainz, as\u00ed como tres t\u00edtulos de construtores do Campionato do Mundo de Rallyes. A FIA prohibiu ao equipo competir durante 12 meses na tempada 1995 por correr con partes ilegais, facendo que o equipo non puidera correr na seguinte tempada. Toyota continuou ga\u00f1ando rallyes logo do seu regreso en 1997, pero non alcanzou o mesmo nivel de dominio.\nEn 1997 o equipo trasladouse \u00e1 pista de carreiras cun proxecto de coche deportivo, pero non puido ga\u00f1ar as 24 Horas de Le Mans por d\u00faas veces. O 21 de xaneiro de 1999 Toyota anunciou o seu paso \u00e1 F\u00f3rmula Un. A compa\u00f1\u00eda pechou o seu programa de rallyes co fin de concentrarse na F\u00f3rmula Un. O 30 de xu\u00f1o de 2000, o equipo asegurou o seu lugar como o 12\u00ba equipo para a tempada de F\u00f3rmula Un. Orixinalmente a intenci\u00f3n era entrar na F1 en , Toyota perdeu un dep\u00f3sito de 11 $ mill\u00f3ns ao atrasar a s\u00faa participaci\u00f3n. Infrecuentemente, Toyota optou por montar o seu propio equipo de f\u00e1brica no canto de asociarse cun equipo de carreiras especialista en fabricar chasis. O equipo tam\u00e9n estableceuse lonxe do centro tradicional de fabricaci\u00f3n da F\u00f3rmula Un en \"Motorsport Valley\" no Reino Unido. Durante o ano 2001, Toyota probou o seu prototipo de coche TF101 (AM01) e aos pilotos en 11 circu\u00edtos de F1. A idea era obter datos de telemetr\u00eda para as carreiras, o que lles permitiu facer cambios aerodin\u00e1micos para o TF102, e para que os pilotos experimentaran as pistas nos novos coches. O Fin\u00e9s Mika Salo, que falaba xapon\u00e9s, e o escoc\u00e9s Allan McNish, que pilotou o GT-One durante as 24 Horas de Le Mans de 1999, foron nomeados como pilotos de probas.\n2002-2004: Primeiros anos.\n2002.\nToyota fixo o seu debut na F\u00f3rmula Un na tempada , con McNish e Salo pilotando o Toyota TF102, dese\u00f1ado por Gustav Brunner. Malia ter un dos maiores presupostos da F\u00f3rmula Un, Toyota anotou s\u00f3 dous puntos durante todo o ano. O seu primeiro punto anotouno na s\u00faa primeira carreira, o Gran Premio de Australia, cando a metade dos participantes quedaron eliminados por un accidente na primeira curva causado por Ralf Schumacher ao chocar con Rubens Barrichello. No Gran Premio do Brasil, terceira carreira da tempada, logrou o segundo e \u00faltimo punto de Toyota, unha vez m\u00e1is logrado por Salo. McNish sufriu un grande accidente durante a pr\u00e1ctica da \u00faltima carreira da tempada, o Gran Premio do Xap\u00f3n e perdeuse a carreira por consello m\u00e9dico. Nin a McNish nin a Salo ofrec\u00e9uselle un posto para 2003.\n2003.\nPara a tempada , Toyota contratou ao brasileiro Cristiano da Matta, que ga\u00f1ara a American ChampCar series do ano anterior utilizando un autom\u00f3bil Toyota, e o expiloto de BAR Olivier Panis para substitu\u00edr a Salo e McNish. O equipo logrou puntuar varias veces durante a tempada, pero o mellor posto s\u00f3 foi un quinto lugar en Alema\u00f1a. Ao final da tempada, o equipo acumulara dezaseis puntos, unha mellora respecto da tempada anterior, pero s\u00f3 foi oitavo no campionato de construtores, por diante dos equipos Jordan Grand Prix e Minardi.\n2004.\nToyota retivo aos seus pilotos para a tempada , pero a tempada foi dif\u00edcil. Ambos Toyotas (xunto cos WilliamsF1) foron descualificados do Gran Premio do Canad\u00e1 por montar partes ilegais. Cristiano da Matta, logo de actuaci\u00f3ns decepcionantes, deixou o equipo logo do Gran Premio de Alema\u00f1a e foi substitu\u00eddo polo brasileiro Ricardo Zonta, que era o terceiro piloto do equipo. Zonta pilotou para Toyota nas seguintes catro carreiras, antes de ser substitu\u00eddo polo Italiano Jarno Trulli, que sa\u00edra do equipo oficial de Renault. Panis, pola s\u00faa banda, anunciou a s\u00faa retirada da competici\u00f3n, e retirouse antes da \u00faltima carreira da tempada en Brasil. Para permitir a Zonta, competir na carreira do seu pa\u00eds. Nin Trulli nin Zonta anotaron puntos para o equipo nas carreiras finais da tempada, a\u00ednda que Trulli clasificou ben en ambas. Toyota contratou a o ex dese\u00f1ador de Jordan e Renault Mike Gascoyne a principios do ano para supervisar o desenvolvemento do coche, que mellorou durante o ano. O equipo anotou a metade dos puntos que logrou en 2003, pero igualou o seu mellor resultado de quinto posto no Gran Premio dos Estados Unidos con Panis e mantiveron o seu oitavo lugar no campionato de construtores.\nEspionaxe industrial.\n2004 tam\u00e9n viu a Toyota acusado de espionaxe industrial no caso dos arquivos de datos roubados a Ferrari. Logo dunha tempada na que moitos seguidores da F\u00f3rmula 1 comentaran as similitudes do Toyota TF104 e o Ferrari F2003-GA. O fiscal de distrito de Colonia, onde ti\u00f1a a s\u00faa sede Toyota Racing, dirixiu a investigaci\u00f3n dicindo \"\u00c9 unha inmensa cantidade de material. Necesitariamos m\u00e1is de 10 mil p\u00e1xinas para imprimir todo\", en relaci\u00f3n co n\u00famero de documentos xerados no dese\u00f1o de calquera coche moderno de F1. Toyota negouse a enviar os datos de novo a Italia porque non quer\u00edan que Ferrari tomara vantaxe dos seus propios datos, que foran mesturados cos de Ferrari.\n2005-2006: \u00c9xito.\n2005.\nA tempada de F\u00f3rmula Un de viu unha mellora na sorte de Toyota. O equipo retivo a Trulli para a tempada, pero substitu\u00edu a Zonta por Ralf Schumacher de Williams. Durante a presentaci\u00f3n do equipo para 2005, co TF105, Schumacher dixo que ti\u00f1a unha mellor oportunidade de ga\u00f1ar o t\u00edtulo no Toyota do que nunca tivera en Williams. O equipo tam\u00e9n forneceu motores ao equipo Jordan. Toyota fixo un bo comezo de tempada, con Jarno Trulli cualificando segundo na carreira de apertura en Australia e terminando segundo nas d\u00faas carreiras seguintes en Malaisia e Bahrain. Trulli anotou o seu \u00fanico podio co 3\u00ba lugar en Espa\u00f1a e Ralf Schumacher logrou o 3\u00ba lugar, tanto en Hungr\u00eda como en China e unha pole position no Gran Premio do Xap\u00f3n. Con todo, a tempada de 2005 foi a tempada m\u00e1is exitosa de F\u00f3rmula Un de Toyota polo momento, xa que anotou puntos en todas ag\u00e1s na primeira carreira e no controvertido Gran Premio dos Estados Unidos, onde Trulli clasificouse na pole position, pero do mesmo xeito que todos os pilotos que utilizaban pneum\u00e1ticos Michelin, retirouse antes do inicio da carreira.\n2006.\nToyota mantivo a mesma ali\u00f1aci\u00f3n de pilotos para a tempada , a\u00ednda que se cambiou a pneum\u00e1ticos Bridgestone. O equipo foi o primeiro en revelar o seu novo coche, unha medida que buscaba darlles unha vantaxe sobre os seus rivais, pero o rendemento do coche nas probas foi normal. O terceiro posto de Ralf Schumacher en Australia foi o \u00fanico podio de Toyota en 2006. As s\u00faas mellores carreiras a partir de ent\u00f3n foron un cuarto en Francia con Schumacher e tam\u00e9n no Brickyard, onde Trulli comezou na parte posterior e abriuse paso a trav\u00e9s da pista adiantando ao campi\u00f3n Fernando Alonso no Renault. Trulli estivo preto doutro podio en M\u00f3naco, pero o seu motor fallou durante as \u00faltimas voltas da carreira. Ralf terminou sexto no GP de Hungr\u00eda, o \u00fanico outro resultado importante para o equipo. Jarno Trulli sufriu un pequeno problema, e estivo f\u00f3ra de ritmo durante a carreira de casa do equipo (o Gran Premio do Xap\u00f3n) e bloqueou ao seu compa\u00f1eiro de equipo Ralf Schumacher para que lograra un bo resultado. Na \u00faltima carreira, o Gran Premio do Brasil, ambos coches retir\u00e1ronse nas primeiras voltas coa suspensi\u00f3n rota. Malia estes contratempos, o equipo gozou da segunda mellor actuaci\u00f3n nunha tempada na s\u00faa historia, ao anotar 35 puntos e terminando en sexto lugar, un punto por detr\u00e1s de BMW Sauber.\nToyota sorprendeu \u00e1 comunidade da F\u00f3rmula Un despedindo a Mike Gascoyne do seu departamento t\u00e9cnico logo da carreira de Melbourne, sobre todo porque o ingl\u00e9s contribu\u00edra ao seu aumento da competitividade na tempada de F\u00f3rmula Un de . Con todo, as pobres actuaci\u00f3ns do TF106 nas d\u00faas primeiras carreiras da tempada, sobre todo en Bahrain, onde o equipo terminara no podio 12 meses antes, provocaron o desacordo sobre a direcci\u00f3n t\u00e9cnica do equipo. A Gascoyne non lle gustaba a forma en que a empresa xestionaba o equipo. Toyota tomouse un tempo para substitu\u00edr o director t\u00e9cnico, co tempo elixiu a Pascal Vasselon para o papel, dicindo que un departamento t\u00e9cnico a cargo dun s\u00f3 home era algo anticuado.\n2007-2009: Alianza con Williams.\n2007.\nTrulli e Schumacher foron retidos por Toyota para a tempada . O Toyota TF107 foi presentado oficialmente o 12 de xaneiro de 2007 en Colonia, Alema\u00f1a. Toyota comezou o seu programa de probas de inverno en Valencia o 29 de xaneiro de 2007. Toyota gozou dun comezo competitivo nas probas de pretempada no circu\u00edto de Valencia. Toyota deixou de fornecer motores ao equipo Midland F1 e pasou a fornecer aos antigos campi\u00f3ns de construtores Williams que quedaran na zaga cos motores Cosworth durante o ano 2006.\nRalf Schumacher logrou o primeiro punto de Toyota na tempada co oitavo lugar no Gran Premio de apertura do ano en Melbourne. Jarno Trulli anotou dous puntos en cada unha das d\u00faas seguintes carreiras, terminando s\u00e9timo tanto en Malaisia como en Bahrain. Schumacher tivo problemas nesas carreiras, terminando m\u00e1is ala do 12\u00ba posto. Durante o descanso de catro semanas que seguiu \u00e1 terceira rolda, Toyota probou no Circu\u00edto de Catalu\u00f1a, onde se fixeron melloras. O presidente do equipo John Howett dixo que Toyota estaba buscando alcanzar ao terceiro equipo clasificado BMW Sauber na t\u00e1boa de construtores, logo de lograr o quinto posto en Malaisia. Con todo, o equipo non puido anotar ning\u00fan punto nas seguintes d\u00faas carreiras.\nO Gran Premio do Canad\u00e1 puxo fin \u00e1 s\u00faa seca de puntos. Ralf Schumacher logrou un punto acabando oitavo, e no seguinte evento en Indian\u00e1polis, Trulli terminou en sexto lugar. Schumacher pola s\u00faa banda, estivo involucrado nun accidente con David Coulthard e Rubens Barrichello na primeira curva.\nUnha racha de incidentes significou que o equipo non anotara puntos ata o Gran Premio de Hungr\u00eda. Aqu\u00ed Schumacher anotou 3 puntos despois cualificar en quinto lugar e terminar sexto.\nO 1 de outubro, Schumacher anunciou que abandonar\u00eda Toyota ao final da tempada 2007 para buscar un novo reto, ao non ofrec\u00e9rselle a renovaci\u00f3n do contrato.\nToyota terminou o ano cun oitavo posto en Interlagos para Jarno Trulli. En total, anotaron 13 puntos, a cifra m\u00e1is baixa do equipo desde 2004 e menos dos que lograron na s\u00faa segunda tempada. O equipo admitiu non cumprir coas s\u00faas expectativas de pretempada, e comprometeuse a ter un coche completamente diferente para 2008.\n2008.\n\u00c1 vez que mantivo a Jarno Trulli, Toyota substitu\u00edu a Ralf Schumacher polo actual campi\u00f3n da GP2 Timo Glock para a tempada . O novo coche do equipo, o Toyota TF108, foi presentado o 10 de xaneiro de 2008. Os primeiros puntos do equipo chegaron en Sepang, onde Jarno Trulli cualificouse en quinto lugar (a\u00ednda que finalmente sa\u00edu terceiro trala penalizaci\u00f3n do equipo McLaren) e terminou a carreira en cuarto lugar. Trulli conseguiu o sexto lugar na seguinte carreira en Bahrain e o oitavo en Espa\u00f1a logo dun final de carreira con problemas. Logo de acabar d\u00faas carreiras seguidas na de metade da t\u00e1boa, Timo Glock foi capaz de asegurar un cuarto lugar e 5 puntos para Toyota en Montreal, que sumados aos 3 puntos de Trulli, subiu a Toyota ata o quinto lugar na clasificaci\u00f3n de construtores. Cada coche liderou a carreira nalg\u00fan momento Seguiron m\u00e1is puntos en Francia, onde Trulli logrou manter baixo control a Heikki Kovalainen nas etapas finais da carreira para acadar o 3\u00ba lugar. Este foi o primeiro podio de Toyota en m\u00e1is de dous anos. Trulli dedicou este podio ao ex xefe do equipo Ove Andersson, que morrera na semana anterior \u00e1 carreira, nun accidente de coche. Trulli anotou puntos no Gran Premio de Gran Breta\u00f1a, pero malia unha demostraci\u00f3n s\u00f3lida durante a maior parte da carreira en Alema\u00f1a, ning\u00fan dos pilotos anotou puntos. Glock sufriu un fallo na suspensi\u00f3n traseira que provocou un espectacular accidente, mentres que Trulli foi adiantado nas \u00faltimas voltas da carreira. A sorte do equipo cambiou en Hungr\u00eda, onde Glock fixo unha boa volta de cualificaci\u00f3n que en \u00faltima instancia conduciu a un segundo posto na carreira, d\u00e1ndolle o seu primeiro podio na F1 e o segundo podio de Toyota da tempada. Na seguinte carreira en Valencia, Jarno Trulli foi capaz de acadar un quinto posto mentres que o seu compa\u00f1eiro Glock abriuse paso ata o s\u00e9timo. Este resultado puxo Toyota dez puntos por diante de Renault no campionato de construtores.\nNa seguinte carreira en B\u00e9lxica Trulli loitou, pero s\u00f3 puido terminar d\u00e9cimo sexto, a s\u00faa caixa de cambios resultou danada nunha colisi\u00f3n con S\u00e9bastien Bourdais de Scuderia Toro Rosso na primeira volta. Timo Glock, doutra banda, estaba fac\u00e9ndoo tan mal como Trulli ata un par de voltas antes do final da carreira cando comezou a chover. Glock cambiou a pneum\u00e1ticos de choiva, e foi capaz de ascender na orde ata o 8\u00ba lugar. Logo da carreira, Glock foi penalizado con 25 segundos polo adiantamento a Mark Webber con bandeiras amarelas durante a \u00faltima volta da carreira. A penalizaci\u00f3n levou a Glock ao noveno lugar.\nA seguinte carreira levou ao equipo a Italia onde cualificaron, Trulli s\u00e9timo e Glock noveno. Con todo, s\u00f3 foron capaces de quedar 11\u00ba e 13\u00ba, respectivamente, na carreira.\nEn Singapur Toyota novamente cualificou ben, Glock oitavo e Trulli 11\u00ba. Trulli retirouse da carreira con problemas de transmisi\u00f3n, pero Glock terminou cuarto.\nNo Gran Premio do Xap\u00f3n Glock retirouse na volta 7 cun fallo mec\u00e1nico, logo de bater cos restos do accidente de David Coulthard. Con todo, Jarno Trulli f\u00edxoo moi ben, terminando quinto.\nNo Gran Premio da China de 2008 Trulli participou de novo nun incidente con S\u00e9bastien Bourdais na 1\u00aa volta, esta vez o deixou f\u00f3ra da carreira. Glock mantivo pola s\u00faa banda a s\u00faa gran forma no final da tempada, anotando dous puntos no s\u00e9timo lugar.\nMentres tanto, no dram\u00e1tico Gran Premio do Brasil do 2008 os Toyota foron os \u00fanicos coches que quedaron con pneum\u00e1ticos de seco durante a torrencial choiva nas \u00faltimas voltas da carreira, e que ti\u00f1an un factor importante para decidir o destino do t\u00edtulo mundial. Trulli era segundo clasificado, pero tanto el como Glock caeron ao sexto e oitavo lugar, respectivamente, na meta, Glock perdeu o quinto lugar con Lewis Hamilton na \u00faltima volta, o cal foi suficiente para que o piloto de McLaren selara o t\u00edtulo mundial por un punto sobre o heroe local e ga\u00f1ador da carreira Felipe Massa. Despois, Glock negou as acusaci\u00f3ns de conspiraci\u00f3n para que ga\u00f1ara Hamilton, dicindo que loitaba por un mellor agarre na superficie da pista mollada e que non hab\u00eda absolutamente nada que puidese facer.\nToyota terminou 2008 con 56 puntos, unha gran mellora no seu total de 2007 de 13. O equipo terminou o ano quinto clasificado, mellorando a s\u00faa sexta posici\u00f3n de 2007.\n2009.\nToyota retivo tanto a Glock como a Trulli para a tempada e presentou un novo coche, o TF109. O equipo comezou a tempada moi ben, anotando sete veces nas catro primeiras carreiras (inclu\u00edndo tres podios), xunto cunha pole position en Bahrain. Esta boa forma debeuse en parte a unha lagoa nos novos regulamentos t\u00e9cnicos, Toyota foi un dos tres \u00fanicos equipos en comezar a tempada cun dese\u00f1o de \"dobre difusor\". Con todo, a boa forma do equipo perdeuse durante a etapa europea da tempada antes de regresar \u00e1s carreiras finais noutros continentes. Nas seguintes nove carreiras Toyota s\u00f3 logrou cinco puntos, sen podios, e foron alcanzados no campionato de construtores por Ferrari e McLaren. Un rexurdimento cara ao final da tempada deu a Toyota outros dous podios (en Singapur e Xap\u00f3n) e asegurou o quinto lugar no campionato de construtores, a\u00ednda que sen lograr o obxectivo da primeira vitoria. Glock resultou ferido nun accidente durante a cualificaci\u00f3n para o Gran Premio do Xap\u00f3n, e foi substitu\u00eddo nas d\u00faas \u00faltimas carreiras da tempada polo piloto de probas e reserva do equipo, Kamui Kobayashi.\nEn vista das primeiras perdas financeiras da compa\u00f1\u00eda matriz en 2009, Toyota decidiu retirarse da F\u00f3rmula Un, con efecto inmediato, o 4 de novembro de 2009. Chegouse a un acordo para que o equipo Stefan Grand Prix, que estaba tratando de competir na tempada comprara os chasis e motores de Toyota para . Stefan GP tam\u00e9n alugou instalaci\u00f3ns en Toyota Motorsport GmbH, pero ao equipo neg\u00e1ronlle a participaci\u00f3n e nunca competiu na F\u00f3rmula Un.\nO lugar na grella de Toyota en 2010 foi tomado por Sauber que competiu baixo o nome BMW Sauber malia que BMW se retirara do deporte e equipo usara motores Ferrari.\nPatrocinio.\nPanasonic foi patrocinador de Toyota desde a primeira tempada do equipo en . Logo do auxe de Toyota na tempada de , Panasonic ampliou o seu acordo de patrocinio. Denso (un membro do Grupo Toyota) e Esso tam\u00e9n estiveron con Toyota F1 desde ese primeiro ano. O equipo da liga espa\u00f1ola Valencia foi tam\u00e9n patrocinado oficialmente por Panasonic Toyota Racing de 2003 ata 2008.\nEstat\u00edsticas.\nOutras estat\u00edsticas Toyota F1 est\u00e1n no cadro de informaci\u00f3n na parte superior deste artigo. Esta secci\u00f3n mostra as estat\u00edsticas m\u00e1is en profundidade.\nResultados completos en F\u00f3rmula 1.\n\u2021 Outorg\u00e1ronse a metade dos puntos ao ser completado menos do 75% da distancia de carreira.\nEquipos con Toyota como fornecedor de motores.\n\u2020 Pilotos que non terminaron o Gran Premio, pero se clasificaron ao completar m\u00e1is do 90% da distancia de carreira.\n\u2021 Outorg\u00e1ronse a metade dos puntos ao ser completado menos do 75% da distancia de carreira.\nV\u00ebxase tam\u00e9n.\nToyota"}
{"id": "12178", "revid": "98629", "url": "https://gl.wikipedia.org/wiki?curid=12178", "title": "Descubrimento de Am\u00e9rica", "text": "Tradicionalmente empr\u00e9gase o termo descubrimento de Am\u00e9rica para referirse \u00e1s primeiras chegadas documentadas de europeos a Am\u00e9rica e as s\u00faas grandes consecuencias hist\u00f3ricas. A poboaci\u00f3n ind\u00edxena ocupou o norte do continente desde hai 15-30 mil anos e o sur desde hai 14,5 mil anos.. A primeira chegada de europeos foi de viquingos. Constru\u00edron poboados e asent\u00e1ronse entre o 960-1100 DC (s\u00e9culo X) na Terra Nova do Canad\u00e1, no que foi unha continuaci\u00f3n da sa\u00edda deste pobo cara a Islandia e Groenlandia. Isto foi tralo aumento imporante das s\u00faas poboaci\u00f3ns no norte europeo e o comezo no s\u00e9culo VIII da s\u00faa expansi\u00f3n comercial polo Atl\u00e1ntico norte.. Probablemente tam\u00e9n chegaron aos actuais Estados Unidos a finais dese s\u00e9culo. De feito, as tradici\u00f3ns orais atrib\u00faenlle a Erik o Roxo o descubrimento de Vinland, un 9 de outubro do ano 1000, polo que ser\u00eda o primeiro europeo en pisar Am\u00e9rica. Con todo a ocupaci\u00f3n dos viquingos non tivo unha importancia hist\u00f3rica posterior na poboaci\u00f3n do continente.\nNo s\u00e9culo XV un segundo descubrimento, e que habitualmente se denomina descubrimento de Am\u00e9rica, si foi importante e supuxo unha ocupaci\u00f3n do territorio e cristianizaci\u00f3n da poboaci\u00f3n ind\u00edxena. Foi coa chegada a Am\u00e9rica dun grupo expedicionario castel\u00e1n-aragon\u00e9s representando \u00f3s Reis Cat\u00f3licos de Castela e Arag\u00f3n. Partiron dende o Porto de Palos de la Frontera, comandados por Cristovo Col\u00f3n, e chegaron o venres 12 de outubro de 1492 a unha illa do mar Caribe chamada Guanahani. As viaxes dos portugueses \u00e1 India seguindo a costa Africana significaron un est\u00edmulo para os que cr\u00edan na ruta cara \u00f3 oeste como o cami\u00f1o m\u00e1is curto para chegar ata Asia. Cristovo Col\u00f3n foi partidario desta hip\u00f3tese. Apoiado polos Reis Cat\u00f3licos, organizou unha viaxe de exploraci\u00f3n que o conduciu \u00e1 costa americana en 1492. Cristovo Col\u00f3n cr\u00eda que chegara \u00f3 continente asi\u00e1tico, denominado polos europeos Indias e morreu sen saber que chegara a un continente desco\u00f1ecido polos europeos. O \"descubrimento de Am\u00e9rica\" pode abranguer non s\u00f3 a descuberta sen\u00f3n tam\u00e9n a t\u00f3dalas viaxes realizadas por Col\u00f3n a Am\u00e9rica, \u00e1 \"conquista de Am\u00e9rica\" e ao encontro e conflitos dos europeos cos ind\u00edxenas americanos e as s\u00faas culturas. Tr\u00e1tase dun dos momentos \u00e1lxidos da historia universal porque significou o encontro de dous mundos humanos que se desenvolveran independentemente, sen que ning\u00fan co\u00f1ecese a existencia do outro.\nAs consecuencias do descubrimento foron dram\u00e1ticas para os nativos americanos. Supuxo a morte de mill\u00f3ns de persoas por guerras, escravitude e, sobre todo, por enfermidades. Cando Hern\u00e1n Cort\u00e9s, en 1519 chegou a M\u00e9xico estimase que a poboaci\u00f3n era de 25 mill\u00f3ns de persoas. Por\u00e9n, as epidemias, como a chamada en azteca \"cocoliztli\" e que \u00e9 unha infecci\u00f3n bacteriana estomacal por \"Salmonella\", tra\u00eddas posiblemente polos europeos reduciu a poboaci\u00f3n mexicana en m\u00e1is do 80%, quedando s\u00f3 en 1 mill\u00f3n de persoas e facilitando a conquista. Implicou a desaparici\u00f3n de culturas e linguas.\nAs viaxes de Col\u00f3n.\nCristovo Col\u00f3n, en representaci\u00f3n dos Reis Cat\u00f3licos, realizou catro famosas viaxes dende Europa a Am\u00e9rica en 1492, 1493, 1498 e 1502. Na primeira delas chegou a Am\u00e9rica o 12 de outubro de 1492, a unha illa das Bahamas chamada Guanahani, cuxa exacta localizaci\u00f3n a\u00ednda se discute. Na terceira viaxe chegou a territorio continental na actual Venezuela.\nA partir da terceira viaxe de Col\u00f3n, descubrimentos e conquista progresaron conxuntamente. Durante os vinte anos que separan 1499 de 1519, cando empeza a empresa magall\u00e1nica, tiveron lugar as chamadas \u00abas viaxes menores ou andaluzas\u00bb, capituladas pola coroa con outros nautas crebando o discutido monopolio colombino. No primeiro destes participou Amerigo Vespucci a quen se atribu\u00edu se-lo primeiro europeo en propor que as terras \u00e1s que Col\u00f3n chegara non eran en realidade parte de Asia, sen\u00f3n dun continente desco\u00f1ecido para os europeos.\nPrimeira viaxe.\nO 17 de abril de 1492, Cristovo Col\u00f3n asina cos Reis Cat\u00f3licos as chamadas Capitulaci\u00f3ns de Santa Fe, documentos polos cales se autoriza e financia a expedici\u00f3n de Cristovo Col\u00f3n \u00e1s Indias polo mar cara a occidente. Ademais conc\u00e9dense a Col\u00f3n unha serie de prebendas e t\u00edtulos. Tam\u00e9n se asinan varias provisi\u00f3ns e c\u00e9dulas para que axuden a Col\u00f3n aquelas vilas e portos de mar \u00e1s que se dirixa Col\u00f3n. Unha provisi\u00f3n \u00e9 dirixida \u00e1 vila de Palos por unha sanci\u00f3n imposta a alg\u00fans dos veci\u00f1os desta vila.\nO 23 de maio de 1492, \u00e1s portas da igrexa de San Xurxo de Palos, en presenza de Cristovo Col\u00f3n, frei Xo\u00e1n P\u00e9rez e as autoridades locais, d\u00e1se lectura \u00e1 Real Provisi\u00f3n, asinada polos Reis Cat\u00f3licos, na cal se ordenaba a certos veci\u00f1os da vila palerma po\u00f1er \u00e1 disposici\u00f3n de Col\u00f3n d\u00faas carabelas totalmente armadas e aparelladas. \nOs veci\u00f1os \u00f3s que \u00e9 referida dita provisi\u00f3n contestar\u00edan: \npero a mariner\u00eda da zona, que non non se v\u00eda obrigada pola real provisi\u00f3n, non estaba disposta a formar parte da expedici\u00f3n cun desco\u00f1ecido, como o era Col\u00f3n para aqueles homes. Independentemente da maior ou menor credibilidade das ideas colombinas, os homes de Palos nunca secundar\u00edan o xenov\u00e9s a menos que o acompa\u00f1ase alg\u00fan navegante respectado na vila. Coa oposici\u00f3n dos veci\u00f1os e dos mari\u00f1eiros, Col\u00f3n recorre a unha das provisi\u00f3ns expedidas polos monarcas na cal se lle concede permiso para recrutar mari\u00f1eiros entre os encarcerados, a\u00ednda que finalmente isto non ser\u00e1 necesario.\nAs\u00ed mesmo fixo uso doutra real provisi\u00f3n, dirixida \u00e1s vilas das costas andaluzas:\ne embargou dous barcos en Moguer, en presenza do escrib\u00e1n moguere\u00f1o Alonso Pardo e por medio dunha comisi\u00f3n dirixida \u00e1 vila de Moguer para que cumprisen dita provisi\u00f3n, embarcaci\u00f3ns que m\u00e1is tarde foron desbotadas. Pero segu\u00eda sen conseguir enrolar a tripulaci\u00f3n necesaria para a empresa.\nNestas circunstancias, e grazas a axuda dos franciscanos do mosteiro de La R\u00e1bida e a Pero V\u00e1zquez da Fronteira, vello e respectado mari\u00f1o da zona, Col\u00f3n co\u00f1ece a Mart\u00edn Alonso Pinz\u00f3n, rico armador e l\u00edder natural da zona grazas \u00e1s s\u00faas moitas navegaci\u00f3ns tanto polo Atl\u00e1ntico como polo Mediterr\u00e1neo, coas que amasara fortuna e fama. Ademais dos \u00e1nimos e a influencia destas amizades, \u00f3 m\u00e1is vello dos irm\u00e1ns Pinz\u00f3n convencer\u00edao tam\u00e9n a proposta que, segundo o testemu\u00f1o de Alonso Galego nos Preitos colombinos, Col\u00f3n lle fixo a Marti\u00f1o Alonso :\nSexa como for, Marti\u00f1o Alonso dende aquel momento comeza unha en\u00e9rxica campa\u00f1a en favor da empresa. Desbota as naves que confiscara Col\u00f3n en Moguer, contrata outras novas e aporta da s\u00faa facenda persoal, medio mill\u00f3n de marabed\u00eds, a terceira parte dos gastos en met\u00e1lico da empresa. Convence \u00f3s seus irm\u00e1ns Francisco e Vicente, ademais de \u00f3s irm\u00e1ns Neno, destacada familia mari\u00f1eira de Moguer, cos cales consegue animar e enrolar todos os mari\u00f1eiros necesarios para a empresa, homes de Palos, do veci\u00f1o Moguer, de Huelva, do resto da comarca e incluso de f\u00f3ra de Andaluc\u00eda. Mari\u00f1eiros que agora se se arriscaban a aquela navegaci\u00f3n, xa que o feito de que Marti\u00f1o Alonso Pinz\u00f3n, cos seus irm\u00e1ns e cos \"Neno\", estivesen \u00e1 cabeza de dita armada era unha garant\u00eda para os homes da zona do Tinto-Odiel.\nUltimados os preparativos a expedici\u00f3n parte do porto de Palos da Fronteira, o 3 de agosto de 1492. A escuadra colombina estaba formada polas carabelas a \"Pinta, a Ni\u00f1a\" e a nao \"Santa Mar\u00eda\". A Pinta e a Ni\u00f1a foron elixidas polos irm\u00e1ns Pinz\u00f3n e custeadas polo concello de Palos, en cumprimento da anteriormente citada real provisi\u00f3n. A tripulaci\u00f3n estaba formada por uns 90 homes aproximadamente.\nA expedici\u00f3n dirix\u00eduse para as Canarias, onde Col\u00f3n visitou a Beatriz de Bobadilla, gobernadora da illa de La Gomera, e ademais en Gran Canaria fix\u00e9ronse reparaci\u00f3ns \u00e1 Pinta no tem\u00f3n e nas velas. Finalizadas as reparaci\u00f3ns, dende a illa de La Gomera lanz\u00e1ronse \u00e1 traves\u00eda do Atl\u00e1ntico o 6 de setembro.\nA chegada a Am\u00e9rica.\nA viaxe non resultou f\u00e1cil para ningu\u00e9n, de feito houbo tentativas de insurrecci\u00f3n, pero grazas \u00e1 presenza e a lideranza de Marti\u00f1o Alonso Pinz\u00f3n consegu\u00edronse resolver estas situaci\u00f3ns. Cando xa se esgotaran t\u00f3dolos c\u00e1lculos e previsi\u00f3ns realizadas por Col\u00f3n, o\u00eduse dende a Pinta o famoso berro de Rodrigo de Triana: \"Terra \u00e1 vista\".\nO resumo do Diario de Col\u00f3n conta do seguinte modo o momento da chegada a Guanahani: \nA illa estaba habitada polo pobo taino. O texto arriba citado, sinala a primeira oportunidade en que os europeos utilizaron o termo \"indios\" para denominar xeneralizadamente os poboadores de Am\u00e9rica, palabra que deriva do erro que cometeron \u00f3 pensar que a illa Guanahani se encontraba na zona oriental do continente asi\u00e1tico, que os europeos de ent\u00f3n confund\u00edan con India. No diario de a bordo, Col\u00f3n deixa escrita a s\u00faa primeira impresi\u00f3n sobre os nativos que acharon:\nOs tainos organizaran unha sociedade agraria, relativamente avanzada, baseada no cultivo do millo, a mandioca e o algod\u00f3n, inclu\u00edndo outros importantes cultivos como o man\u00ed (cacahuete), a pementa, o anan\u00e1s, a batata e o tabaco. O propio Col\u00f3n relata no seu diario que cultivaban cabazas e algod\u00f3n e que posu\u00edan casas e \"hortas de \u00e1rbores\".\nTainos e europeos intercambiaron produtos pacificamente, pero os primeiros non ti\u00f1an posesi\u00f3ns de ouro, principal produto que buscaban os segundos. \u00d3 d\u00eda seguinte o Diario comentaba:\nAs\u00ed a todo, a pesar da boa relaci\u00f3n entre tainos e europeos, Col\u00f3n xa pensaba en Guanahani, na posibilidade de escravizalos:\nArribaron despois \u00e1 illa de Cuba, bautizada co nome de \"Juana\", e posteriormente \u00e1 \"Espa\u00f1ola\". O 25 de decembro embarrancou a carabela \"Santa Mar\u00eda\" e cos seus restos mandou constru\u00edr un forte chamado \"de La Navidad\", no cal deixou unha pequena gornici\u00f3n.\nNa s\u00faa primeira viaxe Col\u00f3n capturou varios ind\u00edxenas que foron levados cativos a Castela, onde os reis cat\u00f3licos ordenar\u00edan primeiro vendelos como escravos para logo liberalos. Aqueles constitu\u00edron os primeiros americanos en descubrir Europa. O 16 de xaneiro de 1493, coas d\u00faas naves restantes, \"A Pinta\" e \"a Ni\u00f1a\", emprenderon a viaxe de retorno. Durante a traves\u00eda as d\u00faas naves separ\u00e1ronse por culpa dunha forte treboada, na cal os tripulantes da Ni\u00f1a, \u00f3 se ver a punto de naufragar, realizaron o denominado voto colombino. Finalmente Col\u00f3n, coa Ni\u00f1a, consegue arribar con dificultade en Lisboa, Marti\u00f1o Alonso Pinz\u00f3n fai o propio no porto de Baiona. As naves, por fin, chegaron a Palos o 15 de marzo con poucas horas de diferenza, e Col\u00f3n marchou a Barcelona para informar os reis da s\u00faa descuberta.\nSegunda viaxe.\nA segunda expedici\u00f3n sa\u00edu de C\u00e1diz o 25 de setembro de 1493. Esta viaxe ti\u00f1a como finalidade asenta-la presenza castel\u00e1 nos territorios descubertos e encontrar o cami\u00f1o para a India e Catay. A primeira illa \u00e1 que arribou foi A Desexada (3 de novembro); despois descubriu Porto Rico e chegou \u00e1 Espa\u00f1ola, onde encontrou destru\u00eddo o Forte \"de La Navidad\" por unha ofensiva de Caonabo. Na mesma illa fundou a cidade da Isabela (6 de xaneiro de 1494).\nContinuou a s\u00faa viaxe de exploraci\u00f3n e percorrido nas costas de Juana (Cuba) e Santiago (Xamaica). No final de 1494 ou principios de 1495 dirixiuse cara \u00f3 sur.\nOs escritos desta viaxe rexistran algunhas situaci\u00f3ns de violencia sexual contra mulleres ind\u00edxenas, como a que relata un dos homes da s\u00faa tripulaci\u00f3n.\nTras esta viaxe dedicouse a consolida-lo dominio sobre A Espa\u00f1ola. En 1496 regresou a Castela, chegando a C\u00e1diz o 11 de xu\u00f1o.\nTerceira viaxe.\nA terceira viaxe comezou o 30 de maio de 1498. Col\u00f3n partiu de Sanl\u00facar de Barrameda e chegou \u00e1 illa Trindade a finais do mes de xullo. Do 4 \u00f3 12 de agosto visitou o golfo de Paria, na desembocadura do r\u00edo Orinoco. \nDenominou toda esta rexi\u00f3n \"Terra de Grazas\", pola amabilidade dos ind\u00edxenas. Supuxo que chegara a un continente pola gran cantidade de auga doce.\nPosteriormente explora as tres illas do actual estado de Nova Esparta, \u00e1 illa principal chamoulle Asunci\u00f3n, as outras son as actuais Cubagua e Coche. Posteriormente Cristovo da Guerra, cambiou o nome \u00e1 Asunci\u00f3n polo de Margarita pola gran cantidade de perlas que hab\u00eda.\nFinalmente arribou n'A Espa\u00f1ola. Nesta illa os hisp\u00e1nicos subl\u00e9vanse pola falta de riquezas, riquezas que supostamente encontrar\u00edan. Nunha das negociaci\u00f3ns, Col\u00f3n propuxo o regreso dun grupo dos seus a Cubagua para o tr\u00e1fico de perlas. Fundouse un asentamento perl\u00edfero e m\u00e1is tarde, en 1528, deste asentamento naceu a primeira cidade fundada por europeos en continente americano, Nova C\u00e1diz.\n\u00c1 chegada do administrador real, Francisco de Bobadilla, Col\u00f3n foi arrestado. \u00d3 chegar a Castela en 25 de novembro de 1500, foi posto en liberdade, pero perdeu o seu prestixio e os seus poderes.\nCuarta viaxe.\nPese \u00f3s problemas pola perda dos seus poderes, iniciou a viaxe, pero cunha serie de prohibici\u00f3ns, como a de tocar terra n'A Espa\u00f1ola. O obxectivo desta viaxe foi encontrar un estreito (o estreito de Malaca) que lle permitise chegar \u00e1s Indias, \u00f3 oeste das Antillas, xa que se v\u00eda que estas non o eran a\u00ednda que non pod\u00edan quedar moi lonxe das terras por el descubertas. Sa\u00edu do porto de C\u00e1diz con d\u00faas carabelas e dous nav\u00edos (\"A Capitana\", \"A Galega\", \"A Bisca\u00edna\" e o \"Santiago de Palos\") o d\u00eda 11 de maio. Pasando por Canarias, chegou \u00e1s Indias en 30 d\u00edas.\nPolos problemas xurdidos en A Espa\u00f1ola, Nicol\u00e1s de Ovando, novo gobernador da colonia, non permitiu que Col\u00f3n desembarcase a pesar dunha inminente treboada e que cambiase un dos seus buques por outro de mellores condici\u00f3ns. Col\u00f3n capeou como puido o treb\u00f3n e pasou a Xamaica, a\u00ednda que a tormenta non o deixou ata o 12 de setembro, 88 d\u00edas despois.\nSeguiu cara \u00f3 oeste, descubrindo a illa de Guanaja, na costa de Honduras, achou unha embarcaci\u00f3n con mercadores maias que lle ofreceron cacao. Na Punta Cajina (hoxe Punta Trujillo) os tripulantes desembarcaron para asistir \u00e1 primeira misa cat\u00f3lica celebrada na terra firme de Am\u00e9rica; seguindo \u00f3 leste sorprendeunos un furac\u00e1n, durante varias semanas as 4 naves foron sacudidas pola treboada e o 12 de setembro dobraron un cabo. Al\u00ed calmouse a tormenta e Col\u00f3n bautizouno como \"Cabo Gracias a Dios\" (na costa de Nicaragua) por dicir \"Grazas a Deus que \u00e1 fin sa\u00edmos desas fonduras\" e de al\u00ed navegou cara \u00f3 sur.\nVarias viaxes seguiron estas expedici\u00f3ns. Hoxe co\u00f1\u00e9cense como as Viaxes Menores, as cales permitiron reco\u00f1ece-la existencia do continente Americano e explorar toda a costa de Venezuela.\nConsecuencias.\nA chegada de Cristovo Col\u00f3n a Am\u00e9rica est\u00e1 considerado como un dos feitos m\u00e1is importantes da historia universal polas consecuencias que tivo e debe relacionarse coa primeira viaxe \u00f3 redor do mundo realizada pola tripulaci\u00f3n de Fern\u00e3o de Magalh\u00e3es poucos anos despois, que abriu paso \u00e1 conquista do mundo por parte de Europa.\nConsecuencias a curto prazo.\nO contaxio das enfermidades que os europeos levaron consigo var\u00edola, tifo, febre amarela, entre outras, producindo un colapso na poboaci\u00f3n americana. As epidemias, como a chamada en azteca \"cocoliztli\" e que \u00e9 unha infecci\u00f3n bacteriana estomacal por \"Salmonella\", tra\u00eddas posiblemente polos europeos reduciron a poboaci\u00f3n mexicana en m\u00e1is do 80%. Namentres que en 1519, cando Hern\u00e1n Cort\u00e9s chegou a M\u00e9xico, a poboaci\u00f3n al\u00ed est\u00edmase que era de 25 mill\u00f3ns de persoas, nas seguintes d\u00e9cadas quedou en s\u00f3 en 1 mill\u00f3n de persoas.\nConsecuencias a longo prazo.\nA chegada de Cristovo Col\u00f3n supuxo o comezo da conquista de Am\u00e9rica, cuxa primeira campa\u00f1a foi a de Cuba por Vel\u00e1zquez, \u00e1 que seguiu a do Imperio Mexica por Cort\u00e9s, a do Inca por Pizarro etc\u00e9tera, ata a s\u00faa finalizaci\u00f3n definitiva tralos decretos de Filipe II de abolici\u00f3n da conquista. A partir de aqu\u00ed comezar\u00e1 a chamada colonizaci\u00f3n de Am\u00e9rica, aberta por holandeses, franceses etc, cuxa diferenza radica no feito de non se establecer por campa\u00f1as, sen\u00f3n por factor\u00edas de interese comercial (contrario \u00e1 Monarqu\u00eda Hisp\u00e1nica, con desexos de crear outras Castelas en t\u00f3dolos sentidos, tanto xuridicamente, administrativamente etc.)\nOs idiomas posteriores que se impuxeron obrigatoriamente foron o castel\u00e1n e portugu\u00e9s nas s\u00faas respectivas zonas de influencia e a relixi\u00f3n cat\u00f3lica pasou a ser oficial; xerouse unha poboaci\u00f3n con altos niveis de mestizaxe xen\u00e9tica e cultural entre os pobos orixinarios, os africanos subsaharianos, e os europeos.\nA principal riqueza xerada polos territorios espa\u00f1ois e colonias portuguesas en Am\u00e9rica foi a extracci\u00f3n do ouro e a prata. \"Nos primeiros 150 anos de conquista, 17 mil toneladas de prata e unhas 200 toneladas de ouro arribaron a Espa\u00f1a\".\nOutra importante consecuencia da chegada dos europeos a Am\u00e9rica, foi a difusi\u00f3n mundial dos alimentos que foran desenvolvidos polas culturas americanas e que hoxe se estima constit\u00faen o 75% dos alimentos consumidos pola Humanidade, entre eles o millo, a papa (ou pataca como se denomina en Galicia), a batata, a cabaza, o tomate, o chocolate, a vainilla, os pementos, a palta (ou aguacate). Outros produtos importantes desenvolvidos en Am\u00e9rica son a goma, o tabaco etc.\nA chegada de Col\u00f3n a Am\u00e9rica causou tam\u00e9n unha grande expansi\u00f3n da navegaci\u00f3n e o comercio.\nA partir de 1776,colonos ingleses en Am\u00e9rica remataron organizando un novo tipo de sociedade a partir de novos conceptos como independencia, constituci\u00f3n, federalismo e deron orixe \u00f3s Estados Unidos que, no s\u00e9culo XX, substituir\u00eda a Gran Breta\u00f1a como potencia mundial dominante.\nO debate terminol\u00f3xico.\nA expresi\u00f3n \"descubrimento de Am\u00e9rica\" para se referir \u00e1 chegada de Col\u00f3n \u00f3 continente americano foi criticada por diversos sectores, culturas e estudosos, dando lugar a un amplo e apaixonado debate. Este debate, estivo intimamente vencellado \u00f3 uso dos termos \"D\u00eda da Raza\", \"D\u00eda da Hispanidade\", \"D\u00eda da Resistencia Ind\u00edxena\" e outros creados para se referir \u00f3 mesmo suceso. O debate xeneralizouse en 1992, co gallo do V centenario da chegada de Col\u00f3n a Am\u00e9rica.\nO fil\u00f3sofo arxentino Santiago Kovadloff dixo a este respecto:\nNo debate terminol\u00f3xico sobre a maneira de denomina-lo acontecemento acontecido o 12 de outubro de 1492 desenvolv\u00e9ronse diversas posici\u00f3ns:"}
{"id": "12179", "revid": "89787", "url": "https://gl.wikipedia.org/wiki?curid=12179", "title": "Jordan Grand Prix", "text": "Jordan Grand Prix foi unha escudar\u00eda irlandesa que competiu na F1 desde o ano ao . O equipo leva o nome do empresario e fundador o irland\u00e9s Eddie Jordan. Jordan e o seu equipo eran ben co\u00f1ecidos por unha actitude de \"rock and roll\", que engadiu cor e car\u00e1cter \u00e1 F\u00f3rmula Un na d\u00e9cada de 1990. Disputou 250 GP nos que conseguiu 4 vitorias pero ning\u00fan t\u00edtulo de construtores ou de pilotos. A principios de 2005, o equipo foi vendido ao Grupo Midland, que competiu durante esa tempada como 'Jordan', antes de cambiar o nome do equipo a MF1 Racing para a tempada , antes de ser vendidos posteriormente en 2006 ao fabricante holand\u00e9s Spyker para converterse en Spyker F1 para , e logo vendido de novo para converterse en Force India en .\nHistoria temper\u00e1.\nEddie Jordan tivo un breve paso como piloto de carreiras a finais de 1970, antes de fundar Eddie Jordan Racing a principios da d\u00e9cada de 1980. O equipo chegou a ga\u00f1ar o campionato brit\u00e1nico de F\u00f3rmula Tres nun duelo lendario entre o piloto de probas de Jordan Ayrton Senna e o piloto de Jordan-Ralt Martin Brundle, superou ao brasileiro na \u00faltima proba do campionato. O equipo participou na F\u00f3rmula Internacional 3000 na tempada de 1988, ga\u00f1ando a s\u00faa primeira carreira na categor\u00eda con Johnny Herbert. En 1989 Jordan ga\u00f1ou o campionato de pilotos de F3000 coa futura estrela da F\u00f3rmula Un Jean Alesi. No equipo de F3000 tam\u00e9n correron futuros pilotos de F1 como Martin Donnelly e Eddie Irvine.\nF\u00f3rmula 1.\nOs inicios.\nO \u00e9xito de Jordan nas f\u00f3rmulas inferiores inspirou a creaci\u00f3n dun programa de F\u00f3rmula 1 para a tempada de F\u00f3rmula Un e o cambio de nome a Jordan Grand Prix. O primeiro piloto en probar un coche Jordan F1 de foi o veterano John Watson. Jordan contratou ao veterano Andrea de Cesaris e ao belga Bertrand Gachot para competir cos seus primeiros coches, que estaban impulsados por motores Ford. O equipo tivo un debut moi s\u00f3lido terminando 5\u00ba no Campionato de Construtores, con Cesaris terminando 9\u00ba no Campionato de Pilotos. De Cesaris foi segundo durante gran parte do Gran Premio de B\u00e9lxica, detr\u00e1s do l\u00edder Ayrton Senna ata que o coche fallou nas \u00faltimas voltas. Gachot non puido terminar a tempada logo de ser enviado a prisi\u00f3n por atacar a un taxista. Gachot foi substitu\u00eddo en B\u00e9lxica por Michael Schumacher, por quen o equipo recibiu 150.000 $ de Mercedes que estaban interesados en dar \u00e1 s\u00faa nova estrela nos coches deportivos experiencia experiencia nos Grandes Premios como preparaci\u00f3n para as futuras ambici\u00f3ns na F1 da firma. Malia que Jordan asinou un acordo de principio con Mercedes para o resto da tempada, Schumacher asinou por Benetton-Ford para a seguinte carreira. Jordan solicitou unha medida cautelar nos tribunais do Reino Unido para evitar que Schumacher pilotara para Benetton, pero perdeu o caso, xa que a\u00ednda non asinaran un contrato. O futuro campi\u00f3n do t\u00edtulo da Champ Car Alessandro Zanardi e o ex-piloto de Benetton Roberto Moreno ocuparon o segundo coche posteriormente.\nO \u00e9xito para Jordan veu literalmente a un alto prezo. O equipo viuse obrigado a cambiar aos motores Yamaha m\u00e1is baratos para a tempada de F\u00f3rmula Un. Con Maur\u00edcio Gugelmin e Stefano Modena pilotando, o equipo loitou mal e non puido anotar un punto ata a \u00faltima carreira da tempada.\n viu outros cambios, o equipo cambiou de novo de fornecedor de motores, esta vez a Hart. Unha vez m\u00e1is, a tempada comezou con dous novos pilotos, Ivan Capelli, e o novato brasileiro Rubens Barrichello. Capelli foise logo de d\u00faas carreiras e Barrichello viu a outros cinco pilotos converterse en compa\u00f1eiros de equipo durante a campa\u00f1a de 1993. Jordan s\u00f3 logrou unha moderada mellora, anotando tres puntos. As mostras da estabilidade comezaban a aparecer cerca do final da tempada cando Barrichello uniuse a Eddie Irvine, un expiloto de Jordan na F3000. O do Ulster finalizou sexto e conseguiu un punto na s\u00faa primeira carreira de F\u00f3rmula Un en 1993 en Suzuka. Foi m\u00e1is memorable porque Irvine loitou man a man contra o McLaren de Ayrton Senna, co fin de superar a Damon Hill. Despois de que a carreira terminase, un anoxado Senna, enfurecido polo que el consideraba unha carreira insegura por parte de Irvine debido \u00e1s malas condici\u00f3ns clim\u00e1ticas, invadiu o garaxe de Jordan e golpeou a Irvine na cara logo de Irvine empuxarao nunha acalorada discusi\u00f3n na que ambos pilotos perderon a paciencia.\nBarrichello e Irvine volveron na tempada de F\u00f3rmula Un, de novo cos motores Hart, pero Irvine tivo un mal comezo da tempada, ga\u00f1ando unha sanci\u00f3n de tres carreiras por conduci\u00f3n imprudente. Barrichello conseguiu que o equipo lograse o seu primeiro top 3 no Xap\u00f3n no Gran Premio do P\u00e1cifico, pero estivo a piques de morrer durante a seguinte carreira de San Marino logo dun aterrador accidente na cualificaci\u00f3n. O equipo superou estas dificultades e volveu \u00e1 s\u00faa forma inicial, xa que terminou quinto no Campionato de Construtores de novo. Barrichello ga\u00f1ou a primeira pole position de Jordan logo dunha aposta durante unha cualificaci\u00f3n en B\u00e9lxica, e terminou sexto no Campionato de Pilotos con 19 puntos. Este logro sorprendeu aos grandes equipos de F\u00f3rmula 1 dado o feito de que un equipo cun orzamento tan baixo cun motor dese\u00f1ado e constru\u00eddo por Darrell O'Brien/Hart Engineering alcanzara o quinto lugar no campionato de construtores con 28 puntos.\nJordan cambiou aos motores Peugeot en . Ese ano durante o Gran Premio do Canad\u00e1, Barrichello e Irvine terminaron no podio, terminando o segundo e o terceiro respectivamente. Foi o punto culminante para un ano non espectacular, pero relativamente s\u00f3lido para Jordan, xa que se retiraron ao redor da metade das carreiras para terminar 6\u00ba no Campionato.\nCando Irvine marchou en para converterse no compa\u00f1eiro de equipo de Michael Schumacher en Ferrari, Jordan o substitu\u00edu co veterano Martin Brundle, o ex campi\u00f3n de Le Mans e Campi\u00f3n Mundial de Sportscar. O equipo non conseguiu subir ao podio, pero ambos pilotos lograron anotar unha serie de cuartos postos, e o equipo anotou outro quinto posto entre os construtores. 1996 tam\u00e9n viu o equipo adoptar a s\u00faa librea de cor amarela brillante que se converter\u00eda na s\u00faa marca rexistrada.\nAscenso de fins dos anos 90.\n1997 marcou o ano de sa\u00edda dos pilotos que foran titulares ata o ano anterior. Barrichello marchou ao acabado de formar Stewart GP; Brundle, pola s\u00faa banda, converteuse nun comentarista de televisi\u00f3n da categor\u00eda. Eddie Jordan substitu\u00edunos polo italiano Giancarlo Fisichella e o alem\u00e1n Ralf Schumacher. Tres podios e un quinto posto no campionato de construtores, consolidaron ao equipo na m\u00e1xima categor\u00eda.\nEn 1998, o equipo fixo a s\u00faa contrataci\u00f3n m\u00e1is brillante cando asumiu os servizos do ex campi\u00f3n do mundo Damon Hill, un co\u00f1ecido de Jordan da F\u00f3rmula 3000. Os motores Peugeot tam\u00e9n foron substitu\u00eddos por motores Mugen-Honda. Ata mediados da tempada, o equipo non conseguira un s\u00f3 punto. Non obstante, as cousas \u00edan mellorar cara a finais de ano: no Gran Premio de B\u00e9lxica dese ano, o equipo obtivo a s\u00faa primeira vitoria e o que ser\u00eda o \u00faltimo dos 20 de Damon Hill no primeiro posto. Para completalo, Ralf rematou a carreira no segundo lugar, sendo o primeiro caso no que un equipo logrou a s\u00faa primeira vitoria e ao mesmo tempo un 1-2. O equipo finalizou no cuarto posto da copa de construtores.\nOutro j\u00fanior da \u00e9poca de Jordan recibiu o encargo de substitu\u00edr a Ralf Schumacher en 1999: Heinz-Harald Frentzen. Na tempada, este \u00faltimo superou a Hill. D\u00faas vitorias permitiron ao alem\u00e1n acadar o terceiro posto no campionato de pilotos, mentres que o equipo tomou a mesma posici\u00f3n no campionato de construtores co Jordan 199, o coche m\u00e1is exitoso da historia do equipo.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "12180", "revid": "98629", "url": "https://gl.wikipedia.org/wiki?curid=12180", "title": "Minardi", "text": "Minardi F1 Team foi unha escuder\u00eda italiana fundada en 1979 por Giancarlo Minardi, participante desde 1980 en F\u00f3rmula 2, e desde en F\u00f3rmula 1. Habituais na grella at\u00e9 , ano no que foi mercado para formar Scuderia Toro Rosso, xamais acadou ningunha pole nin ningunha vitoria.\nHistoria.\nDesde os seus comezos na m\u00e1xima categor\u00eda do automobilismo mundial, o equipo colleitou s\u00f3 31 puntos nos campionatos (a\u00ednda que co sistema moderno de puntuaci\u00f3n esta cifra aumentar\u00eda), e arredor da metade deles foron obtidos polo seu primeiro piloto, Pierluigi Martini. Martini foi tam\u00e9n quen conseguiu a \u00fanica primeira fila na grella de sa\u00edda para a escuder\u00eda, e incluso liderou durante unha volta no G.P de Portugal do 1989. Non obstante, Minardi nunca obtivo un podio na s\u00faa historia, sendo o seu mellor resultado un cuarto lugar. Esta posici\u00f3n foi ocupada d\u00faas veces por Martini en 1991 e outra vez por Christian Fittipaldi en 1993.\nCerca da quebra en moitas ocasi\u00f3ns, o equipo foi comprado polo magnate australiano Paul Stoddart a principios de 2001. Desde que pasou a ocupa-la posici\u00f3n de director do equipo, Stoddart rogou pola reduci\u00f3n dos custos neste deporte. Solicitou aos principais construtores un acordo, segundo o cal os equipos independentes (que son os que te\u00f1en finanzas m\u00e1is febles) poder\u00edan acceder a provisi\u00f3n de motores a un prezo menor do que te\u00f1en na actualidade. A cambio, as principais escuder\u00edas lograr\u00edan o apoio das m\u00e1is pequenas no momento de opo\u00f1erse a cambios no regulamento propostos pola FIA. Un exemplo disto \u00e9 a prohibici\u00f3n do sistema de control de tracci\u00f3n, a cal moitos equipos (inclu\u00eddo Minardi) se opo\u00f1en, a\u00ednda que Stoddart ameazou con retirar o seu apoio.\nMinardi presentou no 2004 a dous debutantes na categor\u00eda, o italiano Gianmaria Bruni e o h\u00fangaro Zsolt Baumgartner. Durante a temporada, festexaron o vix\u00e9simo aniversario da escuder\u00eda. Baumgartner obtivo un punto para a escuder\u00eda no Gran Premio dos Estados Unidos tras m\u00e1is de dous anos de seca, ao finalizar oitavo entre os oito coches que cruzaron a li\u00f1a de chegada. O piloto converteuse tam\u00e9n no primeiro h\u00fangaro en obter un punto na F\u00f3rmula 1 moderna.\nA pesar da s\u00faa fama de equipo de segunda, a escuder\u00eda ha foi o berce de pilotos que logo se converteron en estrelas da categor\u00eda. Giancarlo Fisichella, Jarno Trulli e Fernando Alonso (quen xa ga\u00f1aron na categor\u00eda), ademais da promesa Mark Webber, integraron as filas do equipo nos seus inicios.\nVenda a Red Bull Racing.\nDurante a Temporada 2005 de F\u00f3rmula 1, Paul Stoddart anunciou que Minardi foi vendida a marca de bebidas enerx\u00e9ticas Red Bull. A pesar que Red Bull xa ten o seu equipo principal na F\u00f3rmula 1, decidiu usa-la compra de Minardi para cultivar novos talentos que ser\u00edan as estrelas do futuro.\nO 1 de novembro de 2005 pasou a chamarse Scuderia Toro Rosso despois da compra de Minardi.\nGiancarlo Minardi recuperou os dereitos sobre o nome do equipo e, a partir de 2006, competir\u00e1 na serie EURO 3000 de novo como Minardi e baixo as cores orixinais da escuder\u00eda faentina: amarelo e azul marino.\nEquipos.\nMinardi contin\u00faa en diferentes competici\u00f3ns f\u00f3ra da F\u00f3rmula 1. Actualmente participa no campionato \"3000 Euroseries\", na \"GP2 Series\" e na f\u00f3rmula americana \"Champ Car\".\nRumores.\nMinardi puido entrar de novo na F\u00f3rmula 1 con outro nome no ano 2008. Finalmente non puido ser.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "12183", "revid": "289", "url": "https://gl.wikipedia.org/wiki?curid=12183", "title": "Abstract Syntax Notation 1", "text": ""}
{"id": "12191", "revid": "98629", "url": "https://gl.wikipedia.org/wiki?curid=12191", "title": "Mongolia", "text": "A Rep\u00fablica de Mongolia (en ) \u00e9 un pa\u00eds de Asia, encravado entre Rusia e mais a China. A s\u00faa capital \u00e9 Ul\u00e1n B\u00e1tor (\"Ulaanbaatar\"), a lingua oficial \u00e9 o khalkha e a moeda o tugrik. Pos\u00fae unha extensi\u00f3n de 1.565.000\u00a0km\u00b2 e unha poboaci\u00f3n estimada no 2006 de 2.832.224 habitantes. Forma parte da rexi\u00f3n de Mongolia.\nHistoria.\nNo s\u00e9culo XIII, Xenxis Kan unifica as tribos mongois e crea un imperio, obra seguida polos seus sucesores \u00d6g\u00f6dei, G\u00fcy\u00fck, M\u00f6nkh e Khubilai. Este imperio comeza a recuar no 1386, coa perda da China. No s\u00e9culo XV, baixo o reino de Altan Khan, os mongois conv\u00e9rtense ao budismo tibetano. Un s\u00e9culo m\u00e1is tarde, caen baixo a dominaci\u00f3n dos manch\u00fas, que conquistan tam\u00e9n a China. O seu pa\u00eds foi transformado en d\u00faas provincias chinesas, a Mongolia interior e a Mongolia exterior. A independencia de Mongolia exterior foi declarada no 1921 \u00e1 calor dunha revoluci\u00f3n liderada por Sukhbaatar; mais tivo goberno independente ata 1924, cando se declarou a Rep\u00fablica popular mongol co sost\u00e9n da URSS.\nDurante a segunda guerra mundial, os aliados sovi\u00e9ticos defenden Mongolia fronte ao Xap\u00f3n. O 20 de outubro de 1945, por referendo, os mongois votan pola independencia da China (97,8 % de \"si\"; 98,4 % de participaci\u00f3n).\nA Rep\u00fablica popular mongol foi reco\u00f1ecida \u00e1 vez pola Rep\u00fablica da China e maila Rep\u00fablica Popular da China. O pa\u00eds ach\u00e9gase por\u00e9n aos sovi\u00e9ticos no 1958 e ten numerosas bases sovi\u00e9ticas durante a Guerra fr\u00eda. Mongolia entra na ONU no 1961.\nEn 1990, o partido comunista relaxa o seu control sobre o goberno. No 1992, a Rep\u00fablica Popular \u00e9 substitu\u00edda por un estado mixto, entre sistema parlamentario e sistema presidencial.\nXeograf\u00eda.\nA meirande parte do pa\u00eds est\u00e1 constitu\u00edda por estepas. Por\u00e9n, o deserto do Gobi recobre unha parte do sur do pa\u00eds, mentres que ao norte e ao oeste, at\u00f3panse as rexi\u00f3ns monta\u00f1osas de bosques frondosos.\nO clima presenta unha acusada oscilaci\u00f3n t\u00e9rmica estacional, con moita calor en ver\u00e1n e extremadamente fr\u00edo no inverno, con temperaturas baixando ata os -30\u00a0\u00b0C.\nPol\u00edtica.\nO partido dominante en Mongolia \u00e9 o \"Partido revolucionario do pobo mongol\" formado polos antigos comunistas mongois despois da Guerra Fr\u00eda. O principal partido de oposici\u00f3n \u00e9 o \"Partido democr\u00e1tico\" que controlou unha coalici\u00f3n no poder entre o 1996 e 2000. Esta coalici\u00f3n non logrou nin manter a s\u00faa cohesi\u00f3n, nin arranxar os problemas econ\u00f3micos do pa\u00eds, polo que foi moi fortemente sancionada polos electores no 2000, que deron a vitoria ao \"PRPM\" cunha esmagadora maior\u00eda. Durante as elecci\u00f3ns lexislativas do 2004, o \"PRPM\" e o partido Democr\u00e1tico obtiveron un n\u00famero igual de escanos. A fin de que o desenvolvemento da Mongolia non sexa trabado por crises pol\u00edticas, decidiron elaborar un programa com\u00fan e formar un goberno de uni\u00f3n nacional.\nEste Estado ten un executivo bic\u00e9falo, \u00e1 cabeza do Estado hai un presidente elixido e \u00e1 cabeza do goberno un primeiro ministro. O parlamento ch\u00e1mase o Gran Hural, unha c\u00e1mara composta de 76 asentos.\nNas elecci\u00f3ns de 22 de maio de 2005, o antigo primeiro ministro Nambaryn Enkhbayar, candidato do \"PRPM\", foi elixido presidente de Rep\u00fablica co 53,4 % dos sufraxios. O seu principal adversario, Mandsaikhanin Enkhsaikhan, candidato do partido Dem\u00f3crata, obtivo o 20 %. Enkhbayar comezou o seu mandato \u00e1 fin do mes de xu\u00f1o do 2005 e substit\u00fae ao presidente Natsagiyn Bagabandi, tam\u00e9n do \"PRPM\".\nDivisi\u00f3n territorial.\nMongolia est\u00e1 dividida en 21 provincias (aimags), que est\u00e1n \u00e1 s\u00faa vez divididas en 329 distritos (sumas). A capital, Ulaanbaatar non pertence a ningunha provincia. As \"aimags\" son:\nDemograf\u00eda.\nLinguas.\nA lingua oficial de Mongolia \u00e9 o mongol, que fala arredor do 95% da poboaci\u00f3n. En Mongolia escr\u00edbese desde 1946 oficialmente co alfabeto cir\u00edlico; por\u00e9n tradicionalmente se escribiu usando o alfabeto mongol como a\u00ednda se escribe o mongol na China. En Mongolia intentouse reintroducir en 1994 pero finalmente non se realizou polas dificultades que ti\u00f1an amplos sectores da poboaci\u00f3n en comprendelo, a\u00ednda que se introduce devagar no sistema educativo..\nF\u00e1lanse tam\u00e9n dialectos doutras linguas mong\u00f3licas, no oeste do oirat e no norte do buriato. No oeste f\u00e1lanse d\u00faas linguas t\u00farquicas, o casaco e o tuva. A principal lingua da comunidade xorda \u00e9 a lingua de signos mongol.\nO ruso \u00e9 a lingua estranxeira m\u00e1is co\u00f1ecida, foi obrigatorio no ensino secundario ata 1990 e de novo desde 2007, consider\u00e1ndose que Mongolia \u00e9 o pa\u00eds onde o ruso est\u00e1 m\u00e1is difundido f\u00f3ra dos pa\u00edses que formaron parte da Uni\u00f3n Sovi\u00e9tica. A segunda lingua estranxeira \u00e9 o ingl\u00e9s, que gradualmente ve aumentar a s\u00faa difusi\u00f3n. O coreano ga\u00f1ou popularidade polos milleiros de emigrantes en Corea do Sur.\nEconom\u00eda.\nA econom\u00eda mongol est\u00e1 esencialmente centrada no petr\u00f3leo, o carb\u00f3n e o cobre. At\u00f3pase tam\u00e9n un d\u00e9bil tecido de pequenas industrias do molibdeno, do tungsteno, e minas de fosfato. Despois de anos de econom\u00eda de estado, o pa\u00eds ten encami\u00f1ado unha dif\u00edcil transici\u00f3n cara \u00e1 econom\u00eda de mercado. A maior parte das empresas sit\u00faanse nas cidades: f\u00f3ra delas, a maior parte dos Mongois son n\u00f3mades.\nMongolia entrou na Organizaci\u00f3n Mundial do Comercio no 1997. Exporta caxemira, la e alimentos a Rusia, \u00e1 China, ao Xap\u00f3n e a outros pa\u00edses.\nCultura.\nO canto dif\u00f3nico \u00e9 propio da zona. Require do cantor que xere d\u00faas notas \u00e1 vez, unha m\u00e1is alta ca outra."}
{"id": "12192", "revid": "23204", "url": "https://gl.wikipedia.org/wiki?curid=12192", "title": "Aubenas", "text": "Aubenas (Auben\u00e0s en occitano) \u00e9 unha comuna francesa do departamento de Ard\u00e8che. En 1999 ti\u00f1a 11.048 habitantes.\nSituada na ribeira do r\u00edo Ard\u00e8che, a vila fundouse na Idade Media. No s\u00e9culo XVIII co\u00f1eceu o m\u00e1ximo apoxeo co desenvolvemento da industria da seda."}
{"id": "12193", "revid": "83328", "url": "https://gl.wikipedia.org/wiki?curid=12193", "title": "Daniel Auber", "text": "Daniel Fran\u00e7ois Esprit Auber, nado en Caen o 29 de xaneiro de 1782 e finado en Par\u00eds o 12 de maio de 1871, foi un compositor franc\u00e9s, considerado un dos mestres da \u00f3pera francesa.\nBiograf\u00eda.\nDaniel Auber prov\u00e9n dunha familia de artistas cunhas privilexiadas relaci\u00f3ns coa realeza; o seu av\u00f3 foi pintor de Lu\u00eds XVI e o seu pai, \"oficial de caza do Rei\" foi ao mesmo tempo pintor e grande amador de m\u00fasica na corte.\nObra.\nCompuxo ao longo da s\u00faa vida 47 obras l\u00edricas, entre elas 36 op\u00e9ra-comiques, 6 \u00f3peras, 3 dramas l\u00edricos, 2 \u00f3peras ballet e un ballet. Unha obra que, polo seu esp\u00edrito, a s\u00faa lonxevidade e mais a s\u00faa abundancia contrib\u00fae sen equ\u00edvocos \u00e1 prosperidade internacional da arte l\u00edrica francesa. O music\u00f3logo alem\u00e1n Herbert Schneider estableceu en 1994 o cat\u00e1logo completo das s\u00faas obras, \"Chronologisch-thematisches Verzeichnis.\""}
{"id": "12194", "revid": "1888", "url": "https://gl.wikipedia.org/wiki?curid=12194", "title": "Manuel Celso Garrido", "text": "Manuel Celso Garrido Rodr\u00edguez, nado na Merca o 2 de decembro de 1915 e finado en Santiago de Chile o 6 de outubro de 1960, foi un mestre, escritor e xornalista galego.\nTraxectoria.\nFillo de Jos\u00e9 Mar\u00eda Garrido Mouri\u00f1o de Parderrubias e Aurora Rodr\u00edguez Rodr\u00edguez da Merca, o seu av\u00f3 materno Jos\u00e9 Mar\u00eda Rodr\u00edguez Acedo, foi xu\u00edz municipal do concello da Merca. Orfo de pai aos 11 anos, trasladouse a Ourense para estudar o bacharelato e en 1930 iniciou os estudos de Maxisterio na Escola Normal, que rematou en 1933. Exerceu como mestre en Sangu\u00f1edo (Verea), militou na Xuventude Izquierda Republicana e vinculouse \u00e1s Mocedades Galeguistas de Ourense, actuando con elas na campa\u00f1a electoral de febreiro de 1936.\nCo golpe de Estado do 18 de xullo de 1936 foi destitu\u00eddo como mestre e permaneceu agochado. En marzo de 1937 foi detido. Condenado a traballar no campo de concentraci\u00f3n do Cumial, pasou dous anos na cadea, e cando foi posto en liberdade enrol\u00e1rono pola forza e foi enviado a Oviedo. Ao rematar a s\u00faa situaci\u00f3n militar como mobilizado, decidiu exiliarse. Cunha identidade falsa trasladouse a Lisboa e desde al\u00ed a Buenos Aires. Na Arxentina estivo un tempo breve, colaborando coa Federaci\u00f3n de Sociedades Galegas e co seu peri\u00f3dico \"Galicia\". Instalouse en Chile, traballou en \"La Opini\u00f3n\" e foi delegado do Consello de Galicia, colaborando con Germ\u00e1n Vidal Barreiro e Ram\u00f3n Su\u00e1rez Picallo. Foi amigo do presidente de Chile Gabriel Gonz\u00e1lez Videla e ingresou a traballar no xornal \"La Hora\" \u00f3rgano oficial do Partido Radical.\nPuxo fin \u00e1 s\u00faa vida en outubro de 1960. Aos poucos d\u00edas da s\u00faa morte o Presidente da Rep\u00fablica Espa\u00f1ola no exilio concedeulle o t\u00edtulo p\u00f3stumo de Caballero de la Orden de la Liberaci\u00f3n de Espa\u00f1a.\nVida persoal.\nCasou con Olga Elena Bouzo Vidal en 1951."}
{"id": "12195", "revid": "98629", "url": "https://gl.wikipedia.org/wiki?curid=12195", "title": "Alfonso Gayoso", "text": "Alfonso Gayoso Fr\u00edas, nado en Ourense en 1905 e finado en Buenos Aires en 1970, foi un escritor galego.\nTraxectoria.\nFoi profesor de ingl\u00e9s nos Estados Unidos. Regresou a Galicia coa Segunda Rep\u00fablica. En 1931 organizou o sindicato da Federaci\u00f3n de Traballadores da Terra da UGT con Benigno \u00c1lvarez e Santiago \u00c1lvarez. A comezos de 1936 fundou a Federaci\u00f3n Campesi\u00f1a Provincial de Ourense do PCE. Foi secretario agrario do Comit\u00e9 executivo provincial do PCE de Ourense. Co golpe de Estado do 18 de xullo de 1936 logrou evadirse da zona franquista, incorpor\u00e1ndose ao 4\u00ba Batall\u00f3n da 1\u00aa Brigada do Ex\u00e9rcito Popular Republicano. Despois dun longo \u00e9xodo por Marrocos, os Estados Unidos, Cuba e Venezuela, instalouse en Buenos Aires. Al\u00ed colaborou en \"Opini\u00f3n Gallega\", foi fundador e director da revista po\u00e9tica \"Eufon\u00eda\" (1958-1959) e membro da comisi\u00f3n de cultura do Consello de Galiza. Foi propietario da axencia de viaxes Agencia Fr\u00edas."}
{"id": "12199", "revid": "197", "url": "https://gl.wikipedia.org/wiki?curid=12199", "title": "Mosteiro de San Salvador de Celanova", "text": "San Salvador de Celanova \u00e9 un mosteiro medieval beneditino fundado por San Rosendo a mediados do s\u00e9culo IX en Celanova.\nFoi declarado Monumento Nacional en 1931 e premio Europa Nostra no ano 1984.\nSituaci\u00f3n.\nO Mosteiro de San Salvador sit\u00faase no concello de Celanova, no centro da mesma localidade pertencente \u00e1 Comarca da Terra de Celanova, na provincia de Ourense. Dista s\u00f3 26 quil\u00f3metros da capital.\nHistoria.\nArredor do ano 937, San Rosendo constru\u00edu un cenobio na aldea de Vilar, nuns terreos propiedade do seu irm\u00e1n, o conde Froila Guti\u00e9rrez. Segundo conta a tradici\u00f3n, o mozo Rosendo recibiu en sonos unha revelaci\u00f3n pola cal deb\u00eda fundar no lugar de Vilar, actual Celanova, un cenobio. Segundo a lenda, San Rosendo subiu a un monte preto a Celanova, lanzou desde al\u00ed unha pedra, e no lugar onde caeu a pedra foi onde o Santo levantou o cenobio.\nSan Rosendo foi bispo de Mondo\u00f1edo e de Iria, e Ordo\u00f1o III nomeouno vicerrei de Galiza, mais retirouse ao pouco a este cenobio, onde foi o seu segundo abade at\u00e9 a s\u00faa morte o 1 de marzo de 977. O seu primeiro abade foi Franquila, que fora fundador do Mosteiro de Santo Estevo de Ribas de Sil, de onde provir\u00edan os monxes para a nova comunidade. Trala s\u00faa morte no ano 955 sucedeuno no cargo San Rosendo. Deste primitivo mosteiro s\u00f3 queda a pequena capela de San Miguel, situada no que debeu ser anteriormente unha capela adicada a San Mart\u00edn.\nFoi bendicida o 25 de setembro do ano 942, atr\u00e1s quedaban cinco anos de traballos.\nO lugar medrou arredor do mosteiro e acabar\u00edase convertendo na actual Celanova. O abade ostentaba, entre outros, os t\u00edtulos de conde de Bande e marqu\u00e9s de Torre de Sande, nomeaba xu\u00edces e alcaldes en m\u00e1is de 50 localidades e ti\u00f1a asento reservado na catedral de Ourense.\nAp\u00f3s un per\u00edodo de decadencia, en 1506 sumouse \u00e1 Congregaci\u00f3n de San Bieito de Valladolid, co que recuperou certo esplendor, e deste modo comeza unha nova etapa, que lle concede maior esplendor. A importancia do mosteiro foi medrando co tempo e no s\u00e9culo XVI o mesmo Carlos I pensou na idea de retirarse a este mosteiro, a\u00ednda que prefireu Yuste pola climatolox\u00eda m\u00e1is benigna. A importancia do mosteiro durante os s\u00e9culos XVII e XVIII, as\u00ed como o seu poder econ\u00f3mico e social, quedaron reflectidos nas reformas que o mosteiro levaba a cabo co paso dos anos, cheg\u00e1ndose a reconstru\u00edr todo o mosteiro.\nNo s\u00e9culo XIX prod\u00facese a desamortizaci\u00f3n, e isto supuxo o abandono do mosteiro como ocorreu con outros moitos outros. O concello pasou a ser o propietario das instalaci\u00f3ns e a igrexa monacal pasou a ser templo parroquial honrando a San Rosendo. A igrexa constru\u00eduse no s\u00e9culo XVI, comez\u00e1ndose en 1653 e remat\u00e1ndose no ano 1687. Pode ser considerado como un exemplo de transici\u00f3n do Barroco o Renacemento. O resto das instalaci\u00f3ns pasaron a propiedade de instituci\u00f3ns p\u00fablicas, que as utilizaron para diversas actividades. De feito, os Escolapios, tiveron unha escola e adic\u00e1ronse al\u00ed \u00e1 ensinanza, ata 1929. Despois nas instalaci\u00f3ns estiveron durante breves per\u00edodos de tempo: Augusti\u00f1os, Salesianos e incluso a Cidade dos Muchachos.\nPrisi\u00f3n durante o franquismo.\nNa actualidade, tras unha remodelaci\u00f3n que lle valeu o premio Europa Nostra, as instalaci\u00f3ns monacais util\u00edzanse para albergar diferentes instituci\u00f3ns municipais e rexionais, como o propio concello, a biblioteca, un instituto de secundaria, a oficina de turismo ou o Servizo Galego de Colocaci\u00f3n.\nDescrici\u00f3n.\nO mosteiro que hoxe pode visitarse non \u00e9 m\u00e1is que o resultado da evoluci\u00f3n hist\u00f3rica que \u00f3 longo do tempo unhas veces experimentou e outras sufriu o edificio.\nO mosteiro primitivo, que se comezou nos tempos do fundador, estaba composto por un conxunto de pequenas edificaci\u00f3ns levantadas nas inmediaci\u00f3ns dunha antiga capela adicada a san Marti\u00f1o, entre as que documentalmente se sabe polo monxe Ordo\u00f1o de Celanova que eran as seguintes:\nPosteriormente estas construci\u00f3ns illadas, probablemente moi humildes na s\u00faa configuraci\u00f3n arquitect\u00f3nica inicial, deron lugar \u00f3 levantamento dun mosteiro propio da arquitectura do rom\u00e1nico, o cal foi visto e descrito por Mauro Castell\u00e1 Ferrer, disc\u00edpulo do c\u00e9lebre poeta Frei Luis de Le\u00f3n, e que escribiu unha obra titulada \"Historia del ap\u00f3stol Santiago\", que imprimiu a principios do s\u00e9culo XVII e na que indicaba:\n\"La iglesia con la torre mayor que para antigua es muy grande, hermosa, y de muy buena b\u00f3veda coronada toda de almenas y saeteras, que bien parec\u00eda soldado y caballero\".\nO mosteiro, na actualidade, est\u00e1 formado pola igrexa, dous claustros e as dependencias monacais.\nA Capela de San Miguel.\nDa \u00e9poca da fundaci\u00f3n s\u00f3 resta, na horta, unha pequena capela prerrom\u00e1nica de influencia moz\u00e1rabe consagrada a San Miguel (co\u00f1ecida como Capela de San Miguel), \u00fanica no seu estilo en Galicia. Ergueuna San Rosendo como santuario-oratorio dedicado ao seu irm\u00e1n. Ocupa 22 m\u00b2, con seis de altura. A nave \u00e9 de planta rectangular; o cruceiro est\u00e1 cuberto por unha b\u00f3veda de aresta e a \u00e1bsida \u00e9 circular no interior e cadrada no exterior. Os tres espazos sep\u00e1ranse mediante arcos de ferradura.\nSegundo o investigador da Universidade de Vigo Roberto V\u00e1zquez Rozas a capela foi constru\u00edda segundo as proporci\u00f3ns matem\u00e1ticas de Euclides.\nO templo consta de tres espazos: a nave, o espazo central e a \u00e1bsida. O m\u00f3dulo central ten 3,836 metros de longo, o duplo da lonxitude do rect\u00e1ngulo da \u00e1bsida (1,915 m 2,31 de ancho). Estas proporci\u00f3ns est\u00e1n relacionadas coas medidas \u00e1rabes, que posiblemente determinaron o tama\u00f1o da edificaci\u00f3n. As\u00ed, na capela aparece a relaci\u00f3n de proporci\u00f3n de 6, 9 e 12 p\u00e9s \u00e1rabes na \u00e1bsida, a nave e o espazo cadrado central. Isto responde aos principios da secci\u00f3n \u00e1urea expostos por Euclides cara ao s\u00e9culo III a. C.\nAs fachadas.\nAs fachadas principais do mosteiro e da igrexa est\u00e1n en li\u00f1a, cando o habitual \u00e9 que se coloquen en \u00e1ngulo recto. Dan para a Praza Maior, na que se colocou unha fonte procedente do claustro das Procesi\u00f3ns, onde se erguera en 1580 imitando a fonte da praza da Ferrer\u00eda de Pontevedra.\nA fachada principal do mosteiro conta cunha portada na dereita. Nela, o primeiro corpo oc\u00fapao unha porta alintelada flanqueada por dous pares de columnas de capiteis d\u00f3ricos, o segundo unha porta acristalada con t\u00edmpano e un balc\u00f3n con varanda de ferro forxado e o terceiro un front\u00f3n curvo cun escudo.\nA igrexa.\nA fachada da igrexa, barroca, foi rematada en 1653, a\u00ednda que sufriu algunhas modificaci\u00f3ns no s\u00e9culo seguinte. At\u00f3pase pr\u00f3xima a unha torre, a dos Abades, obra iniciada no s\u00e9culo XVI e rematada con elementos t\u00edpicos barrocos. A porta principal est\u00e1 presidida por San Bieito, flanqueado por San Torcuato e San Rosendo, colocados estes \u00faltimos entre dous pares de columnas con capiteis corintios; San Bieito ten unha pedra na man. No corpo intermedio hai unha vent\u00e1 moi grande e o superior culm\u00ednase cunha peineta co escudo abacial, rodeado por oito pin\u00e1culos barrocos. O conxunto tende \u00e1 horizontalidade.\nA planta da igrexa \u00e9 de cruz latina (cun formato rectangular) con tres naves e foi dese\u00f1ada por Melchor de Velasco en 1661 que asina un contrato coa comunidade beneditina polo que levantou a igrexa aproveitando a fachada recentemente rematada. A nave central c\u00f3brese cun artesoado p\u00e9treo. Unha balconada percorre todo o beirado, que se apoia sobre grandes pilastras. O presbiterio rectangular entre sacrist\u00edas e o cruceiro cuberto por unha c\u00fapula resalta os seus elementos clasicistas. O conxunto non foi rematado por Melchor Velasco xa que as obras dilat\u00e1ronse no tempo, e foi Pedro de Monteagudo o que traballou no seu acabado desde 1672, pertencendo a c\u00fapula (1682-1684) a este \u00faltimo per\u00edodo.\nA igrexa consagrouse polo ano 1687.\nO retablo barroco da capela maior \u00e9 de 1697 e foi obra de Francisco Castro Canseco e alg\u00fans datos falan da continuaci\u00f3n da obra por parte do seu taller trala s\u00faa morte, unindo o seu traballo co barroco compostel\u00e1n tard\u00edo tomando como referencia as obras que se estaban a realizar no mosteiro de San Marti\u00f1o Pinario. Deste xeito p\u00f3dense atopar paralelismos (uso de est\u00edpites e o tratamento do remate dos laterais) nos retablos laterais dedicados a Santa Escol\u00e1stica e Santa Xertrude. Isto fai pensar nunha cronolox\u00eda tard\u00eda para esta parte da obra, posiblemente de tempos no que frei Pl\u00e1cido Iglesias foi mestre de obras do mosteiro. Noutros retablos como o de San Rosendo, montado no ano 1718 consta o traballo de Frei Primitivo.\nO templo conta tam\u00e9n cun cadeirado plateresco de finais do XV no coro alto, adornado con figuras de misericordias, algunhas delas choqueiras ou procaces. O coro baixo, de principios do XVII, cara a 1715 a 1720, \u00e9 obra tam\u00e9n de Francisco de Castro Canseco, a\u00ednda que hai autores que soste\u00f1en a obra doutros autores e a participaci\u00f3n de Castro Canseco s\u00f3 cara ao final da obra, polo que se fala da convivencia de dous estilos. Conta con 38 cadeiras na altura superior e 28 na inferior. Nos sitiais da parte baixa rel\u00e1tanse as vidas de San Bieito (no lado da ep\u00edstola) e a de San Rosendo (na do evanxeo). Nos respaldos est\u00e1n tallados santos da Orde Beneditina (nos superiores) e escenas da vida do mosteiro (nos inferiores). Os seus lados longos \u00fanense por medio dunha fronte aberta por medio dun arco de medio punto que orixinariamente permitir\u00eda a contemplaci\u00f3n directa do altar maior desde os p\u00e9s da igrexa.\nNo ano 1735 a comunidade contratou a un reixeiro ourens\u00e1n, Rodrigo D\u00edaz de Lomb\u00e1n, a realizaci\u00f3n de d\u00faas reixas que pechan o coro.\nOs claustros.\nNo interior hai dous claustros:\nO claustro Vello ou claustro das Procesi\u00f3ns ten planta cadrada e \u00e9 obra de Frei Juan de Badajoz. O seu corpo inferior, de estilo renacentista. Comezouse a s\u00faa construci\u00f3n cara ao ano 1550 e rematouse no ano 1594. Ap\u00f3iase sobre vinte e catro arcos semicirculares e est\u00e1 cuberto por b\u00f3vedas de crucer\u00eda no desenvolvemento e por b\u00f3vedas estreladas nas esquinas. O corpo superior, barroco, foi remodelado no XVIII obra do mestre de obras frei Pl\u00e1cido Iglesias, que decora as placas con formas cil\u00edndricas, acios de froitos e volutas e g\u00e1rgolas nos seus balc\u00f3ns. As m\u00e9nsulas nas que pousan as nervaduras da b\u00f3vedas dec\u00f3ranse con bustos de Carlos V, Filipe II, Xo\u00e1n de Austria e outros.\nO claustro Novo ou do Poleiro, neocl\u00e1sico, foi constru\u00eddo a finais do s\u00e9culo XVII ou comezos do XVIII e conta cun grande balc\u00f3n corrido montado sobre grandes m\u00e9nsulas que serve de lugar de acceso \u00e1s celas que se atopan nese nivel, ao que lle debe o seu alcume.\nEstado actual.\nA s\u00faa situaci\u00f3n privilexiada no centro da vila de Celanova fixo que este mosteiro fose reempregado trala exclaustraci\u00f3n para fins civ\u00eds. Na actualidade \u00e9 a sede da Reitoral, o Concello, o Xulgado, a Biblioteca, o instituto de educaci\u00f3n secundaria e outras dependencias oficiais."}
{"id": "12203", "revid": "98629", "url": "https://gl.wikipedia.org/wiki?curid=12203", "title": "Inesivo", "text": "En gram\u00e1tica, inesivo \u00e9 o nome dun caso no que vai unha palabra cando se quere indicar o lugar en cuxo interior se realiza a acci\u00f3n o proceso do verbo. En galego corresp\u00f3ndese coa preposici\u00f3n \"en\" ou con \"dentro de\".\nPor exemplo, en turco \"evlerimde\" significa 'dentro das mi\u00f1as casas', de \"ev\" 'casa'. En fin\u00e9s, 'na casa' \u00e9 \"talo\u00b7ssa\", \"maja\u00b7s\" en estoniano, \"etxea\u00b7n\" en \u00e9uscaro e \"h\u00e1z\u00b7ban\" en h\u00fangaro.\nLinguas aglutinantes.\nNas linguas aglutinantes, este caso espr\u00e9mese habitualmente mediante un afixo:\nLinguas flexivas.\nNas linguas flexivas, o caso expr\u00e9sase normalmente mediante unha preposici\u00f3n, ou tame\u0144 mediante flexi\u00f3n:\nEn certas linguas indoeuropeas, a utilizaci\u00f3n dunha flexi\u00f3n permite opor o inesivo e o ilativo, que fan uso normalmente da mesma preposici\u00f3n:\nNoutras linguas desta familia, entre elas o galego, esta oposici\u00f3n v\u00e9n dada unicamente polo contexto ou polo cotexto (por exemplo, pola utilizaci\u00f3n un verbo de movemento ou est\u00e1tico)."}
{"id": "12204", "revid": "65337", "url": "https://gl.wikipedia.org/wiki?curid=12204", "title": "Wilhelm von Humboldt", "text": " \nFriedrich Wilhelm Christian Karl Ferdinand Freiherr von Humboldt, nado o 22 de xu\u00f1o de 1767 en Potsdam e finado o 8 de abril de 1835 en Tegel, foi un ling\u00fcista, funcionario, diplom\u00e1tico e fil\u00f3sofo alem\u00e1n. Despois de realizar estudos cient\u00edficos, as\u00ed como de grego e de franc\u00e9s, recibiu unha introduci\u00f3n \u00e1 filosof\u00eda e \u00e1 administraci\u00f3n. Durante tres semestres estudou filolox\u00eda e ciencias en Gotinga con Lichtenberg, onde leu a Kant.\nTraxectoria.\n\u00c9 irm\u00e1n de Alexander von Humboldt. En calidade de Ministro prusiano de Educaci\u00f3n (1809-1810), reformou profundamente o sistema escolar, base\u00e1ndose nas ideas de Johann Heinrich Pestalozzi \u2014 enviou aos profesores prusianos a estudar os seus m\u00e9todos a Su\u00edza. Como un dos grandes reformistas liberais xunto con Stein e Hardenberg, tivo unha acci\u00f3n determinante no seo do goberno ata 1819, ano no que se retira debido \u00e1 s\u00faa oposici\u00f3n \u00e1s ideas reaccionarias que predominaban.\nComo funcionario, estar\u00e1 ata 1819 ao servizo do Estado Prusiano, especialmente como diplom\u00e1tico en Francia, o que lle dar\u00e1 a oportunidade de estudar a lingua vasca, e con tal motivo descobre con cento cincuenta anos de adianto os principios da descrici\u00f3n ling\u00fc\u00edstica moderna: o estudo das linguas en sincron\u00eda, o estudo descritivo e non prescriptivo, a importancia do corpus e dos informadores as\u00ed como a importancia de categor\u00edas gramaticais que describen precisamente os fen\u00f3menos propios \u00e1 lingua estudada, o que o leva a rexeitar a pertinencia da gram\u00e1tica latina para unha lingua como o vasco.\nO interese de Humboldt c\u00e9ntrase principalmente na tipolox\u00eda, de onde a vontade de describir o maior n\u00famero de linguas posibles, a fin de descubrir os universais ling\u00fc\u00edsticos. El s\u00e9rvese da categorizaci\u00f3n en linguas con flexi\u00f3n (ruso, alem\u00e1n, lat\u00edn), linguas aglutinantes (turco, h\u00fangaro) e linguas illantes (chin\u00e9s). Dos seus traballos pres\u00e9rvanse especialmente a s\u00faa filosof\u00eda da lingua, destacada por Ernst Cassirer na s\u00faa filosof\u00eda das formas simb\u00f3licas, pero tam\u00e9n m\u00e1is xeralmente e m\u00e1is vagamente, o que se deu en chamar hip\u00f3tese humboldtiana, que se une \u00e1 hip\u00f3tese Sapir-Whorf, que pretende que as categor\u00edas da lingua falada predeterminan as nosas categor\u00edas de pensamento.\nEn 1834, bautiza a familia das linguas austronesias, que se estenden pola Illa de Pascua, malaio-polinesia en \"\u00dcber die Kawi-Sprache auf der Insel Java\" (1836-39, publicaci\u00f3n p\u00f3stuma). O kavi \u00e9 unha lingua literaria antiga falada en Xava. Esta obra \u00e9 considerada desde ent\u00f3n como exemplar en materia ling\u00fc\u00edstica.\nIntroduciu en 1836, o concepto de lingua aglutinante.\nFundou a Universidade Humboldt de Berl\u00edn \u2014 o que fai del un visionario en materia de investigaci\u00f3n e de pedagox\u00eda, capaz de comprender por que \u00e9 necesario confrontar as disciplinas para facer avanzar o saber sen prexu\u00edzos. Era amigo de Goethe e de Friedrich von Schiller.\nCastelo de Tegel.\nEn posesi\u00f3n da familia Humboldt desde o fin do s\u00e9culo XVIII, o castelo de Tegel, onde morreu, \u00e9 tam\u00e9n chamado \"Humboldt Schl\u00f6sschen\", tanto m\u00e1is canto que a\u00ednda est\u00e1 habitado polos seus descendentes.\nAntigo pavill\u00f3n de caza dos Grandes Electores, o castelo foi restaurado por Schinkel para as necesidades de Wilhelm von Humboldt. De inspiraci\u00f3n cl\u00e1sica, o edificio presenta catro torres angulares adornadas de relevos de Rauch inspirados nas oito divindades da Torre dos Ventos de Atenas.\nSchinkel concibiu tam\u00e9n os apartamentos do castelo preservando a harmon\u00eda cl\u00e1sica do conxunto: a maior parte do mobiliario da \u00e9poca eran pezas de colecci\u00f3n que Wilhelm von Humbolt trouxo da s\u00faa estancia en Roma."}
{"id": "12205", "revid": "56817", "url": "https://gl.wikipedia.org/wiki?curid=12205", "title": "Auburn", "text": "O top\u00f3nimo ingl\u00e9s Auburn pode referirse a:"}
{"id": "12206", "revid": "23204", "url": "https://gl.wikipedia.org/wiki?curid=12206", "title": "1755", "text": "Outros.\nHistoria ano a ano"}
{"id": "12207", "revid": "89787", "url": "https://gl.wikipedia.org/wiki?curid=12207", "title": "Auburn, Nova York", "text": "Auburn \u00e9 a capital do condado de Cayuga, no estado de Nova York, Estados Unidos. A s\u00faa poboaci\u00f3n \u00e9 de 28.574 habitantes (2000). As porcentaxes de falantes son 92% ingl\u00e9s, 2,6% castel\u00e1n, 1,9% italiano, 1% polaco,\nA cidade fundouse en 1793, en 1816 estableceuse unha prisi\u00f3n na cidade, nela o 6 de agosto de 1890 utilizouse por vez a cadeira el\u00e9ctrica para axustizar un preso."}
{"id": "12208", "revid": "23204", "url": "https://gl.wikipedia.org/wiki?curid=12208", "title": "Aubusson, Creuse", "text": "Aubusson \u00e9 unha comuna do departamento de Creuse, na rexi\u00f3n do Lemos\u00edn, Francia. Ten 4662 habitantes (1999) distribu\u00eddos en 19'21\u00a0km\u00b2. Co\u00f1ecida pola s\u00faa f\u00e1brica de tapices, que exist\u00eda con Henrique IV e obtivo o t\u00edtulo de Manufactura Real con Lu\u00eds XIII."}
{"id": "12210", "revid": "15490", "url": "https://gl.wikipedia.org/wiki?curid=12210", "title": "Auch", "text": "Auch (Aush en occitano) \u00e9 unha comuna do departamento de Gers, a cidade \u00e9 a capital hist\u00f3rica de Gascu\u00f1a. En 1999 ti\u00f1a 24.725 habitantes. O seu nome procede da tribo aquitana \"Ausci\" que poboaba a rexi\u00f3n no tempo da conquista romana (50 a.C.). Os romanos d\u00e9ronlle o nome de Augusta Auscorum."}
{"id": "12212", "revid": "72012", "url": "https://gl.wikipedia.org/wiki?curid=12212", "title": "Louis Auchincloss", "text": "Louis Auchincloss, nado en Nova York en 1917 e finado o 26 de xaneiro de 2010, \u00e9 un escritor e historiador norteamericano. Medrou no seo da clase alta norteamericana que retratou nas s\u00faas novelas. Serviu na Mari\u00f1a na segunda guerra mundial."}
{"id": "12213", "revid": "56817", "url": "https://gl.wikipedia.org/wiki?curid=12213", "title": "W. H. Auden", "text": "Wystan Hugh Auden, nado en York en 1907 e finado en Viena en 1973, foi un poeta ingl\u00e9s e un dos escritores con m\u00e1is influencia do s\u00e9culo XX.\nTraxectoria.\nAsentouse nos Estados Unidos en 1939 e naturalizouse americano en 1946.\nAuden escribiu ensaio, e alg\u00fan drama co seu amigo Christopher Isherwood, pero sobre todo destacou como poeta, cultivando dende a poes\u00eda m\u00e1is tradicional \u00e1 m\u00e1is moderno. Publicou o seu primeiro poemario en 1930"}
{"id": "12214", "revid": "5863", "url": "https://gl.wikipedia.org/wiki?curid=12214", "title": "Xosefa Goldar", "text": "Xosefa Goldar Dur\u00e1n, nada na Estrada en 1953, \u00e9 unha escritora galega.\nTraxectoria.\nEstudou Filosof\u00eda e Letras na Universidade de Santiago de Compostela. Foi profesora de Lingua e Literatura no IES Santa Irene de Vigo. En 1987 publicou \"No f\u00edo do tempo\", unha novela breve inspirada na s\u00faa infancia."}
{"id": "12215", "revid": "5863", "url": "https://gl.wikipedia.org/wiki?curid=12215", "title": "Fuco G\u00f3mez", "text": "Francisco G\u00f3mez G\u00f3mez, co\u00f1ecido como Fuco G\u00f3mez, nado en Monta\u00f1a de Agra (Ouselle, Becerre\u00e1) o 9 de xullo de 1895 e finado na Habana o 9 de xaneiro de 1972, foi un escritor e pol\u00edtico galego.\nTraxectoria.\nResidiu en Cuba, a onde chegou en 1913, a maior parte da s\u00faa vida. Autodidacta, participou activamente en actividades pol\u00edticas no seo da colonia galega e comezou a escribir en publicaci\u00f3ns como \"Galicia\", \"Heraldo de Galicia\" e \"Eco de Galicia\" defendendo a independencia de Galicia e a s\u00faa lingua. Tam\u00e9n chegou a ser presidente da \"Sociedad de Instrucci\u00f3n de Becerre\u00e1 y su contorno\". Participou na constituci\u00f3n das primeiras organizaci\u00f3ns pol\u00edticas galegas, como a Irmandade Galega da Habana en 1917, o Partido Autonomista Galego dous anos m\u00e1is tarde, e ao ano seguinte a Xuntanza Nazonalista Galega d'Habana e o Comit\u00e9 Revoluzonareo Arredista Galego, de car\u00e1cter independentista. Para a Xuntanza Nacionalista Galega dirixiu a revista \"N\u00f3s\" e a publicaci\u00f3n \"Terra Gallega\".\nDurante a Segunda Rep\u00fablica volveu para Galiza en 1932 co obxectivo de defender o independentismo, mais cun rotundo fracaso, pois os galeguistas consider\u00e1rono un aventureiro. Tam\u00e9n se dedicou a recoller palabras e refr\u00e1ns populares. Publicou varios artigos en \"A Fouce\". Regresou a Cuba en 1935.\nColaborou en \"Cultura Gallega\" e foi presidente da Instituci\u00f3n Galega (C\u00edrculo Ben\u00e9fico C\u00edvico-Social) en 1940. Entre os anos 1941 e 1961 dirixiu a revista mensual \"Patria Galega\". Fuco G\u00f3mez publicou case medio cento de obras."}
{"id": "12217", "revid": "181", "url": "https://gl.wikipedia.org/wiki?curid=12217", "title": "Xos\u00e9 G\u00f3mez de la Cueva", "text": ""}
{"id": "12218", "revid": "98629", "url": "https://gl.wikipedia.org/wiki?curid=12218", "title": "Ludwig van Beethoven", "text": "Ludwig van Beethoven, nado en Bonn o 16 de decembro de 1770 e finado en Viena o 26 de marzo de 1827, foi un c\u00e9lebre compositor, director de orquestra e pianista alem\u00e1n. O seu legado musical abarca, cronoloxicamente, desde o per\u00edodo cl\u00e1sico ata inicios do romanticismo musical. \u00c9 un dos compositores m\u00e1is importantes da historia da m\u00fasica e o seu legado influ\u00edu de forma decisiva na m\u00fasica posterior.\nFoi autor de multitude de obras entre as que destacan as \"nove sinfon\u00edas\". Considerado o \u00faltimo gran representante do clasicismo vien\u00e9s (logo de Christoph Willibald Gluck, Joseph Haydn e Wolfgang Amadeus Mozart), Beethoven conseguiu facer transcender a m\u00fasica do romanticismo, influ\u00edndo en diversidad de obras musicais do s\u00e9culo XIX. A s\u00faa arte expresouse en numerosos x\u00e9neros e a\u00ednda que as sinfon\u00edas foron a fonte principal da s\u00faa popularidade internacional, o seu impacto resultou ser principalmente significativo nas s\u00faas obras para piano e m\u00fasica de c\u00e1mara.\nA s\u00faa produci\u00f3n incl\u00fae os x\u00e9neros pian\u00edsticos (trinta e d\u00faas sonatas para piano), de c\u00e1mara (dezaseis cuartetos de corda, sete tr\u00edos, dez sonatas para viol\u00edn e piano), vocal (\"lieder\" e unha \u00f3pera), concertante (cinco concertos para piano e orquestra, un concerto para viol\u00edn e orquestra), d\u00faas misas e orquestal (nove sinfon\u00edas, aberturas etc.), entre as que se atopa o ciclo das \"Nove Sinfon\u00edas\".\nTraxectoria.\nOrixes familiares.\nA familia de Ludwig van Beethoven viv\u00eda baixo condici\u00f3ns modestas. Beethoven foi neto dun m\u00fasico de orixe flamenga chamado Lodewijk van Beethoven (1712\u201373) (\"Ludwig\" \u00e9 o equivalente alem\u00e1n do neerland\u00e9s \"Lodewijk\") que foi contratado como voz baixo na corte do arcebispo de Colonia, e ascendeu ata converterse en \"kapellmeister\" (director musical). Lodewijk tivo un fillo, Johann van Beethoven (1740\u20131792), que traballou como tenor no mesmo conxunto musical, e tam\u00e9n dando clases de piano e viol\u00edn. Johann casou con Maria Magdalena Keverich en 1767; ela era unha moza vi\u00fava filla de Johann Heinrich Keverich, que fora xefe de coci\u00f1a do arcebispado de Tr\u00e9veris.\nBeethoven naceu deste matrimonio en Bonn. Non hai rexistros aut\u00e9nticos da data do seu nacemento; por\u00e9n, o rexistro do seu bautismo, nunha igrexa cat\u00f3lica da parroquia de St. Regius o 17 de decembro de 1770, sobrevive. Nesa \u00e9poca era tradicional bautizar aos nenos o d\u00eda despois do seu nacemento nesa zona, e s\u00e1bese que a familia de Beethoven e o seu mestre Johann Albrechtsberger celebraban o seu aniversario o 16 de decembro, e a meirande parte dos estudosos aceptan esa data como a do seu nacemento. Dos sete fillos de Johann van Beethoven, s\u00f3 Ludwig, o segundo, e dous irm\u00e1ns m\u00e1is novos sobreviviron \u00e1 infancia. Caspar Anton Carl bautizado o 8 de abril de 1774, e Nikolaus Johann, o m\u00e1is novo, bautizado o 2 de outubro de 1776. Os bi\u00f3grafos non te\u00f1en claras as datas de nacemento exactas de ning\u00fan dos fillos de Maria Magdalena Keverich.\nPrimeiros anos.\nO primeiro profesor de m\u00fasica de Beethoven foi seu pai. A\u00ednda que a tradici\u00f3n di que Johann van Beethoven era un instrutor duro, o \"Grove Dictionary of Music and Musicians\" alega que non hai documentaci\u00f3n s\u00f3lida que apoie este feito. Beethoven tivo outros mestres locais: o organista da corte Gilles van den Eeden (morto en 1782), Tobias Friedrich Pfeiffer (un amigo da familia que ensinou piano a Beethoven), e Franz Rovantini (un parente, que o instru\u00edu no viol\u00edn e na viola). O talento musical de Beethoven era xa obvio nos seus primeiros anos. Johann, consciente dos \u00e9xitos de Leopold Mozart nesa \u00e1rea (co seu fillo Wolfgang e a s\u00faa filla Nannerl), intentou explotar ao seu fillo como un neno prodixio, comezou a ensinarlle piano, \u00f3rgano e clarinete a temper\u00e1 idade,Con todo, o estudo musical coartou o desenvolvemento afectivo do neno, que apenas se relacionaba con outros nenos. En metade da noite, Ludwig era sacado da cama para que tocase o piano aos co\u00f1ecidos de Johann, a quen quer\u00eda impresionar; isto causaba que estivese cansado na escola. Xa era usual que deixase de asistir a clases e quedase en casa para practicar m\u00fasica.\nO pai era alcoh\u00f3lico, o que supuxo que perdese o posto de director da orquestra de Bonn -posto herdado do av\u00f3 Ludwig-, e a nai estaba frecuentemente doente. A\u00ednda que a relaci\u00f3n con Johann fose m\u00e1is ben distante, Ludwig amaba moito \u00e1 s\u00faa nai, \u00e1 que denominaba a s\u00faa \u00abmellor amiga\u00bb.\nO 26 de marzo de 1778, cando ti\u00f1a sete anos, Beethoven realizou a s\u00faa primeira actuaci\u00f3n en p\u00fablico en Colonia. O seu pai afirmou que a idade de Ludwig era de seis anos, para destacar, deste xeito, a precocidad do seu fillo; por iso, sempre se creu que Beethoven era m\u00e1is novo do que era en realidade. Debido a que o talento musical e pedag\u00f3xico do seu pai era limitado, Ludwig comezou a recibir clases doutros profesores. Pouco tempo despois de 1779, Beethoven comezou os seus estudos co seu mestre m\u00e1is importante en Bonn, Christian Gottlob Neefe, que foi designado organista da corte ese mesmo ano. Os seus avances foron significativos, sobre todo na interpretaci\u00f3n do \u00f3rgano e a composici\u00f3n, guiado por m\u00fasicos experimentados as\u00ed como polo seu mestre. Neefe foi un profesor moi importante e influente na s\u00faa instruci\u00f3n e soubo valorar inmediatamente o nivel excepcional de Ludwig. Ademais de transmitirlle co\u00f1ecementos musicais, Neefe deu a co\u00f1ecer a Beethoven as obras dos pensadores m\u00e1is importantes, tanto antig\u00fcos como contempor\u00e1neos.\nNeefe ensinou a Beethoven composici\u00f3n, e cara a marzo de 1782 cando contaba con once anos de idade axudouno a compo\u00f1er a s\u00faa primeira composici\u00f3n publicada (\"Nove variaci\u00f3ns sobre unha Marcha de Ernst Christoph Dressler\"): unha serie de variaci\u00f3ns para teclados (WoO 63). Beethoven pronto comezou a traballar como organista axudante con Neefe, inicialmente sen cobrar, e finalmente como empregado pagado para a capela da corte dirixida polo \"Kapellmeister\" Andrea Luchesi. Un ano despois, Neefe escribiu na \"Revista de M\u00fasica\" acerca do seu alumno: \u00abSe contin\u00faa as\u00ed, como comezou, converterase seguramente nun segundo Wolfgang Amadeus Mozart\u00bb. En xu\u00f1o do seguinte ano, Ludwig \u00e9 contratado como m\u00fasico na corte do pr\u00edncipe elector (en alem\u00e1n: \"Kurf\u00fcrst\") de Colonia Maximiliano Francisco (1708\u20131784), por recomendaci\u00f3n de Neefe. Este posto permitiulle frecuentar a m\u00fasica dos vellos mestres de capela, ademais de facilitarlle a entrada en novos c\u00edrculos sociais, nos que se atopaban alg\u00fans dos que ser\u00edan amigos seus durante toda a s\u00faa vida, como a familia Ries, os von Breuning (en cuxa casa co\u00f1eceu aos cl\u00e1sicos e aprendeu a amar a poes\u00eda e a literatura), o violinista Karl Amenda ou o doutor Franz Gerhard Wegeler (con quen anos m\u00e1is tarde viaxar\u00eda a Viena).\nA primeira viaxe a Viena.\nEn marzo de 1787 Beethoven viaxou a Viena (posiblemente con todos os gastos pagos) por vez primeira, aparentemente coa esperanza de estudar con Mozart. Os detalles da s\u00faa relaci\u00f3n son incertos, inclu\u00eddo se realmente se co\u00f1eceron ou non. De calquera modo, a lenda di que Mozart dir\u00eda: \u00abRecorden o seu nome, este mozo far\u00e1 falar ao mundo\u00bb.\nDespois de d\u00faas semanas Beethoven tivo co\u00f1ecemento por unha carta de seu pai de que a s\u00faa nai estaba gravemente enferma e regresou a casa. S\u00faa nai morreu de tuberculose pouco tempo despois (17 de xullo de 1787), e o pai caeu profundamente no alcolismo, chegando a ser detido e encarcerado por este feito. Debido a ese feito, Beethoven pasou a ser o responsable do coidado dos seus irm\u00e1ns m\u00e1is novos, e pasou os seguintes cinco anos en Bonn mentres o seu pai estivo preso.\nA Beethoven present\u00e1ronlle a distintas persoas que ser\u00edan moi importantes na s\u00faa vida deses anos. A Franz Wegeler, un mozo estudante de medicina, co\u00f1eceuno a trav\u00e9s da familia von Breuning (Wegeler casar\u00eda cunha das s\u00faas fillas). Beethoven adoitaba a visitar o fogar dos von Breuning, onde tocaba o piano para alg\u00fans dos nenos. Al\u00ed aproximouse \u00e1 literatura cl\u00e1sica e a literatura alem\u00e1. O contorno da familia von Breuning era menos estresante que o seu, que cada vez estaba m\u00e1is dominado polo declive do seu pai. Beethoven tam\u00e9n co\u00f1eceu ao conde Ferdinand von Waldstein, que ser\u00eda un amigo o resto da s\u00faa vida que o apoiar\u00eda financeiramente.\nEn 1789 Beethoven obtivo unha orde xudicial pola que se lle pagou directamente a el a metade do salario do seu pai para axudar \u00e1 familia. Tam\u00e9n contribu\u00edu a aumentar os ingresos da familia tocando a viola na orquestra da corte. Isto familiarizou a Beethoven con distintas \u00f3peras, inclu\u00eddas tres de Mozart que foron interpretadas na corte nese per\u00edodo. Tam\u00e9n f\u00edxose amigo de Anton Reicha, un frautista e violinista da s\u00faa idade que era sobri\u00f1o do director da orquestra da corte, Josef Reicha. O seu pai faleceu finalmente o 18 de decembro de 1792.\nA formaci\u00f3n de Beethoven deixaba bastante que desexar en case todos os aspectos que non fosen musicais (e ata nisto hab\u00eda motivos para a desconfianza). Este baleiro cultural foi cari\u00f1osamente enchido por diferentes persoas, algunhas das cales ter\u00edan grande influencia no m\u00fasico ata os \u00faltimos anos da s\u00faa vida. Moi en primeiro lugar d\u00e9bense citar os Breuning. A nai desta familia, unha intelixente e distinguida vi\u00fava, contratar\u00eda a Beethoven como profesor de m\u00fasica dos seus catro fillos, pero pronto o mozo m\u00fasico foi tratado como un \u00edntimo, e a se\u00f1ora Von Breuning pasou a ser unha segunda nai para o artista \u00e1 vez que mentora e mestra. A ela debeu Beethoven os seus co\u00f1ecementos de franc\u00e9s, o perfeccionamiento do lat\u00edn e a aprendizaxe de non pouca aritm\u00e9tica, as\u00ed como o primeiro contacto profundo e frut\u00edfero coa mellor literatura alem\u00e1.\nO conde Ferdinand Waldstein, que o levou a Viena, foi un dos primeiros admiradores da arte de Beethoven e do mesmo xeito que Stephan von Breuning, fillo da se\u00f1ora Von Breuning, ser\u00eda unha das persoas m\u00e1is pr\u00f3ximas ao m\u00fasico durante moitos anos. O mesmo p\u00f3dese dicir de Franz Anton R\u00edes e do seu fillo Ferdinand: aquel foi profesor de viol\u00edn de Beethoven e unha das primeiras persoas en apreciar o talento creativo do mozo; Ferdinand ser\u00eda un dos m\u00e1is asiduos compa\u00f1eiros de Beethoven en Viena.\nEstablecemento en Viena.\nA Beethoven probablemente present\u00e1ronlle a Joseph Haydn a finais de 1790, cando este \u00faltimo viaxou a Londres e parou en Bonn no tempo de Nadal . Atopouse con Haydn na s\u00faa viaxe de regreso a Viena en xullo de 1792, e \u00e9 probable que acordasen nese tempo que Beethoven fose estudar co vello mestre. Coa axuda do Elector, Beethoven trasladouse a Viena ese mesmo ano. Dende 1790 ata 1792, Beethoven compuxera un n\u00famero significativo de traballos (ning\u00fan deles fora publicado nese tempo, e a meirande parte deles son agora listados como traballos sen opus) que demostraban o aumento da s\u00faa gama e a s\u00faa madurez. Os music\u00f3logos identificaron un tema semellante un tema semellante ao da s\u00faa terceira sinfon\u00eda nunha serie de variaci\u00f3ns compostas en 1791. Beethoven deixou Bonn para ir a Viena en novembro de 1792, no medio dos rumores do estoupido da guerra con Francia, e tivo co\u00f1ecemento pouco despois da s\u00faa chegada da morte do seu pai. Durante os seguintes anos, Beethoven respondeu ao sentimento xeneralizado de que era o sucesor do recentemente falecido Mozart estudando as obras do mestre e compo\u00f1endo traballos cun distintivo sabor mozartiano.\nBeethoven non pretendeu inmediatamente establecerse como compositor, m\u00e1is ben o seu obxectivo era adicarse ao estudo e \u00e1 interpretaci\u00f3n. Traballando baixo a direcci\u00f3n de Haydn tratou de dominar o contrapunto. Tam\u00e9n estudou viol\u00edn con Ignaz Schuppanzigh. Ao principio dese per\u00edodo tam\u00e9n recibiu instruci\u00f3ns ocasionais de Antonio Salieri, principalmente sobre o estilo italiano de composici\u00f3n vocal; esta relaci\u00f3n durou ata polo menos 1802, e probablemente ata 1809. Coa marcha de Haydn a Inglaterra en 1794, Beethoven agardaba que o Elector o fixese regresar a casa. Por\u00e9n elixiu quedar en Viena, continuando a s\u00faa instruci\u00f3n en contrapunto con Johann Albrechtsberger e outros mestres. A\u00ednda que a bulsa de estudos do Elector expirara, varios nobres vieneses reco\u00f1eceron a s\u00faa habilidade e ofrec\u00e9ronlle apoio financeiro; entre eles estaban o pr\u00edncipe Joseph Franz Lobkowitz, o pr\u00edncipe Karl Lichnowsky e o bar\u00f3n Gottfried van Swieten.\nCara a 1793 Beethoven forx\u00e1rase unha reputaci\u00f3n como improvisador nos sal\u00f3ns da nobreza, tocando frecuentemente os preludios e fugas do Clave ben temperado de J. S. Bach. O seu amigo Nikolaus Simrock comezara a publicar as s\u00faas composici\u00f3ns; crese que a primeira foi unha serie de variaci\u00f3ns (WoO 66). Tam\u00e9n establecera unha reputaci\u00f3n en Viena como virtuoso do piano, pero aparentemente evitou publicar os traballos para que en 1795 a s\u00faa publicaci\u00f3n tivese un maior impacto. A primeira actuaci\u00f3n de Beethoven en p\u00fablico na cidade foi en marzo de 1795, nun concerto no que primeiro interpretou un dos seus concertos de piano. Non est\u00e1 claro de se este foi o Primeiro ou o Segundo. As evidencias documentais non son claras, e \u00e1mbolos dous concertos estaban nun estado semellante de avance na s\u00faa composici\u00f3n (ning\u00fan deles foi completado ou publicado ata varios anos despois). Pouco despois desta actuaci\u00f3n disp\u00faxose \u00e1 publicaci\u00f3n da primeira das s\u00faas composici\u00f3ns \u00e1 cal se lle asignou un n\u00famero opus, os tres tr\u00edos de piano, Opus 1. Eses traballos foron dedicados ao seu patr\u00f3n, o pr\u00edncipe Lichnowsky, e foron un \u00e9xito financeiro; os beneficios de Beethoven foron case suficientes para cubrir os seus gastos durante un ano.\nMadurez musical.\nBeethoven compuxo os seus primeiros seis cuartetos de corda (Op. 18) entre 1798 e 1800 (encargados polo pr\u00edncipe Lobkowitz, e dedicados a el). Foron publicados en 1801. Coas estreas das s\u00faas Primeira e Segunda sinfon\u00edas en 1800 e 1803, Beethoven converteuse nun dos m\u00e1is importantes dunha xeraci\u00f3n de mozos compositores tras Haydn e Mozart. Tam\u00e9n continuou escribindo noutras formas, compo\u00f1endo as s\u00faas co\u00f1ecidas sonatas de piano, como a sonata \"Path\u00e9tique\" (Op. 13), e tam\u00e9n completou o seu Septeto (Op. 20) en 1799, que \u00e9 unha das s\u00faas obras m\u00e1is populares.\nPara a estrea da s\u00faa Primeira Sinfon\u00eda, Beethoven contratou o Burgtheater o d\u00eda 2 de abril de 1800, e organizou un amplo programa musical, inclu\u00eddos traballos de Haydn e Mozart, ademais do seu Septeto, a Primeira Sinfon\u00eda e un dos seus concertos de piano (os \u00faltimos tres traballos a\u00ednda non publicados). O concerto, que o \"Allgemeine musikalische Zeitung\" describiu como \"o concerto m\u00e1is interesante en moito tempo\", non estivo exento de dificultades; entre as cr\u00edticas estaba que \"os m\u00fasicos non se molestaron en prestar atenci\u00f3n ao solista\".\nMozart e Haydn eran influencias innegables. Por exemplo, o quinteto para piano e vento de Beethoven ti\u00f1a un gran parecido ao traballo de Mozart para a mesma configuraci\u00f3n, pero cos seus toques distintivos. albeit with his own distinctive touches. Pero as melod\u00edas de Beethoven, o desenvolvemento musical, o uso da modulaci\u00f3n e a textura, e a caracterizaci\u00f3n da emoci\u00f3n diferenci\u00e1bao das s\u00faas influencias, e acentuou o impacto dalgunhas das s\u00faas primeiras obras cando foron publicadas. Cara a finais de 1800 Beethoven e a s\u00faa m\u00fasica eran moito m\u00e1is demandados por clientes e editores.\nEn maio de 1799 Beethoven tocou o piano para as fillas da condesa h\u00fangara Anna Brunsvik. Durante ese tempo, Beethoven namorouse da filla m\u00e1is pequena, Josephine, que polo tanto foi identificada como unha das candidatas m\u00e1is probables como destinataria da carta \"Unsterbliche Geliebte\" (amada inmortal), escrita en 1812. Pouco despois desas lecci\u00f3ns, Josephine casou co conde Josef Deym. Beethoven visitou regularmente a s\u00faa casa, e continuou ensinando a Josephine, tocando tam\u00e9n en festas e concertos. O seu matrimonio foi feliz, a pesar dos seus problemas financeiros iniciais, e a parella tivo catro fillos. A s\u00faa relaci\u00f3n con Beethoven intensificouse tras a s\u00fapeta morte de Deym en 1804.\nBeethoven tivo alg\u00fans estudantes m\u00e1is. Dende 1801 a 1805 foi titor de Ferdinand Ries, que se converteu en compositor e posteriormente escribiu un libro sobre os encontros con Beethoven. O mozo Carl Czerny estudou con Beethoven dende 1801 ata 1803. Czerny converter\u00edase nun reco\u00f1ecido mestre, instru\u00edndo a Franz Liszt, e realizar\u00eda o d\u00eda 11 de febreiro de 1812 a estrea do quinto concerto de piano de Beethoven (o \"Emperador\").\nAs composici\u00f3ns de Beethoven entre 1800 e 1802 estiveron dominadas por d\u00faas obras orquestrais de grande escala, a\u00ednda que continuou producindo outros importantes traballos como a sonata de piano quasi unha fantas\u00eda (co\u00f1ecida popularmente como \"Claro de l\u00faa\"). Na primavera de 1801 compuxo \"As criaturas de Prometeo\", un balet. O traballo tivo numerosas interpretaci\u00f3ns en 1801 e 1802, e Beethoven apresurouse a publicar un arranxo de piano para sacar proveito da s\u00faa popularidade. Na primavera de 1802 compuxo a Segunda Sinfon\u00eda, escrita para un concerto que ser\u00eda cancelado. A sinfon\u00eda estrear\u00edase no seu lugar en abril de 1803 nun concerto para subscritores no Theater an der Wien, onde se nomeara a Beethoven compositor residente. Ademais da Segunda Sinfon\u00eda, no concerto tam\u00e9n se interpretou a Primeira Sinfon\u00eda, o Terceiro concerto para piano, e o oratorio \"Christus am \u00d6lberge\". As cr\u00edticas foron dispares, pero o concerto foi un \u00e9xito financeiro; Beethoven foi capaz de cobrar o tripla do prezo habitual das entradas para concertos.\nOs negocios de Beethoven cos editores tam\u00e9n comezaron a mellorar en 1802 cando o seu irm\u00e1n Carl, que o axudara ocasionalmente antes desa data, comezou a asumir un papel m\u00e1is importante na xesti\u00f3n dos seus asuntos. Ademais de negociar prezos m\u00e1is altos para os seus traballos m\u00e1is recentes, Carl tam\u00e9n comezou a vender algunhas das primeiras obras de Beethoven sen publicar, e alentouno (en contra da s\u00faa preferencia) para realizar arranxos e transcrici\u00f3ns das s\u00faas obras m\u00e1is populares para outras combinaci\u00f3ns de instrumentos. Beethoven accedeu a estas petici\u00f3ns, xa que non puido evitar que os editores contratasen a outros para realizar arranxos semellantes das s\u00faas obras.\nPerda da audici\u00f3n.\nAo redor de 1796, canto ti\u00f1a 26 anos, Beethoven comezou a perder audici\u00f3n. Sufr\u00eda unha forma grave de tinnitus, un \"zunido\" nos seus o\u00eddos que lle dificultaba escoitar m\u00fasica; el tam\u00e9n evitaba a conversa. A causa da xordeira de Beethoven \u00e9 desco\u00f1ecida, pero foi atribu\u00edda ao tifo, a enfermidades autoinmunes (como lupus eritematoso sist\u00e9mico), ou incluso \u00e1 s\u00faa costume de mergullar a s\u00faa cabeza en auga fr\u00eda para manterse esperto. A explicaci\u00f3n da autopsia de Beethoven foi que ti\u00f1a o \"o\u00edd interno distendido\", o que desenvolveu lesi\u00f3ns ao longo do tempo. \nCara a comezos de 1801 Beethoven escribira a amigos describindo os seus s\u00edntomas e as dificultades que lle causaban tanto a nivel profesional como social (a\u00ednda que \u00e9 probable que alg\u00fans dos seus amigos m\u00e1is pr\u00f3ximos xa co\u00f1ecesen o seu problema). Beethoven, por consello do seu m\u00e9dico, foi vivir ao pequeno pobo autr\u00edaco de Heiligenstadt, \u00e1s aforas de Viena, dende abril ata outubro de 1802. Al\u00ed escribiu o seu Testamento de Heiligenstadt, unha carta aos seus irm\u00e1ns que rexistra os seus pensamentos de suicidio debido \u00e1 s\u00faa crecente xordeira e a s\u00faa resoluci\u00f3n de seguir vivindo por e a trav\u00e9s da s\u00faa arte. Co tempo, a s\u00faa perda de audici\u00f3n profundizouse: hai unha historia ben testemu\u00f1ada que di que ao final da estrea da s\u00faa Novena Sinfon\u00eda tivo que xirar a s\u00faa cabeza para ver os tumultuosos aplausos da audiencia; sen escoitar nada botouse a chorar. A perda de audici\u00f3n de Beethoven non evitou que compuxese m\u00fasica, pero f\u00edxolle dif\u00edcil a realizaci\u00f3n de concertos, que era unha lucrativa fonte de ingresos para el, o que lle causou dificultades econ\u00f3micas. Despois dun intento errado para interpretar o seu Concerto para piano No. 5 en 1811, que ser\u00eda estreada polo seu alumno Carl Czerny, non volver\u00eda a actuar en p\u00fablico nunca m\u00e1is.\nUnha gran coleccic\u00f3n de aud\u00edfonos de Beethoven, as\u00f3 como un corno especial para o o\u00eddo, pode verse na Casa Museo de Beethoven en Bonn. A pesar da s\u00faa obvia angustia, Czerny remarcou que Beethoven puido a\u00ednda escoitar a fala e a m\u00fasica con normalidade ata 1812. Por\u00e9n, cara a 1814 Beethoven estaba case totalmente xordo.\nComo resultado da perda de audici\u00f3n, os seus libros de conversa son un infrecuentemente rico recurso escrito. Usados principalmente nos sous dez \u00faltimos anos de vida, os seus amigos escrib\u00edan neses libros polo que el pod\u00eda saber o que estaban dicindo, e ent\u00f3n respond\u00eda ben oralmente ou ben no libro. Os libros conte\u00f1en discusi\u00f3ns sobre m\u00fasica e outros temas, e dan ideas sobre os pensamentos de Beethoven; son unha fonte para os investigadores sobre como pretend\u00eda que fose interpretada a s\u00faa m\u00fasica, e tam\u00e9n sobre a s\u00faa percepci\u00f3n da s\u00faa relaci\u00f3n coa arte. Dun total de 400 libros de conversa, suxeriuse que 264 foron destru\u00eddos (e outros alterados) despois da morte do compositor por Anton Schindler, que desexaba que sobrevivise s\u00f3 unha biograf\u00eda idealizada de Beethoven. Por\u00e9n, Theodore Albrecht dubida sobre a veracidade da destruci\u00f3n dun bo n\u00famero de libros de conversa por parte de Schindler.\nMecenado.\nA\u00ednda que Beethoven obti\u00f1a ingresos da publicaci\u00f3n das s\u00faas obras e de interpretaci\u00f3ns p\u00fablicas, tam\u00e9n depend\u00eda da xenerosidade de mecenas, aos cales lle fac\u00eda concertos privados e d\u00e1ba copias de traballos que encargaban durante un per\u00edodo exclusivo antes da s\u00faa publicaci\u00f3n. Alg\u00fans dos seus primeiros mecenas, inclu\u00eddo o pr\u00edncipe Lobkowitz e o pr\u00edncipe Lichnowsky, d\u00e9ronlle soldos anuais ademais de encargarlle obras e mercar traballos publicados.\nQuizais o mecenas aristocr\u00e1tivo m\u00e1is importante de Beethoven foi o arquiduque Rudolph, o fillo m\u00e1is novo do emperador Leopoldo II, que en 1803 ou 1804 comezou a estudar piano e composici\u00f3n con Beethoven. \u00c1mbolos dous fix\u00e9ronse amigos, e os seus enontros continuaron ata 1824. Beethoven dedicau 14 composici\u00f3ns a Rudolph, inclu\u00eddas o Archduke Trio (1811) e a gran \"Missa solemnis\" (1823). Rudolph, \u00e1 s\u00faa vez, dedicoulle unha das s\u00faas propias composici\u00f3ns a Beethoven. As cartas que Beethoven lle escribiu a Rudolph son hoxe gardadas no Gesellschaft der Musikfreunde en Viena.\nNo outono de 1808, tras ser rexeitado para un posto no teatro real, Beethoven recibiu unha oferta do irm\u00e1n de Napole\u00f3n J\u00e9r\u00f4me Bonaparte, ent\u00f3n rei de Westfalia, para o ben pagado posto de \"Kapellmeister\" na corte de Kassel. Para persuadilo de quedar en Viena, o arquiduque Rudolph, o pr\u00edncipe Kinsky e o pr\u00edncipe Lobkowitz, despois de recibir as representaci\u00f3ns dos amigos do compositor, compromet\u00e9ronse a pagarlle a Beethoven unha pensi\u00f3n de 4.000 flor\u00edns por ano. S\u00f3 o arquiduque Rudolph pagou a s\u00faa parte da pensi\u00f3n na data acordada. Kinsky, inmediatamente chamado ao servizo militar, non pagou e morreu ao pouco tempo e morreu despois de caer do seu cabalo. Lobkowitz deixou de pagar en setembro de 1811. Ning\u00fan sucesor continuar\u00eda pagando o mecenado, e Beethoven baseou os seus ingresos principalmente na venda dos dereitos das composici\u00f3ns e nunha pequena pensi\u00f3n a partir de 1815. Os efectos deses acordos financeiros foron minados en certa medida pola guerra con Francia, que provocou unha inflaci\u00f3n significativa cando o goberno emitiu cartos para pagar os esforzos da guerra.\nO per\u00edodo medio.\nO regreso a de Beethoven a Viena dende Heiligenstadt caracterizouse por un cambio no estilo musical, e hoxe en d\u00eda sin\u00e1lase como o comezo do seu per\u00edodo \"Medio\" ou \"Heroico\". Segundo Carl Czerny, Beethoven dixo, \"Non estou satisfeito co traballo que levo feito. A partir de agora procurarei tomar un novo cami\u00f1o\". Esta fase \"Heroica\" caracterizouse por un gran n\u00famero de obras orixinais compostas a grande escala. O primeiro gran traballo do seu novo estilo foi a Terceira Sinfon\u00eda en Mi bemol, co\u00f1ecida como \"Eroica\". Esta obra era m\u00e1is longa e de maior alcance que calquera sinfon\u00eda anterior. Cando foi estreada a comezos de 1805 tivo cr\u00edticas variadas. Alg\u00fans o\u00edntes puxeron obxecci\u00f3ns \u00e1 s\u00faa lonxitude ou entenderon mal a s\u00faa estrutura, mentres que outros v\u00edrona como unha obra mestra.\nO \"per\u00edodo medio\" est\u00e1 \u00e1s veces asociado cun xeiro \"heroico\" de compo\u00f1er , pero o uso deste termo cada vez \u00e9 m\u00e1is controvertido entre os estudosos de Beethoven. O termo \u00e9 m\u00e1is frecuentemente usado como un nome alternativo do per\u00edodo medio . A idoneidade do termo \"heroico\" para describir todo o per\u00edodo medio foi tam\u00e9n cuestionado: mentres que algunhas obras, como a Terceira e Quinta Sinfon\u00edas, son doadas de describir como \"heroicas\", moitas outras, como a Sexta Sinfon\u00eda, non o son.\nAgunhas das obras do per\u00edodo medio ampl\u00edan a linguaxe musical que Beethoven herdara de Haydn e Mozart. Os traballos deste per\u00edodo incl\u00faen dende a Terceira ata a Oitava Sinfon\u00edas, os cuartetos de corda Rasumovsky, \"Harfenquartett\" e \"Serioso\", as sonatas de piano \"Waldstein\" e \"Appassionata\", \"Cristo no monte dos olivos\", a \u00f3pera \"Fidelio\", o Concerto para viol\u00edn e moitas outras composici\u00f3ns. Durante este tempo, os ingresos de Beethoven procederon da publicaci\u00f3n das s\u00faas obras, de interpretaci\u00f3ns das mesmas e dos seus mecenas. Perdeu o seu posto no Theater an der Wien was terminated cando o teatro cambiou de xestores a comezos de 1804, e viuse forzado a mudarse temporalmente aos suburbios de Viena co seu amigo Stephan von Breuning. Este feito fixo que a s\u00faa obra \"Fidelio\", a m\u00e1is longa ata a data, fose composta a un ritmo m\u00e1is lento durante un tempo. Atrasouse novamente por mor do censor de Austria, e finalmente estreouse en novembro de 1805 para escaso p\u00fablico debido \u00e1 ocupaci\u00f3n francesa da cidade. Ademais de ser un fracaso financeiro, esta versi\u00f3n de \"Fidelio\" foi tam\u00e9n un fracaso para a cr\u00edtica, e Beethoven comezou a revisala.\nDurante o mes de maio de 1809, cando as forzas de ataque de Napole\u00f3n bombardearon Viena, segundo Ferdinand Ries, Beethoven, moi preocupado por que o ru\u00eddo acabase co que lle quedaba de audici\u00f3n, agachouse no soto da casa do seu irm\u00e1n, cubrindo os seus o\u00eddos con almofadas.\nAs obras do per\u00edodo medio estableceron a Beethoven como un mestre. Nunha recensi\u00f3n de 1810, foi consagrado por E. T. A. Hoffmann como un dos tres grandes compositores \"rom\u00e1nticos\"; Hoffman dixo da Quinta Sinfon\u00eda de Beethoven que era \"unha das obras m\u00e1is importantes da \u00e9poca\".\nDificultades persoais e familiares.\nA vida amorosa de Beethoven viuse obstaculizada por cuesti\u00f3ns de clase. A finais de 1801 co\u00f1eceu a unha condesa moza, Julie (\"Giulietta\") Guicciardi, a trav\u00e9s da familia Brunsvik, nunha \u00e9poca na que daba clases regulares de piano a Josephine Brunsvik. Beethoven menciona o seu amor por Julie nunha carta en novembro de 1801 ao seu amigo da infancia Franz Wegeler, pero dic\u00eda que a\u00ednda non estaba considerando casar con ela debido \u00e1 s\u00faa diferenza de clase. Beethoven posteriormente dedicoulle a s\u00faa Sonata No. 14, co\u00f1ecida como \"Claro de l\u00faa\".\nA s\u00faa relaci\u00f3n con Josephine Brunsvik f\u00edxose m\u00e1is profunda tras a morte en 1804 do seu aristocr\u00e1tico primeiro marido, o conde Joseph Deym. Beethoven escribiulle a Josephine 15 apaixonadas cartas de amor dende finais de 1804 ata 1809/10. A\u00ednda que os seus sentimentos eran obviamente rec\u00edprocos, Josephine foi forzada pola familia a alonxarse del en 1807. Ela citou o seu \"deber\" e o feito de que poder\u00eda ter perdido a custodia dos seus fillos se casaba cun plebeo. Despois de que Josephine casase co bar\u00f3n von Stackelberg en 1810, Beethoven prop\u00faxose sen \u00e9xito a Therese Malfatti, a suposta destinataria de \"F\u00fcr Elise\"; o seu est\u00e1tus social puido novamente ter interferido nos seus plans.\nNa primavera de 1811 enfermou gravemente, sufrindo dores de cabeza e febre alta. Por consello do seu m\u00e9dico, pasou seis semanas no cidade termal de Bohemia de Teplitz. O seguinte inverno, que foi dominado polo seu traballo na S\u00e9tima Sinfon\u00f3a, p\u00faxose enfermo novamente, e o m\u00e9dico ordenoulle que pasase o ver\u00e1n de 1812 novamente en Teplitz. \u00c9 certo que estaba en Teplitz cando escribiu unha carta de amor \u00e1 s\u00faa \"amada inmortal\". A identidade da suposta destinataria foi durante moito tempo obxecto de debate; as principais candidatas son Julie Guicciardi, Therese Malfatti, Josephine Brunsvik e Antonie Brentano.\nBeethoven visitou ao seu irm\u00e1n Johann a finais de outubro de 1812. Desexaba rematar a convivencia de Johann con Therese Obermayer, unha muller coa que xa ti\u00f1a un fillo ilex\u00edtimo. Non foi capaz de convencer a Johann para que rematase esa relaci\u00f3n e apelou \u00e1s autoridades c\u00edvicas e relixiosas locais. Johann e Therese casar\u00edan o d\u00eda 9 de novembro.\nA principios de 1813 Beethoven aparentemente atravesou un per\u00edodo persoal dif\u00edcil, e a s\u00faa produci\u00f3n compositiva caeu. A s\u00faa aparencia degradouse, adoitaba a estar aseado, as\u00ed como os seus modos en p\u00fablico, especialmente cando ceaba. Beethoven coidou do seu irm\u00e1n, que ti\u00f1a tuberculose, e da s\u00faa familia, un gasto que segundo el deixouno sen cartos.\nBeethoven motivouse novamente para realizar unha composici\u00f3n significativa en xu\u00f1o de 1813, cando chegaron noticias da derrota dun dos ex\u00e9rcitos de Napole\u00f3n en Vitoria, por unha coalici\u00f3n de forzas baixo o mando do Duque de Wellington. Estas noticias estimul\u00e1rono para compo\u00f1er a sinfon\u00eda de batalla co\u00f1ecida como \"A vitoria de Wellington\". Foi estreada o 8 de decembro, xunto coa s\u00faa S\u00e9tima Sinfon\u00eda, nun concerto caritativo en favor das v\u00edtimas da guerra. A obra foi un \u00e9xito popular, probablemnete debido ao seu estilo, que era entretido e doado de entender. Interpretouse repetidas veces con Beethoven no escenario en xaneiro e febreiro de 1814. A renovada popularidade do compositor levou \u00e1s demanda por un rexurdimento de \"Fidelio\", a cal, na s\u00faa terceira versi\u00f3n revisada, a\u00ednda foi ben recibida na s\u00faa estrea no mes de xullo. Ese ver\u00e1n compuxo unha sonata de piano por primeira vez en tres anos (No. 27, Opus 90). Esta obra resultou nun estilo marcadamente m\u00e1is \"Rom\u00e1ntico\" que as s\u00faas anteriores sonatas. Foi tam\u00e9n un dos moitos compositores que produciron m\u00fasica patri\u00f3tica para entreter aos moitos l\u00edderes de estados e diplom\u00e1ticos que asistiron ao Congreso de Viena que comezou en novembro de 1814. A s\u00faa produci\u00f3n de canci\u00f3ns incl\u00fae o seu \u00fanico ciclo de canci\u00f3ns, \"An die ferne Geliebte\", e o extraordinariamente expresivo segundo arranxo do poema \"An die Hoffnung\" (Op. 94) en 1815. Comparado co seu primeiro arranxo de 1805 (un regalo para Josephine Brunsvik), era \"moito m\u00e1is dram\u00e1tico... Todo o estilo e o dunha escena oper\u00edstica\".\nLoita pola custodia.\nEntre 1815 e 1817 a produci\u00f3n de Beethoven caeu novamente. Beethoven atribu\u00edu parte disto a unha longa enfermidade (el chamouna \"febre inflamatoria\") que o afectou durante m\u00e1is dun ano. Os bi\u00f3grafos especularon outras raz\u00f3ns que tam\u00e9n contribu\u00edron ao declive, inclu\u00eddas as dificultades na s\u00faa vida persoal e as duras pol\u00edticas de censura do goberno austr\u00edaco. A enfermidade e morte do seu irm\u00e1n Carl tam\u00e9n puido xogar un papel importante.\nCarl estivera enfermo por un tempo, e Beethoven gastou unha pequena fortuna en 1815 no seu coidado. Despois de que Carl morrese o 15 de novembro de 1815, Beethoven inmediatamente viuse envolto nunha disputa legal coa muller de Carl, Johanna, pola custodia do seu fillo Karl, que ent\u00f3n ti\u00f1a nove anos. Beethoven, que consideraba a Johanna unha nai non apta pola s\u00faa moral (tivera un fillo ilex\u00edtimo doutro pai antes de casar con Carl e fora condenada por roubo) e pola s\u00faa xesti\u00f3n dos cartos, ped\u00edralle con \u00e9xito a Carl a custodia do neno. Un codicilio posterior d\u00e1balle a Beethoven e a Johanna a custodia compartida. A\u00ednda que Beethoven retiroulle \u00e1 muller exitosamente a custodia en febreiro de 1816, o caso non estivo completamente resolto ata o ano 1820, e o compositor preocupouse frecuentemente polas demandas do litixio velando polo benestar de Karl.\nO sistema xudicial austr\u00edaco ti\u00f1a unha corte para a nobreza e os membros do Landtafel, o \"Landrechte\", e outras cortes para os plebeos, entre as que estaba a Corte Civil do Maxistrado de Viena. Beethoven ocultou o feito de que o \"van\" neerland\u00e9s do seu nome non denotaba nobreza como o fac\u00eda o alem\u00e1n \"von\" e o seu caso foi xulgado polo \"Landrechte\". Debido \u00e1 s\u00faa influencia na corte, Beethoven sentiuse seguro do resultado favorable. Ao prestar declaraci\u00f3n, por\u00e9n, Beethoven admitiu sen decatarse que non pertenc\u00eda \u00e1 nobreza. O 18 de decembro de 1818 o caso foi transferido ao Maxistrado, onde perdeu a custodia \u00fanica.\nBeethoven apelou e recuperou a custodia. A apelaci\u00f3n de Johanna ao Emperador non tivo \u00e9xito: o Emperador \"lavouse as mans con respecto ao asunto\". Durante os anos de custodia que seguiron, Beethoven intentou asegurarse de que Karl vivise cos m\u00e1is altos est\u00e1ndares morais. Beethoven ti\u00f1a unhas formas prepotentes e adoitaba a interferir na vida do seu sobri\u00f1o. Karl intentou suicidarse o 31 de xullo de 1826 dispar\u00e1ndose na cabeza. Sobreviviu e foi levado \u00e1 casa da s\u00faa nai, onde se recuperou. El e Beethoven reconcili\u00e1ronse, pero Karl insistiu en unirse ao ex\u00e9rcito e viu por \u00faltima vez ao compositor a principios de 1827.\n\u00daltimas obras.\nBeethoven comezou un renovado estudo da m\u00fasica antiga, inclu\u00eddos traballos de J. S. Bach e Handel. Compuxo a abertura \"Die Weihe des Hauses\", que foi a primeira obra na que intentou incorporar esas influencias. Apareceu un novo estilo, agora chamado \"per\u00edodo tard\u00edo\". Regresou ao teclado para copo\u00f1er as s\u00faas primeiras sonatas de piano en case unha d\u00e9cada: as obras deste per\u00edodo incl\u00faen as s\u00faas cinco \u00faltimas sonatas de piano e as \"Variaci\u00f3ns Diabelli\", as \u00faltimas d\u00faas sonatas para chelo e piano, os \u00faltimos cuartetos de corda, e dous traballos para conxuntos moi grandes: a \"Missa Solemnis\" e a Novena Sinfon\u00eda.\nCara a comezos de 1818 a sa\u00fade de Beethoven mellorara, e o seu sobr\u00ed\u00f1o foi vivir con el en xaneiro. Por\u00e9n, a s\u00faa audici\u00f3n deterior\u00e1rase ata o punto de que as conversas fix\u00e9ronselle dif\u00edciles, precisando usar libros de conversa. A xesti\u00f3n do seu fogar tam\u00e9n mellorara un pouco; Nanette Streicher, que axudara ao seu coidado durante a enfermidade, continuou prestado o seu apoio, e finalmente atopou a un experto coci\u00f1eiro. A s\u00faa produci\u00f3n musical en 1818 a\u00ednda foi un pouco reducida, pero inclu\u00edu colecci\u00f3ns de canci\u00f3ns e a sonata \"Hammerklavier\", ademais de bosquexos para d\u00faas sinfon\u00edas que finalmente se unir\u00edan para formar a Novena. En 1819 volveu a preocuparse polo proceso legal ao redor de Karl, e comezou a traballar nas \"Variaci\u00f3ns Diabelli\" e na \"Missa Solemnis\".\nDurante os anos seguintes continuou traballando na \"Missa\", compo\u00f1endo sonatas para piano e bagatelas para satisfacer as demandas de editores e a necesidade de ingresos, ademais de completar as \"Variaci\u00f3ns Diabelli\". Enfermou novamente durante longo tempo en 1821, e completou a \"Missa\" en 1823, tres anos despois da data prevista. Tam\u00e9n comezou a debater cos seus editores sobre a posibilidade de producir unha edici\u00f3n completa da s\u00faa obra, unha idea que non se veu plenamente realizada ata 1971. Johann , o irm\u00e1n de Beethoven, comezou a traballar nos seus asuntos financeiros, como fixera Carl anteriormente, localizando vellas obras in\u00e9ditas co obxectivo de publicalas e ofrecendo a \"Missa\" a varios editores para intentar conseguir un maior prezo por ela.\nDous encargos en 1822 melloraron as perspectivas financeiras do compositor. A Philharmonic Society de Londres ofreceulle un encargo para unha sinfon\u00eda, e o pr\u00edncipe Nikolas Golitsin de San Petersburgo encargoulle tres cuartetos de corda. O primeiro deses traballos estimulou a Beethoven para rematar a Novena Sinfon\u00eda, que foi interpretada por vez primeira, xunto coa \"Missa Solemnis\", o 7 de maio de 1824, con grande \u00e9xito no K\u00e4rntnertortheater. A publicaci\u00f3n \"Allgemeine musikalische Zeitung\" dixo efusivamente, \"un xenio inesgotable amosounos un novo mundo\", e Carl Czerny escribiu que a s\u00faa sinfon\u00eda \"respira como un esp\u00edrito fresco, vivo e certamente xuvenil [...] tanta enerx\u00eda, innovaci\u00f3n, e beleza como sempre [viu] da cabeza dese orixinal home\". A diferenza dos seus m\u00e1is lucrativos primeiros concertos, este non lle proporcionou moitos cartos a Beethoven, xa que os gastos da montaxe foron significativamente m\u00e1is altos. Un segundo concerto o 24 de maio, no cal o produtor garantiulle ao compositor unha comisi\u00f3n m\u00ednima, tivo unha pobre asistencia de p\u00fablico. Ser\u00eda o derradeiro concerto p\u00fablico de Beethoven.\nBeethoven ent\u00f3n adicouse a compo\u00f1er os cuartetos de corda para Golitsin. Estas series de cuartetos, co\u00f1ecidos como os \"Cuartetos Tard\u00edos\", foron m\u00e1is al\u00e1 do que os m\u00fasicos e as audiencias estaban preparados nese tempo. O compositor Louis Spohr definiunos como \"indescifrables, horrores sen corrixir\". A opini\u00f3n cambiou consderablemente dende o momento da s\u00faa primeira desconcertada acollida: as s\u00faas formas e ideas inspiraron a m\u00fasicos e compositores como Richard Wagner e B\u00e9la Bart\u00f3k, e contin\u00faan fac\u00e9ndoo. Dos \u00faltimos cuartetos, o favorito de Beethoven foi o Cuarteto de corda n.\u00ba 14, op. 131 en Do\u266f menor, que calificou como a s\u00faa obra \u00fanica m\u00e1is perfecta . O derradeiro desexo musical de Schubert foi escoitar o cuarteto Op. 131, cousa que fixo o 14 de novembro de 1828, cinco d\u00edas antes de morrer.\nBeethoven compuxo os derradeiros cuartetos no medio de problemas de sa\u00fade. En abril de 1825 caeu en cama, e estivo enfermo durante un mes. A enfermidade, ou m\u00e1is ben a s\u00faa recuperaci\u00f3n da mesma, \u00e9 recordada por ter dado a orixe do lento e sentido mvemento do Cuarteto de corda n.\u00ba 15. Acabar\u00eda completando os cuartetos agora numerados como Trece, Catorce e Dazaseis. A derradeira obra completada por Beethoven foi o movemento final do Cuarteto n.\u00ba 13, que substitu\u00edu \u00e1 dif\u00edcil \"Gro\u00dfe Fuge\". Pouco despois, en decembro de 1826, a enfermidade volveu a golpealo, con episodios de v\u00f3mitos e diarrea que case acaban coa s\u00faa vida.\nEnfermidade e morte.\nBeethoven pasou en cama a meirande parte dos meses que lle restaron de vida, e moitos amigos pasaron a visitalo. Morreu o d\u00eda 26 de marzo de 1827 ao 56 anos durante unha treboada. Unha autopsia revelou danos hep\u00e1ticos significativos, que pod\u00edan deberse a un excesivo consumo de alcol. Tam\u00e9n revelou unha considerable dilataci\u00f3n do nervio auditivo e outros nervios relacionados.\nAo funeral de Beethoven, celebrado o 29 de marzo, est\u00edmase que asistiron ao redor de 20.000 cidad\u00e1ns vieneses. Franz Schubert, que morreu ao ano seguinte e foi enterrado ao lado de Beethoven, foi un dos portadores das fachos. A diferenza de Mozart, que foi enterrado anonimamente nunha fosa com\u00fan (o costume da \u00e9poca), Beethoven foi enterrado nunha tumba adicada a el no cemiterio de W\u00e4hring, no noroeste de Viena, despois dunha misa na igrexa da Sant\u00edsima Trindade. Os seus restos foron exhumados para o seu estudo en 1862, e trasladados en 1888 ao cemiterio Zentralfriedhof. No ano 2012 a s\u00faa cripta foi examinada para comprobar se os seus dentes foran roubados nunha serie de roubos nas tumbas doutros famosos copositores vieneses.\nExiste controversia sobre a causa da morte de Beethoven: propux\u00e9ronse cirrose alc\u00f3lica, s\u00edfilis, hepatite, envelenamento por chumbo, sarcoidose e enfermidade de Whipple. Amigos e visitantes de antes e despois da morte cortaron mech\u00f3ns do seu pelo, alg\u00fans dos cales foron conservados e analizados, ademais de ter fragmentos do cranio sacados durante a exhumaci\u00f3n de 1862. Algunhas das an\u00e1lises realizadas deron lugar a afirmaci\u00f3ns pol\u00e9micas, como que Beethoven envelenouse accidentalmente ata morrer por tomar excesivas doses de tratamentos baseados en chumbo, administrados baixo as instruci\u00f3ns dos seus m\u00e9dicos.\nCar\u00e1cter.\nA vida persoal de Beethoven estivo marcada polo avance da s\u00faa xordeira e pola irritaci\u00f3n producida pola s\u00faa dor abdominal cr\u00f3nica, que o levou a contemplar o suicidio (documentado no seu Testamento de Heiligenstadt). Beethoven adoitaba a estar irascible. Suxeriuse tam\u00e9n que poder\u00eda sufrir unha desorde bipolar. Por\u00e9n, tivo un c\u00edrculo de amizades pechado e devoto durante toda a s\u00faa vida, que fora atra\u00eddo pola s\u00faa forte personalidade. Cara ao final da s\u00faa vida, os amigos de Beethoven competiron nos seus esforzos en axudalo para facer fronte \u00e1s s\u00faas incapacidades.\nAs fontes amosan o desd\u00e9n de Beethoven pola autoridade e polo rango social. Deixaba de tocar o piano se a audiencia falaba ou lle prestaba menos atenci\u00f3n. Nas veladas neg\u00e1base a actuar se llo ped\u00edan de s\u00fapeto. Finalmente, tras moitos enfrontamentos, o arquiduque Rudolph decretou que as regras habituais de etiqueta da corte non se aplicasen a Beethoven.\nBeethoven estivo atra\u00eddo polos ideais da Ilustraci\u00f3n. En 1804, cando as ambici\u00f3ns imperiais de Napole\u00f3n se fixeron evidentes, Beethoven colleu a portada da s\u00faa Terceira Sinfon\u00eda e rascou o nome de Bonaparte con tanta violencia que fixo un burato no papel. Posteriormente cambiou o t\u00edtulo da obra polo de \"Sinfonia Eroica, composta per festeggiare il sovvenire d'un grand'uom\" (\"Sinfon\u00eda Eroica, composta para celebrar a memoria dun grande home\"), e re-dedicouna ao seu patr\u00f3n, o pr\u00edncipe Joseph Franz von Lobkowitz, en cuxo palacio se interpretou por vez primeira.\nO cuarto movemento da s\u00faa Novena Sinfon\u00eda conta cun elaborado arranxo vocal da \"Ode An die Freude\" de Schiller, un optimista himno na defensa da irmandade da humanidade.\nProduci\u00f3n musical.\nBeethoven \u00e9 reco\u00f1ecido como un dos m\u00e1is grandes compositores da historia. Ocasionalmente, \u00e9 mencionado como parte de \u00abAs tres bes\u00bb (xunto con Bach e Brahms), que personalizan esta tradici\u00f3n. Tam\u00e9n \u00e9 a figura central da transici\u00f3n entre o clasicismo musical do xviii e o romanticismo do s\u00e9culo xix, pola profunda influencia que exerceu sobre as seguintes xeraci\u00f3ns de m\u00fasicos.\nBeethoven compuxo en varios x\u00e9neros musicais e para unha variedade de combinaci\u00f3ns de instrumentos. As s\u00faas obras para orquestras sinf\u00f3nicas incl\u00faen nove sinfon\u00edas (a Novena incl\u00fae un coro), e ao redor dunha ducia de pezas de m\u00fasica \"ocasional\". Compuxo sete concertos para un ou m\u00e1is solistas e orquestra, ademais de catro obras m\u00e1is curtas que incl\u00faen solistas acompa\u00f1ados por orquestra. A s\u00faa \u00fanica \u00f3pera e \"Fidelio\"; outros traballos vocais con acompa\u00f1amento orquestral incl\u00faen d\u00faas misas e varias obras m\u00e1is curtas.\nO seu principal corpo de composici\u00f3ns para piano est\u00e1 formado por 32 sonatas e varias pezas m\u00e1is curtas, inclu\u00eddos arranxos dalg\u00fans dos seus outros traballos. Obras con acompa\u00f1amento de piano incl\u00faen 10 sonatas para viol\u00edn, 5 sonatas para cello, e unha sonata para trompa, ademais de numerosas \"lieder\".\nBeethoven tam\u00e9n compuxo unha cantidade significativa de m\u00fasica de c\u00e1mara. Ademais dos seus 16 cuartetos de corda, compuxo cinco obras para quintetos de corda, sete para tr\u00edo de pianos, cinco para tr\u00edos de corda, e m\u00e1is dunha ducia de traballos para varias combinaci\u00f3ns de instrumentos de vento."}
{"id": "12219", "revid": "1131", "url": "https://gl.wikipedia.org/wiki?curid=12219", "title": "Avelino G\u00f3mez Ledo", "text": "Avelino G\u00f3mez Ledo, nado en Chantada o 31 de xullo de 1893 e finado na mesma vila o 29 de xu\u00f1o de 1977, foi un escritor, tradutor e sacerdote galego.\nTraxectoria.\nTrasladouse a Madrid antes dos catorce anos, cursou a carreira eclesi\u00e1stica no Seminario de Madrid-Alcal\u00e1 e continuou os estudos na Universidade Pontificia de Santiago, no mosteiro de San Marti\u00f1o Pinario. Exerceu como p\u00e1rroco en varias parroquias de Madrid. Cando se xubilou aos 78 anos regresou a Chantada.\nColaborou nas revistas \"N\u00f3s\" e \"Logos\" e traduciu obras de autores cl\u00e1sicos e o \"Novo Testamento\". Mantivo posici\u00f3ns tradicionalistas no seo da Igrexa cat\u00f3lica e apoiou a ditadura de Francisco Franco, malia iso mantivo fidelidade \u00e1 lingua galega en \u00e9pocas dif\u00edciles.\nFoi membro correspondente da Real Academia Galega."}
{"id": "12220", "revid": "55340", "url": "https://gl.wikipedia.org/wiki?curid=12220", "title": "Xos\u00e9 Mar\u00eda G\u00f3mez Vilabella", "text": "Xos\u00e9 Mar\u00eda G\u00f3mez Vilabella, nado en Castroverde en 1930, \u00e9 un escritor galego.\nTraxectoria.\nFoi mestre de ferrado dous anos e tam\u00e9n zoqueiro. Traballou como mecan\u00f3grafo no Consello Supremo de Xustiza Militar. En 1956 foi nomeado director da sucursal do Banco Exterior de Espa\u00f1a en Sidi Ifni. Incorporado ao \"Batall\u00f3n da gabardina\" como somatenista, participou na defensa do Banco na guerra de 1957/58 e foi condecorado polo Ex\u00e9rcito. Despois traballou no Banco Exterior no Aai\u00fan, Xix\u00f3n e A Coru\u00f1a, onde se retirou. Colaborou en \"El Progreso\" e \"La Comarca del Eo\"."}
{"id": "12221", "revid": "89787", "url": "https://gl.wikipedia.org/wiki?curid=12221", "title": "Xo\u00e1n Xes\u00fas Gonz\u00e1lez", "text": "Xo\u00e1n Xes\u00fas Gonz\u00e1lez Fern\u00e1ndez, tam\u00e9n referido como Xoh\u00e1n Xes\u00fas Gonz\u00e1lez, nado en Sebil, parroquia de Cequeril (Cuntis), o 9 de novembro de 1895 e finado en Santiago de Compostela o 12 de setembro de 1936, foi un mestre, xornalista, avogado, escritor e pol\u00edtico galego.\nTraxectoria.\nNa s\u00faa aldea natal exerceu como pe\u00f3n de canteiro, trasladado a Compostela estudou maxisterio, traballou como redactor en \"El Compostelano\" e formou parte da compa\u00f1\u00eda de teatro da Universidade, en 1925 a Asociaci\u00f3n de Prensa de Compostela elixiuno secretario pasando ao ano seguinte a contador. Xo\u00e1n Xes\u00fas exerceu durante un tempo como mestre pero pediu a excedencia para poder estudar dereito. Participou no movemento estudantil, chegando a ser vicepresidente da Asociaci\u00f3n Profesional de Estudantes de Dereito, e entrou en contacto con outros estudantes galeguistas como Lu\u00eds Seoane ou \u00c1nxel Fole. Agrarista convencido, participou en mitins agraristas e anticaciqu\u00eds e publicou o folleto \"En p\u00e9 campesi\u00f1os\". Nacionalista e socialista, colaborou no semanario \"A Nosa Terra\" e fundou o xornal \"El Pa\u00eds Gallego\" (1927-1931).\nFoi dirixente da Agrupaci\u00f3n Nacionalista Independente de Compostela, mais deixou esta agrupaci\u00f3n no momento en que ela se integrou no Partido Galeguista, xa que Xo\u00e1n Xes\u00fas era tam\u00e9n secretario da agrupaci\u00f3n socialista local de Santiago e redactor xefe do voceiro \"Trabajo\", ademais rexentaba o seu propio bufete de avogados, manti\u00f1a con Arturo Cuadrado a librer\u00eda e editorial \"Nik\u00e9\" e participaba na Asociaci\u00f3n Defensores de Santiago. Descontento ante o feble impulso auton\u00f3mico do partido, en maio de 1931 fundou o Seminario de Estudos Socialistas que en agosto se converteu no partido pol\u00edtico Uni\u00f3n Socialista Galega, na que se conxugaba socialismo e galeguismo, e foi director do seu voceiro oficioso \"Ama\u00f1ecer\". Tralo fracaso nas elecci\u00f3ns de 1933, o partido dis\u00f3lvese, integr\u00e1ndose en Izquierda Republicana. En xaneiro de 1934 fundou unha organizaci\u00f3n denominada \"Agrupaci\u00f3n al Servicio de la Autonom\u00eda\". En abril entraba na directiva de Izquierda Republicana e, tras unha serie de desacordos que acabaron na s\u00faa expulsi\u00f3n, fundou con varios amigos a Vanguardia de Izquierda Republicana.\nEn 1936 participou na fundaci\u00f3n da Asociaci\u00f3n de Escritores de Galicia.\nAo estoupar a guerra civil p\u00faxose \u00e1 fronte dun grupo de cincuenta obreiros de Teo, co\u00f1ecido como O Terzo de Calo, que se dirixiron cara a Compostela para defender a legalidade republicana, chegando o 20 de xullo pola noite \u00e1 cidade, pero tras a ocupaci\u00f3n da cidade polos militares, ao d\u00eda seguinte Xo\u00e1n Xes\u00fas foi encarcerado e permaneceu na prisi\u00f3n ata que os sublevados o fusilaron o 12 de setembro de 1936, na tapia do cemiterio de Boisaca, en Santiago de Compostela.\nLembranza.\nA Asociaci\u00f3n Cultural Quinteiro da Umia estreou no 12 de outubro de 2017 un documental sobre a s\u00faa figura: O canteiro de Sebil."}
{"id": "12222", "revid": "51040", "url": "https://gl.wikipedia.org/wiki?curid=12222", "title": "Palmira Gonz\u00e1lez Boullosa", "text": "Palmira Gonz\u00e1lez Boullosa, nada en Vigo en 1941 e finada o 9 de febreiro de 2017, foi unha escritora galega.\nTraxectoria.\nFoi mestra e especialista en literatura de tradici\u00f3n oral."}
{"id": "12223", "revid": "98629", "url": "https://gl.wikipedia.org/wiki?curid=12223", "title": "Miguel Gonz\u00e1lez Garc\u00e9s", "text": "Miguel Gonz\u00e1lez Garc\u00e9s, nado na Coru\u00f1a o 12 de xaneiro de 1916 e finado o 12 de decembro de 1989, foi un escritor en lingua castel\u00e1 e galega, xornalista e docente, pertencente \u00e1 Xeraci\u00f3n do 36, chamado pola cr\u00edtica o \"mineiro de luz\".\nTraxectoria.\nLicenciado en Filosof\u00eda e Letras pola Universidade de Santiago de Compostela, doutorouse en Madrid coas m\u00e1ximas cualificaci\u00f3ns. Posteriormente fixo oposici\u00f3ns ao Corpo de Arquiveiros, Bibliotecarios e Arque\u00f3logos, e obtivo o n\u00famero un da s\u00faa promoci\u00f3n. Foi destinado inicialmente en Madrid e ao ano seguinte pediu o traslado \u00e1 Coru\u00f1a, onde pasou a dirixir a Biblioteca P\u00fablica do Estado durante os seguintes 40 anos. Simultaneamente dirixiu o Centro provincial coordinador de Bibliotecas.\nComo poeta biling\u00fce en castel\u00e1n e galego, destacan \"Poema \u00f3 meu mar\", co que obtivo a Rosa de Ouro na Festa da Cantiga de 1969; \"Claridade en que a tentas me persigo\", que lle valeu o Premio da Cr\u00edtica de 1978; e \"Un nome s\u00f3 na n\u00e9boa\", presentado o d\u00eda do pasamento do poeta e seleccionado para o Premio Nacional de Poes\u00eda de 1990.\nFoi colaborador en diversas publicaci\u00f3ns literarias como \"Atl\u00e1ntida\", da que foi un dos impulsores, e dirixiu a revista \"Nord\u00e9s\" na s\u00faa primeira etapa. A s\u00faa obra, traducida a varios idiomas, est\u00e1 presente nas principais antolox\u00edas de poes\u00eda espa\u00f1ola das \u00faltimas d\u00e9cadas, as\u00ed como nun estudo de \"The Oxford Companion to Spanish Literature.\"\nComo compilador, publicou d\u00faas pezas fundamentais para a comprensi\u00f3n da poes\u00eda do segundo terzo do s\u00e9culo XX: \"Poes\u00eda galega contempor\u00e1nea\", de 1974 e \"Poes\u00eda gallega de post-guerra 1930-1975\", de 1975; amais do libro de 1979 \"Antolox\u00eda, estudio, selecci\u00f3n e traducci\u00f3n dos poemas en lingua galega de Luis Pimentel\".\nMiguel Gonz\u00e1lez Garc\u00e9s foi un home polifac\u00e9tico, grande admirador do Renacemento, que non limitou a s\u00faa actividade a un s\u00f3 aspecto da cultura. As s\u00faas amplas lecturas e viaxes por Europa e \u00c1frica permit\u00edronlle realizar un gran n\u00famero de traballos xornal\u00edsticos, publicados fundamentalmente en \"La Voz de Galicia\" sobre temas de diversa natureza, polos que lle foi concedido o Premio Fern\u00e1ndez Latorre en 1960. Durante o seu derradeiro ano traballou nunha escolma destes artigos, que quedou inconclusa pola s\u00faa morte en 1989.\nUnha das s\u00faas principais preocupaci\u00f3ns foi a transmisi\u00f3n da cultura, na que destacaron a s\u00faa produci\u00f3n xornal\u00edstica e a docencia de Arte e Literatura no Colexio Academia Galicia da Coru\u00f1a, labor que foi premiado co t\u00edtulo de colexiado distinguido do Colexio de Doutores e Licenciados do Distrito Universitario de Santiago. Tam\u00e9n foi presidente durante m\u00e1is de 20 anos da Asociaci\u00f3n Cultural Iberoamericana, que organizou durante as d\u00e9cadas dos 60 e os 70 gran cantidade de conferencias e exposici\u00f3ns.\nPertenc\u00eda \u00e1 \"Association internationale de la critique litt\u00e9raire\", que lle comportou un gran prestixio nas Letras francesas, polo que foi reco\u00f1ecido co t\u00edtulo de Cabaleiro da Orde das Palmas Acad\u00e9micas, galard\u00f3n franc\u00e9s concedido polos eminentes servizos prestados en prol da educaci\u00f3n e o espallamento da cultura francesa f\u00f3ra do pa\u00eds.\nGrande investigador da s\u00faa cidade natal, \u00e9 autor de ensaios sobre distintos aspectos da historia da Coru\u00f1a, entre os que destacan os traballos sobre a Torre de H\u00e9rcules, os nomes das r\u00faas da Cidade Vella e as especies dos xard\u00edns da cidade. Como Director do Arquivo Municipal da Coru\u00f1a, publicou en 1987 un estudo hist\u00f3rico monumental, \"Historia de La Coru\u00f1a\", as\u00ed como \"Mar\u00eda Pita, s\u00edmbolo de la libertad de La Coru\u00f1a\", en 1989, coincidindo co cuarto centenario da hero\u00edna.\nNos anos 50 foi un dos m\u00e1is firmes defensores do criterio xeogr\u00e1fico, segundo o cal se considerar\u00eda literatura galega a feita por escritores nados dentro das fronteiras administrativas de Galiza con independencia da lingua na que se expresasen. Estas ideas lev\u00e1rono a diversas pol\u00e9micas xornal\u00edsticas no diario compostel\u00e1n \"La Noche\", especialmente con Xos\u00e9 Lu\u00eds M\u00e9ndez Ferr\u00edn e con Gonzalo Rodr\u00edguez Mourullo, ambos defensores do criterio ling\u00fc\u00edstico, amplamente reco\u00f1ecido a d\u00eda de hoxe.\nEn 1966, Xes\u00fas Ferro Couselo, \u00c1lvaro Cunqueiro e Joaqu\u00edn Freire de Andrade propux\u00e9rono como membro numerario da Real Academia Galega. Por\u00e9n, a proposta non prosperou.\nPremio Miguel Gonz\u00e1lez Garc\u00e9s.\nComo homenaxe \u00e1 s\u00faa figura, a Deputaci\u00f3n da Coru\u00f1a institu\u00edu en 1991 o premio de poes\u00eda Miguel Gonz\u00e1lez Garc\u00e9s."}
{"id": "12224", "revid": "839", "url": "https://gl.wikipedia.org/wiki?curid=12224", "title": "Dominique de Villepin", "text": "Dominique Marie Fran\u00e7ois Ren\u00e9 Galouzeau de Villepin, nado en Rabat (Marrocos) o 14 de novembro de 1953, foi o Primeiro Ministro de Francia do 31 de maio de 2005 ao 17 de maio do 2007. Home pol\u00edtico e escritor franc\u00e9s, foi ademais ministro de varias carteiras.\nTraxectoria.\nNaceu en Rabat, pertencente daquela ao Marrocos franc\u00e9s, fillo de Xavier de Villepin, embaixador e senador centrista elixido pola poboaci\u00f3n francesa no estranxeiro ata setembro do 2004.\nPoliticamente estivo ligado a Jacques Chirac dende os anos 80. Nunca desempe\u00f1ou un cargo por votaci\u00f3n popular; con todo, manifestou en 2005 que non descarta presentarse como candidato presidencial para as elecci\u00f3ns do 2007.\nCo\u00f1ecedor da historia de Napole\u00f3n I, publicou diversos textos sobre o tema, entre eles o seu libro \"Os cen d\u00edas\", que relata o per\u00edodo no que o Emperador retomou o poder despois de fuxir da illa de Elba. Foi substitu\u00eddo por Fran\u00e7ois Fillon trala elecci\u00f3n de Nicolas Sarkozy o 17 de maio do 2007."}
{"id": "12225", "revid": "56817", "url": "https://gl.wikipedia.org/wiki?curid=12225", "title": "\u00c1nxel Joh\u00e1n", "text": "\u00c1ngel Juan Antonio Gonz\u00e1lez L\u00f3pez, m\u00e1is co\u00f1ecido como \u00c1nxel Joh\u00e1n ou \u00c1nxel Xoh\u00e1n, nado en Lugo o 28 de outubro de 1901 e finado en Madrid o 5 de marzo de 1965, foi un escritor e pintor galego.\nTraxectoria.\nEstudou bacharelato na s\u00faa cidade natal, ingresou no corpo de Tel\u00e9grafos en 1918 e en 1932 foi destinado \u00e1s Canarias. Colaborou nas publicaci\u00f3ns \"Ronsel\" e \"Yunque\". Militante de Izquierda Republicana foi detido ao comezo da guerra civil espa\u00f1ola por cursar un telegrama informando da sa\u00edda de Francisco Franco cara a Marrocos. Permaneceu no c\u00e1rcere ata 1942, eses anos p\u00e1saos escribindo e traducindo a William Shakespeare. En 1948 volveu a Lugo, traballou nunha empresa da construci\u00f3n e m\u00e1is tarde como profesor de debuxo do C\u00edrculo das Artes. Colaborou nos xornais \"La Noche\", \"El Progreso\" e \"El Pueblo Gallego\".\nFrancisco Fern\u00e1ndez del Riego inclu\u00eduno na s\u00faa \"Escolma da Poes\u00eda Galega\" en 1955. Creou con Manuel Mar\u00eda a Colecci\u00f3n Xistral. Atento nos seus \u00faltimos anos \u00e1s inquedanzas dos pintores novos, incorporouse ao grupo A Gada\u00f1a na exposici\u00f3n que estes vangardistas realizaron en Lugo. Morreu de cancro de lingua en 1965.\nNa s\u00faa etapa canaria de posguerra escribiu poes\u00eda e publicou alg\u00fans cadernos: \"Alba esencial\" (1944), \"Redondel sin salida\" (1944), \"Muerte siempre\" (1945), \"La agon\u00eda junta\" (1946). En 1991 publicouse postumamente \"Sonetos de vida e morte\", onde se recolle a s\u00faa produci\u00f3n po\u00e9tica en galego."}
{"id": "12226", "revid": "181", "url": "https://gl.wikipedia.org/wiki?curid=12226", "title": "\u00c1ngel Gonz\u00e1lez L\u00f3pez", "text": ""}
{"id": "12228", "revid": "1131", "url": "https://gl.wikipedia.org/wiki?curid=12228", "title": "Matilde Gonz\u00e1lez Palau", "text": "Matilde Gonz\u00e1lez Palau, chamada Matilde Ll\u00f2ria, nada en Almansa (Albacete) o 1 de xaneiro de 1912 e finada en Valencia o 16 de maio de 2002, foi unha escritora en castel\u00e1n, catal\u00e1n e galego.\nTraxectoria.\nViviu dende que ti\u00f1a un mes en Alzira, e en 1942 pasa a residir en Ourense. En novembro de 1954 recibiu unha homenaxe da asociaci\u00f3n cultural Pos\u00edo, Arte y Letras. O discurso de ofrecemento foi pronunciado por Ram\u00f3n Otero Pedrayo e no acto participaron ademais outras personalidades da sociedade ourens\u00e1. Ga\u00f1ou o concurso literario convocado polo Centro Galego de Buenos Aires con motivo do 50 Aniversario da morte de Curros Enr\u00edquez coa obra \"Centileo\".\nVida persoal.\nEstaba casada co m\u00e9dico Federico Ll\u00f2ria, que exerceu na Merca e Ourense e foi m\u00e9dico do Instituto de Previsi\u00f3n de Ourense at\u00e9 1969."}
{"id": "12231", "revid": "89787", "url": "https://gl.wikipedia.org/wiki?curid=12231", "title": "Camilo Gonsar", "text": "Camilo Gonz\u00e1lez Su\u00e1rez-Llanos, chamado artisticamente Camilo Gonsar, nado en Sarria o 12 de agosto de 1931 e finado en Vigo o 9 de novembro de 2008, foi un escritor galego.\nTraxectoria.\nDespois de estudar o bacharelato en Vigo, cursou as carreiras de Filosof\u00eda e Dereito en Madrid, experiencia que retratou na s\u00faa primeira novela, \"Como calquera outro d\u00eda\", publicada en 1962.Escribiu o seu primeiro relato, \"Lonxe de n\u00f3s e dentro, \"un ano antes de publicar esta obra, viviu un tempo en Londres, onde realizou distintos traballos, alg\u00fans deles na hostalar\u00eda, e despois na Universidade de Syracusa (Estado de Nova York). Dende 1964 traballou como profesor de instituto (de filosof\u00eda) en Lugo, Barcelona, Cangas, Pola de Siero ou finalmente Vigo, onde residiu ata a s\u00faa xubilaci\u00f3n e posteriormente.\nO 14 de decembro de 2002 ingresou na Real Academia Galega, co discurso \"Sobre a literatura galega: un achegamento subxectivo\", que foi respondido por Xos\u00e9 Lu\u00eds Franco Grande..\nObra en galego.\nGonsar foi inclu\u00eddo na corrente experimentalista e renovadora da Nova narrativa galega, en especial a partir da s\u00faa obra m\u00e1is co\u00f1ecida, \"Cara a Times Square\" (1980), onde o narrador conta o seu cami\u00f1ar sen rumbo pola cidade de Nova York \u00e1 noite."}
{"id": "12232", "revid": "181", "url": "https://gl.wikipedia.org/wiki?curid=12232", "title": "Camilo Su\u00e1rez-Llanos", "text": ""}
{"id": "12233", "revid": "5863", "url": "https://gl.wikipedia.org/wiki?curid=12233", "title": "Lu\u00eds Gonz\u00e1lez Tosar", "text": "Lu\u00eds Gonz\u00e1lez Tosar, nado en Buenos Aires o 25 de agosto de 1952, \u00e9 un escritor galego, residente en Santiago de Compostela.\nTraxectoria.\nDe familia galega, por volta de 1969 regresou a Galicia, completando en Vigo o bacharelato. Licenciado en 1981 en Filolox\u00eda Hisp\u00e1nica pola Universidade de Santiago de Compostela, \u00e9 profesor de lingua e literatura galega no ensino secundario dende 1984. Foi fundador e director da revista \"Dorna\" e coordinador da colecci\u00f3n \"Dombate\" de poes\u00eda.\nMoi vencellado \u00f3 mundo da emigraci\u00f3n, visitou en varias ocasi\u00f3ns as sociedades galegas de cidades como A Habana e Buenos Aires, onde impartiu conferencias e cursos.\n\u00c9 presidente do PEN Clube de Galicia desde 1995 e foi membro da Fundaci\u00f3n Rosal\u00eda de Castro.\nA s\u00faa obra foi traducida ao catal\u00e1n, italiano, ingl\u00e9s, franc\u00e9s, alem\u00e1n e h\u00fangaro."}
{"id": "12234", "revid": "5863", "url": "https://gl.wikipedia.org/wiki?curid=12234", "title": "Ram\u00f3n Gonz\u00e1lez-Alegre", "text": "Ram\u00f3n Gonz\u00e1lez-Alegre B\u00e1lgoma, nado en Vilafranca do Bierzo o 30 de novembro de 1920 e finado en Vigo o 15 de setembro de 1968, foi un escritor e avogado berciano.\nTraxectoria.\nFillo de Manuel Gonz\u00e1lez-Alegre L\u00f3pez de Tejada. En 1924 trasladouse \u00e1 Coru\u00f1a, cidade do seu pai, pero en 1926 a familia mudouse a Vilagarc\u00eda de Arousa, onde realizou o bacharelato. Fixo Dereito na Universidade de Santiago de Compostela, e foi membro do SEU, primeiro como delegado provincial de bibliotecas e logo como xefe provincial de prensa e propaganda. Logo de pasar un tempo como profesor de Universidade en Madrid, e na Coru\u00f1a, instalouse definitivamente en Vigo (1949).\nDirixiu a revista literaria \"Alba\", clave no rexurdir da poes\u00eda galega trala guerra civil.\nVida persoal.\nCasou en Valladolid con Mar\u00eda de los \u00c1ngeles Burgue\u00f1o Cela en 1947.\nObra.\nEn castel\u00e1n.\nPoes\u00eda"}
{"id": "12235", "revid": "1888", "url": "https://gl.wikipedia.org/wiki?curid=12235", "title": "Antonio Goy D\u00edaz", "text": "Antonio Goy D\u00edaz, nado en Lugo en 1900 e finado en Almer\u00eda en 1976, foi un xornalista e escritor galego.\nTraxectoria.\nFillo de Antonio Goy Ulloa. En 1917 comezou a colaborar na prensa de Lugo no xornal \"La Idea Moderna\", dirixiu a revista \"Juvenilia\" (1918), foi redactor de \"La Provincia\" e dende 1931 de \"El Progreso\", do que chegou a ser redactor-xefe, e foi presidente da Asociaci\u00f3n da Prensa de Lugo. Oficial de tel\u00e9grafos dende 1918, foi xefe de tel\u00e9grafos de Foz nos anos vinte. Logo do golpe de Estado do 18 de xullo de 1936 dirixiu o semanario falanxista \"Azul\" ata xu\u00f1o de 1937, cando foi nomeado delegado provincial de prensa do Estado. Foi subdelegado do Estado para Prensa e Propaganda de Lugo. Dende 1947 exerceu un tempo como xefe do Corpo de Tel\u00e9grafos de Madrid, \u00e1 vez que cultivou a s\u00faa vocaci\u00f3n como escritor. En 1964 foi nomeado Delgado-xefe provincial do Centro de Telecomunicaci\u00f3n de Almer\u00eda.\nVida persoal.\nCasou con Isabel Veloso Calvo en 1923."}
{"id": "12236", "revid": "1410", "url": "https://gl.wikipedia.org/wiki?curid=12236", "title": "Ram\u00f3n de Gregorio", "text": "Emilio Ram\u00f3n de Gregorio Fern\u00e1ndez, nado en Campa\u00f1a (Valga) o 15 de febreiro de 1946, \u00e9 un escritor galego.\nTraxectoria.\nEstudou Xeograf\u00eda e Historia na Universidade de Santiago de Compostela e traballou como profesor de educaci\u00f3n secundaria."}
{"id": "12237", "revid": "59564", "url": "https://gl.wikipedia.org/wiki?curid=12237", "title": "Manuel Guede", "text": "Manuel Guede Oliva, nado en Venezuela en 1956, \u00e9 un escritor e director teatral ourens\u00e1n.\nTraxectoria.\nMestre de escola, participou na compa\u00f1\u00eda teatral Grupo Histri\u00f3n 70 e na Agrupaci\u00f3n Auriense, en 1982 fundou a Cooperativa Caritel. Estivo presente (e se deu a co\u00f1ecer) nas Mostras de Teatro Abrente de Ribadavia (1973-1980). Por este motivo, alg\u00fans estudosos do teatro, como Pedro Pablo Riob\u00f3, adscr\u00edbeno \u00e1 xeraci\u00f3n ou grupo Abrente, mentres que outros, como Manuel F. Vieites, deciden encadralo na promoci\u00f3n dos oitenta. Foi director do Centro Dram\u00e1tico Galego dende 1991 ata 2005, cargo ao que regresou en 2012 tras a destituci\u00f3n de Blanca Cend\u00e1n. En xu\u00f1o de 2015 renunciou ao cargo."}
{"id": "12238", "revid": "1888", "url": "https://gl.wikipedia.org/wiki?curid=12238", "title": "Antonio Guill\u00e1n Hermo", "text": "Antonio Guill\u00e1n Hermo, nado no Xobre (A Pobra do Carami\u00f1al) en 1900 e finado en Pontevedra en 1985, foi un mestre e poeta galego.\nTraxectoria.\nFillo do mestre Antonio Guill\u00e1n Pazos, naceu na parroquia do Xobre. Cursou estudos de maxisterio e logo de superar as oposici\u00f3ns a mestre casou con Mar\u00eda Fajardo Silva, tam\u00e9n mestra, exercendo \u00e1mbolos dous a docencia en distintos colexios de Galicia. A maior parte da s\u00faa vida transcorreu entre Vilalonga (Sanxenxo), Vigo e Pontevedra, onde residiu coa s\u00faa familia ata a s\u00faa morte en 1985.\nA pesar de non militar en partido pol\u00edtico ning\u00fan, co golpe de Estado do 18 de xullo de 1936, cando era mestre en S\u00e1rdoma, foi represaliado e perdeu o seu posto de traballo, que conseguiu recuperar m\u00e1is tarde. Debido aos seus problemas de visi\u00f3n, obtivo unha praza de mestre no Colexio da ONCE en Pontevedra, onde exerceu a docencia at\u00e9 a s\u00faa xubilaci\u00f3n. Foi a partir desas datas cando puido recompilar e rematar a s\u00faa obra, que ver\u00e1 a luz en d\u00faas publicaci\u00f3ns consecutivas: \"Xuncos\" e \"O libro dos so\u00f1os\".\nFoi un grande estudoso e co\u00f1ecedor das letras galegas, profundo admirador da obra de Curros e de Pondal, polos que sent\u00eda un respecto reverencial. Esa influencia apr\u00e9ciase tanto nos temas da s\u00faa poes\u00eda como na forma e m\u00e9trica dos seus versos. Colaborou en \"Mundo Gallego\".\nOs seus temas, a maior\u00eda deles profundamente galegos, denotan o amor pola s\u00faa terra e un fino sentido humor\u00edstico.\nA s\u00faa derradeira obra publicada, \"O libro dos so\u00f1os\" conta coa colaboraci\u00f3n de famosos pintores galegos coma Manuel Aramburu, Manuel Pesqueira, Xulio Maside ou Manuel Torres."}
{"id": "12239", "revid": "1131", "url": "https://gl.wikipedia.org/wiki?curid=12239", "title": "\u00darsula Heinze", "text": "\u00darsula Heinze de Lorenzo, nada en Colonia en 1941, \u00e9 unha escritora galega de orixe alem\u00e1. \u00c9 autora dunha vasta obra que abrangue a novela, o relato curto, a narrativa infantil e xuvenil e unha destacada produci\u00f3n po\u00e9tica en galego e alem\u00e1n.\nTraxectoria.\nLicenciada en Filolox\u00eda Xerm\u00e1nica. Casou con Ram\u00f3n Lorenzo en 1968 e dende 1977 reside en Galicia. Foi lectora de alem\u00e1n na Universidade de Valladolid entre 1973 e 1977 e, posteriormente, catedr\u00e1tica de ensino medio de ingl\u00e9s e alem\u00e1n. Dende que abandonou o ensino en 1978 ad\u00edcase en exclusiva \u00e1 creaci\u00f3n literaria e \u00e1 traduci\u00f3n, colaborando na radio (en particular na Radio Galega), na prensa (en \"El Correo Gallego\" e \"Galicia Hoxe\") e en revistas literarias.\nObtivo o Premio Merl\u00edn de literatura infantil en 1986 coa obra \"A casa abandonada\". A mesma obra figurar\u00eda entre as finalistas do Premio Nacional de Literatura infantil e xuvenil de Espa\u00f1a en 1989. Escribe tam\u00e9n novelas e relatos breves para adultos, polos que recibiu o Premio Blanco Amor (1993) e o Premio Losada Di\u00e9guez (1994). Traduciu para o galego obras de Heinrich B\u00f6ll, Uwe Johnson, G\u00fcnter Grass, Mira Lobe, Elisabeth Heck e Michael Ende (Premio Ram\u00f3n Cabanillas 1991 de traduci\u00f3n). Foi fundadora (Maastricht, 1989) e presidenta do PEN Clube de Galicia de 1991 a 1995, e \u00e9 membro do PEN alem\u00e1n (1995). En 2013 foille concedida a Medalla Castelao.\nA s\u00faa obra literaria caracter\u00edzase por tratar de maneira directa temas e x\u00e9neros marxinais e infrecuentes na literatura galega como o que ocupa os seus libros de madurez: a depresi\u00f3n, o erotismo feminino na vellez. Tal como salienta Ram\u00f3n Nicol\u00e1s: \"\u00e9 un trazo singular da s\u00faa obra literaria, diante de asuntos considerados tab\u00fas en boa medida para tratalos literariamente coa solvencia que exhibe unha narradora contrastada e de inequ\u00edvoca solidez\". "}
{"id": "12240", "revid": "5863", "url": "https://gl.wikipedia.org/wiki?curid=12240", "title": "Francisca Herrera Garrido", "text": "Francisca Herrera Garrido, nada na Coru\u00f1a o 6 de marzo de 1869 e finada na mesma cidade o 4 de novembro de 1950, foi unha escritora galega, primeira muller elixida acad\u00e9mica na Real Academia Galega. En 1987 dedic\u00f3uselle o D\u00eda das Letras Galegas.\nTraxectoria.\nNada na r\u00faa do Pr\u00edncipe, nunha familia da alta burgues\u00eda coru\u00f1esa. Foi filla de Manuel Herrera Hern\u00e1ndez e Josefa Garrido Matos, filla esta de Andr\u00e9s Garrido, un banqueiro local. Viviu na s\u00faa cidade natal at\u00e9 agosto de 1909, cando marchou cunha irm\u00e1 a Madrid, volvendo no ver\u00e1n e no Nadal a Galicia, concretamente en Oleiros ata que no transcurso da guerra civil espa\u00f1ola volveu definitivamente \u00e1 Coru\u00f1a.\nFoi sempre fondamente relixiosa e conservadora, destacando nos seus ataques \u00e1s mulleres feministas que loitaban por conseguir o sufraxio feminino. Igualmente, nos seus textos deixa claras as diferenzas de deberes e dereitos entre se\u00f1ores e campesi\u00f1os.\nVeci\u00f1a, alumna e amiga de Rosal\u00eda de Castro, foi unha escritora autodidacta a\u00ednda que segue o estilo literario daquela. Escribiu case toda a s\u00faa obra en galego as\u00ed como algunhas novelas en castel\u00e1n (\"Pepi\u00f1a\", \"R\u00e9proba\" e \"Familia de lobos\") e a s\u00faa tem\u00e1tica c\u00e9ntrase no ruralismo, a muller como nai, e a renuncia feminina. A s\u00faa obra amosa unha gran riqueza ling\u00fc\u00edstica, cun galego rico e coidado.\nFoi a primeira muller en ser nomeada membro numerario da Real Academia Galega, o 4 de marzo de 1945, ocupando o lugar de Lisardo Rodr\u00edguez Barreiro, que morrera en 1943. Non chegou a ler o seu discurso de ingreso, sobre Rosal\u00eda e os poetas da raza, polo atraso inexplicable do presidente da Academia en mandarllo ao acad\u00e9mico Antonio Couceiro Freijomil, para que redactase a resposta, e a demora deste para entregala na Academia, cousa que non fixo ata o 28 de febreiro de 1949.\nA s\u00faa traxectoria comezou a reco\u00f1ecerse ao serlle dedicado o D\u00eda das Letras Galegas do ano 1987."}
{"id": "12241", "revid": "54334", "url": "https://gl.wikipedia.org/wiki?curid=12241", "title": "Xos\u00e9 Ib\u00e1\u00f1ez Fern\u00e1ndez", "text": "Jos\u00e9 Ib\u00e1\u00f1ez Fern\u00e1ndez, tam\u00e9n co\u00f1ecido como Xos\u00e9 Ib\u00e1\u00f1ez Fern\u00e1ndez, nado en Monforte de Lemos en 1900 ou 1901 e finado en Madrid o 4 de decembro de 1966, foi un folclorista, music\u00f3logo e escritor galego. Da s\u00faa autor\u00eda foi a primeira obra de teatro representada en galego na posguerra.\nTraxectoria.\nIngresou na ferroviaria Compa\u00f1\u00eda del Norte e foi Xefe de Secci\u00f3n Comercial de RENFE. Foi folclorista e music\u00f3logo. Colaborou en \"El Progreso\", asinando os seus artigos como Xan da Fouce."}
{"id": "12242", "revid": "5863", "url": "https://gl.wikipedia.org/wiki?curid=12242", "title": "Bieito Iglesias", "text": "Bieito Iglesias Ara\u00faxo, nado en Ourense o 8 de xaneiro de 1957, \u00e9 un escritor galego.\nTraxectoria.\nFillo de emigrantes, criouse en Quinti\u00e1n, Coles, cos av\u00f3s. E licenciado en Historia e exerceu de profesor de lingua e literatura galegas en Santiago de Compostela. Colabora en xornais e revistas como \"A Nosa Terra\", \"La Voz de Galicia\", \"Grial\" ou \"Tempos Novos\". Traduciu a Arthur Conan Doyle ao galego."}
{"id": "12243", "revid": "98629", "url": "https://gl.wikipedia.org/wiki?curid=12243", "title": "Lingua occitana", "text": "O occitano \u00e9 a lingua falada dende a Idade Media no sur da actual Francia, denominada Occitania por alg\u00fans sectores pol\u00edticos e culturais, nas s\u00faas variedades dialectais. En Catalu\u00f1a, ademais de ser oficial no Val de Ar\u00e1n (coa denominaci\u00f3n de aran\u00e9s), \u00e9 oficial en todo o pa\u00eds dende o 9 de agosto de 2006, coa entrada en vigor do novo estatuto de autonom\u00eda.\nNome.\nNa literatura cient\u00edfica, e en xeral nos usos cultos, empr\u00e9gase na actualidade a denominaci\u00f3n occitano, e con menos frecuencia lenga d'\u00f2c. Esas formas apareceron no cabo do s\u00e9culo XIII derivadas do adverbio afirmativo \"\u00f2c\" (si), seguindo os usos empregados na Idade Media para distinguila da \"lingua del s\u00ec\" ou \"italiano\" e da \"langue d'o\u00efl\" ou \"franc\u00e9s\".\nA forma provenzal designou en diversas \u00e9pocas, como nos s\u00e9culos XIII e XIX e en boa parte do XX, todo o dominio ling\u00fc\u00edstico. Dende os anos 1960 pasou a designar tan s\u00f3 o dialecto occitano que se fala na Provenza.\nHistoricamente tam\u00e9n se empregaron outros sin\u00f3nimos de occitano, como lemosino no s\u00e9culo XIII (que mesmo designou tam\u00e9n o catal\u00e1n nos s\u00e9culos XVIII e XIX pola s\u00faa filiaci\u00f3n co occitano medieval, e que hoxe designa o dialecto occitano da rexi\u00f3n Limoges), e gasc\u00f3n nos s\u00e9culos XVI, XVII e XVIII que na actualidade designa o dialecto occitano de Gascu\u00f1a e Bearn.\nVariantes.\nO occitano div\u00eddese fundamentalmente en tres dialectos ou variantes: \nHistoria.\nIdade Media.\nOs primeiros documentos en Occitano datan do s\u00e9culo X. O primeiro de todos \u00e9 un refr\u00e1n vencellado a un poema latino do s\u00e9culo X. Mais non foi ata o s\u00e9culo XI cando se escriben os primeiros textos literarios, acadando unha grande \u00e9poca de esplendor. As\u00ed, xente na nobreza coma o rei Pedro I de Arag\u00f3n ou Ricardo Coraz\u00f3n de Le\u00f3n escribiron poemas en occitano, e Dante, quen co\u00f1eceu a lingua, empregouna nalg\u00fans dos seus textos. Tam\u00e9n figurou en documentos xur\u00eddicos.\nIdade moderna.\nA anexi\u00f3n \u00e1 coroa francesa non mudou esta situaci\u00f3n, e seguiu a ser a lingua empregada pola maior\u00eda da poboaci\u00f3n. Por\u00e9n, diversas leis e edictos comezaron a minguar o prestixio do Occitano. O rei Francisco I, no edicto de Villers-Cotter\u00eats (1539), remarcou a supremac\u00eda do franc\u00e9s sobre o occitano, e cualificou despectivamente de \"patois\" o occitano e outros idiomas locais. Neste documento prohibiuse empregar o Occitano coma lingua administrativa e xur\u00eddica.\nCoa creaci\u00f3n da imprenta real en 1543 multiplic\u00e1ronse os escritos en franc\u00e9s, e o primeiro dicionario franc\u00e9s da Academia Francesa, aparecido en 1694, cualificaba os idiomas locais de maneira despectiva.\nIdade contempor\u00e1nea.\nPor\u00e9n, foi a Revoluci\u00f3n francesa a que definiu o franc\u00e9s coma idioma de liberdade e unidade en toda Francia. As\u00ed, en 1802 prohibiuse a ensinanza do occitano nas escolas, e agravouse esta prohibici\u00f3n nos anos seguintes.\nA mediados do s\u00e9culo XIX fundouse o movemento F\u00e9librige, que procuraba a renovaci\u00f3n literaria.\nA primeira guerra mundial representou un novo declive no emprego do occitano. Por un lado moitos soldados occitanos morreron na contenda e diversos fluxos migratorios internos e externos provocaron o abandono progresivo da lingua.\nEn 1945 creouse o Institut d'Estudis Occitans, que procuraba a reconquista da cultura occitana. Por\u00e9n, a chegada da televisi\u00f3n, predominantemente franc\u00f3fona, acelerou o proceso de abandono. A finais do s\u00e9culo XX viviuse unha progresiva toma de conciencia na utilizaci\u00f3n do occitano, e impulsouse a creaci\u00f3n literaria, musical e teatral. Ademais, fund\u00e1ronse as \"calandretes\", escolas biling\u00fces existentes en todas as grandes vilas.\nLiteratura.\nA literatura occitana foi a m\u00e1is rica (s\u00f3 por diante do galego) na Europa da \u00e9poca medieval. Dos s\u00e9culos XII ao XIV foi lingua literaria, especialmente no x\u00e9nero l\u00edrico, en Francia, Italia e norte da Pen\u00ednsula Ib\u00e9rica, e a lingua dos trobadores medievais desa \u00e1rea. P\u00f3dese considerar que na etapa medieval as diversas variantes de occitano, o catal\u00e1n e mailo aragon\u00e9s constitu\u00edan unha soa lingua que comezou a se dividir nos s\u00e9culos XIII-XIV.\nNo s\u00e9culo XVI e no s\u00e9culo XVII produciuse unha revitalizaci\u00f3n, con autores como Louis Bellaud de la Bellaudi\u00e8re, Guilhem Ader, P\u00e8ire Godolin, Glaudi Brueis e Franc\u00e9s de Corteta.\nDurante o s\u00e9culo XIX fix\u00e9ronse importantes esforzos por revitalizala como lingua po\u00e9tica e literaria polo grupo F\u00e9librige, que encabezaron Fr\u00e9d\u00e9ric Mistral, F\u00e8lix Castan ou Joseph Roumanille. Con todo, non acadaron repercusi\u00f3n suficiente e hoxe empr\u00e9gase en menos ocasi\u00f3ns c\u00f3 franc\u00e9s como forma literaria.\nActualmente as figuras m\u00e1is salient\u00e1beis en occitano son Ives Roqueta ou os poetas Max Felip Delarouet e Joan Larzac.\nFalantes.\nEn 1992 as cifras achegadas eran de 750.000 falantes activos na Provenza e entre 1 e 1,5 mill\u00f3ns que entend\u00edan a lingua. Un ano antes, unha sondaxe realizada entre 939 persoas entrevistadas en catro departamentos de Languedoc (Aude, H\u00e9rault, Loz\u00e8re e Gard, cun total de 1.751.178 habitantes) amosaba un 48% de cidad\u00e1ns que entend\u00eda a lingua e un 28% que a falaba, mais tan s\u00f3 o 9% o fac\u00eda a diario.\nA\u00ednda que no s\u00e9culo XX segu\u00eda a ser unha lingua de uso diario para a maior\u00eda da poboaci\u00f3n rural do sur de Francia, agora \u00e9 falada por unhas 100.000 persoas en Francia segundo estimaci\u00f3ns de 2012. \nT\u00e1boa de vocabulario.\nEsta t\u00e1boa presenta unha comparativa do occitano con outras linguas romances."}
{"id": "12245", "revid": "1131", "url": "https://gl.wikipedia.org/wiki?curid=12245", "title": "Lu\u00eds Iglesias de Souza", "text": "Lu\u00eds Iglesias de Souza, nado na Coru\u00f1a en 1919 e finado na mesma cidade o 2 de febreiro de 1995, foi un escritor galego en lingua galega e castel\u00e1n.\nTraxectoria.\nMestre nacional. Pertenceu a Acci\u00f3n Cat\u00f3lica, fundando en 1932 a Asociaci\u00f3n de Estudiantes Cat\u00f3licos. Cr\u00edtico de cine e teatro en Radio Nacional de Espa\u00f1a na Coru\u00f1a, colaborou en diversas publicaci\u00f3ns. Foi finalista do Premio Nacional de Literatura en 1968 con \"El aguij\u00f3n\". Fundou o grupo La Far\u00e1ndula e foi un dos creadores da Asociaci\u00f3n de Amigos da \u00d3pera. Foi membro correspondente da Real Academia Galega de Belas Artes e da Real Academia Galega.\nVida persoal.\nCasou con Encarnaci\u00f3n Feijoo V\u00e1zquez."}
{"id": "12246", "revid": "23204", "url": "https://gl.wikipedia.org/wiki?curid=12246", "title": "Occitania", "text": " \nOccitania (en occitano \"Occit\u00e0nia\") \u00e9 a \u00e1rea hist\u00f3rica de dominio da lingua occitana. Comprende boa parte do terzo sur do estado franc\u00e9s, o Val de Ar\u00e1n (no Principado de Catalu\u00f1a), os Vales Occitanos (de Piemonte, en Italia) e M\u00f3naco.\nEsta designaci\u00f3n non est\u00e1 extenta de pol\u00e9micas e non \u00e9 aceptada por todas as persoas por raz\u00f3ns pol\u00edticas, aducindo a relativa falta de antecedentes hist\u00f3ricos como suxeito pol\u00edtico \u00fanico. En cambio, o adxectivo \"occitan\" (occitano), como definici\u00f3n identitaria, ten gozado de certa normalidade de emprego en todo o seu \u00e1mbito ling\u00fc\u00edstico e tam\u00e9n no resto do estado franc\u00e9s.\nA inmensa maior\u00eda do territorio de Occitania est\u00e1 dividido en varias rexi\u00f3ns administrativas francesas (o restante, uns poucos vales, nos estados espa\u00f1ol e franc\u00e9s). Nos tres Estados en que a lingua occitana \u00e9 falada, ten graos de oficialidade moi vari\u00e1beis. A fragmentaci\u00f3n administrativa, xunto coa fraca protecci\u00f3n legal para a lingua, explican en parte que as organizaci\u00f3ns nacionalistas occitanas sexan a\u00ednda hoxe minoritarios, malia que a \"cuesti\u00f3n occitana\" estea a arraigar na mentalidade da xente e na sociedade francesa. Exemplo disto son o \u00e9xito das manifestaci\u00f3ns en defensa do occitano en Carcassona (entre 8.000 e 12.000 manifestantes o 22 de outubro de 2005) e Besiers (reunindo a m\u00e1is de 20.000 persoas o 17 de marzo de 2007).\nA lingua occitana s\u00f3 est\u00e1 reco\u00f1ecida como oficial, protexida, ensinada e promovida no Val de Ar\u00e1n. No estado italiano ten o status de lingua protexida e no estado franc\u00e9s tan s\u00f3 goza dunha certa aceptaci\u00f3n no sistema educativo, pero carece de reco\u00f1ecemento legal. Cabe mencionar que, pese \u00e1 s\u00faa precaria posici\u00f3n social, o occitano foi unha das linguas oficiais dos Xogos Ol\u00edmpicos de Tur\u00edn. Tam\u00e9n hai un sistema privado de escolarizaci\u00f3n en lingua occitana, similar \u00e1s ikastolas vascas, denominado Calandretas.\nA bandeira de Occitania \u00e9 a dos condes de Tolosa: cruz amarela sobre fondo vermello. A cruz occitana aparece nas bandeiras oficiais da cidade de Tolosa e das rexi\u00f3ns francesas de Mediod\u00eda-Pireneos; a car\u00f3n do escudo catal\u00e1n na da rexi\u00f3n de Languedoc-Rosell\u00f3n, as\u00ed como no escudo do departamento dos \"Hauts Alps\" (Altos Alpes). Tense implantado con \u00e9xito nos vales occitanos de Piemonte e tam\u00e9n no Val de Ar\u00e1n, onde agora est\u00e1 integrada na bandeira aranesa (que s\u00f3 ostentaba antes a chave aranesa).\nHistoria de Occitania.\nOccitania, por mor da s\u00faa posici\u00f3n xeogr\u00e1fica, tense atopado decote nun cruzamento estrat\u00e9xico entre toda clase de correntes (esencialmente gregos e latinos, orientais, n\u00f3rdicos e evidentemente mediterr\u00e1neos). Herdeira da cultura latina e de certos elementos celtas, chegou a converterse nun dos centros neur\u00e1lxicos da cultura rom\u00e1nica a partir do s\u00e9culo IX. Foi o occitano unha das linguas que primeiro substitu\u00edu o lat\u00edn en moitos actos, documentos, obras literarias e obras cient\u00edficas. As\u00ed, as primeiras gram\u00e1ticas anteriores \u00e1 de Nebrija son occitanas (como por exemplo as Leys d'Amors do s\u00e9culo XIV).\nOs s\u00e9culos XI, XII e XIII foron a \u00e9poca de maior esplendor da cultura e pol\u00edtica occitanas. O modelo de occitano escrito, grazas \u00e1 s\u00faa cultura refinada e brillante, sit\u00faase como unha lingua vehicular en toda Europa: culturalmente, grazas aos trobadores, politicamente, a trav\u00e9s da elaboraci\u00f3n dos Foros dos territorios aragoneses e navarros, sen esquecer obviamente a influencia que exerceu sobre a literatura en lingua catal\u00e1 grazas a Ausi\u00e0s March.\nForon aqueles s\u00e9culos a \u00e9poca de ouro da literatura occitana, co nacemento da literatura trobadoresca e a s\u00faa extensi\u00f3n pola maior parte de Europa Occidental. Politicamente tam\u00e9n o foi, debido \u00e1 independencia de facto e \u00e1 prosperidade de moitos dos territorios occitanos \"(v\u00e9xase Condado de Tolosa, Condado de Foix, Vicecondado de Carcassona, Ducado de Aquitania e Condado de Provenza)\". Ora ben, esta \u00e9poca dourada ser\u00eda truncada axi\u00f1a, pois a unidade dos territorios occitanos era de feito unha unidade cultural e ling\u00fc\u00edstica, pero non pol\u00edtica.\nA invasi\u00f3n francesa.\nCoa escusa de loita contra a herex\u00eda c\u00e1tara, o rei de Francia Filipe II, aliado co Papa Inocencio III, comezou a cruzada albixense contra os se\u00f1ores occitanos. O ex\u00e9rcito franc\u00e9s, liderado por Sim\u00f3n de Montfort, atacou e saqueou as principais cidades de Occitania, invadindo as\u00ed as terras do Conde de Tolosa Ram\u00f3n VI de Tolosa. O conde reuniu os seus aliados, entre eles Pedro II de Arag\u00f3n, para loitar contra os franceses. A Batalla de Muret (13 de setembro de 1213) significou a fin da idade de ouro da cultura occitana coa morte do rei aragon\u00e9s por un lado e, sobre todo, pola derrota das tropas occitano-catalano-aragonesas, o que representou a fin da expansi\u00f3n da Coroa de Arag\u00f3n. Lengad\u00f2c pasaba as\u00ed a ser unha dependencia da coroa francesa. Entre mediados do s\u00e9culo XIII e comezos do s\u00e9culo XVII todos os territorios occitanos foron incorporados \u00e1 coroa francesa.\nDivisi\u00f3n administrativa.\nActualmente, o territorio ling\u00fc\u00edstico occitano est\u00e1 dividido entre o estado franc\u00e9s (contendo practicamente a totalidade da \u00e1rea occitana), Italia (os Vales Occitanos), o estado espa\u00f1ol (o Val de Ar\u00e1n) e M\u00f3naco. O territorio baixo administraci\u00f3n francesa est\u00e1 dividido en sete rexi\u00f3ns administrativas:"}
{"id": "12249", "revid": "1987", "url": "https://gl.wikipedia.org/wiki?curid=12249", "title": "Fr\u00e9d\u00e9ric Mistral", "text": "Fr\u00e9d\u00e9ric Mistral, nado en Maillane (Provenza) o 8 de setembro de 1830 e finado o 25 de marzo de 1914, foi un escritor e lexic\u00f3grafo franc\u00e9s en lingua occitana, membro fundador do F\u00e9librige, membro da Academia de Marsella e Premio Nobel de literatura en 1904.\nTraxectoria.\nFoi fillo dunha familia acomodada (Fran\u00e7ois Mistral e Ad\u00e9laide Poulinet), polos cales emparentaba coas m\u00e1is antigas familias de Provenza: Cruvelier, Expilly, Roux ou \"Ruffo di Calabria\", moi estreitamente vinculadas entre elas mesmas; marqueses de Aurel. Non foi \u00e1 escola ata os nove anos de idade.\nLogo de acabar o bacharelato en N\u00eemes, estuda Dereito en Aix-en-Provence entre 1848 e 1851, fac\u00e9ndose ent\u00f3n o cantor da independencia da Provenza e ante todo do provenzal \u00abprimeira lingua literaria da Europa civilizada\u00bb. No transcurso dos estudos de Dereito contacta coa historia do seu pa\u00eds, antigo Estado independente. Emancipado polo seu pai, toma daquela o acordo: \u00abde erguer, de reavivar en Provenza o sentimento de raza (...); de promover este renacemento a prol da restauraci\u00f3n da lingua natural e hist\u00f3rica do pa\u00eds (...); de p\u00f3r de moda o provenzal polo alento e o lume da divina poes\u00eda\u00bb. Para Mistral, a palabra \"raza\" designa un \u00abpobo unido pola lingua, enraizado nun pa\u00eds e nunha historia\u00bb.\nMistral recibe o Premio Nobel de Literatura en 1904 conxuntamente con Jos\u00e9 Echegaray. Destinar\u00e1 o montante do premio a creaci\u00f3n do Museon Arlaten en Arles. Recibe o galard\u00f3n:\nCasou con Marie-Louise Rivi\u00e8re, muller borgo\u00f1esa, mais non tiveron descendencia.\nF\u00e9librige.\nDe volta a Maillane, Mistral al\u00edase co poeta Roumanille, co cal organiza o renacemento da lingua provenzal. Fundan ent\u00f3n con outros cinco poetas provenzais o F\u00e9librige, que permitir\u00eda con forza promover a lingua de Oc. Posto baixo o patrocinio de santa Estela, o movemento acoller\u00e1 a poetas catal\u00e1ns expulsados de Espa\u00f1a por Isabel II.\nOs sete \"primadi\u00e9\", fundadores do \"f\u00e9librige\" foran: J\u00f3us\u00e8 Roumaniho, Frederi Mistral, Teoudor Auban\u00e8l, Ans\u00e8ume Mati\u00e9u, Jouan Brunet, Ad\u00f2ufe Tavan e Pau Giera.\nO Felibrige \u00e9 a\u00ednda hoxe unha das principais organizaci\u00f3ns culturais en Pa\u00eds de Oc. Tam\u00e9n \u00e9 das poucas presentes nos 36 departamentos de lingua occitana.\nCoa s\u00faa obra, Mistral rehabilita a lingua provenzal conduc\u00edndoa \u00e1s m\u00e1is elevadas cimas da poes\u00eda \u00e9pica : a calidade da obra ser\u00e1 consagrada con diversas distinci\u00f3ns. Botase nun traballo de monxe para facer un dicionario e como trobador, escribe textos de canci\u00f3ns.\nLexicograf\u00eda : \"Lou Tresor d\u00f3u Felibrige\".\nMistral \u00e9 o autor de \"\" (1878-1886), que permanece a\u00ednda hoxe como o dicionario m\u00e1is caudaloso da lingua occitana, e un dos m\u00e1is fiables pola precisi\u00f3n das acepci\u00f3ns. \u00c9 un dicionario biling\u00fce occitano-franc\u00e9s, en dous grandes volumes, englobando o conxunto dos dialectos de Oc, mais con graf\u00eda mistraliana.\nMir\u00e8io.\nA s\u00faa obra mestra \u00e9 \"Mir\u00e8io\" (Mireille en franc\u00e9s), publicada en 1859 despois de oito anos de esforzo creador. \"Mir\u00e8io\" conta os amores de Vincent et Mireille, unha fermosa provenzal. O poema inspirar\u00e1 a Charles Gounod unha \u00f3pera en 1863. Mistral acha aqu\u00ed a ocasi\u00f3n de propor a s\u00faa lingua, mais tam\u00e9n de facer participar na cultura dun pa\u00eds ao falar especialmente de Saintes Maries de la Mer."}
{"id": "12250", "revid": "34681", "url": "https://gl.wikipedia.org/wiki?curid=12250", "title": "Joseph Roumanille", "text": "Joseph Roumanille, nado en 1818 e finado en 1891, foi un poeta franc\u00e9s en occitano. En 1854 fundou con outros seis escritores - entre eles Fr\u00e9d\u00e9ric Mistral, ga\u00f1ador do Premio Nobel de Literatura en 1904\u2014o \"F\u00e9librige\", asociaci\u00f3n que fomentou e tentou restaurar o provenzal como lingua literaria."}
{"id": "12252", "revid": "23204", "url": "https://gl.wikipedia.org/wiki?curid=12252", "title": "Literatura occitana", "text": "A literatura occitana \u00e9 aquela que se escribe en lingua occitana, tivo a s\u00faa orixe na poes\u00eda dos trobadores dos s\u00e9culos XII e XIII que acadou prestixio na Europa Occidental e fixo agromar unha importante literatura noutras linguas vern\u00e1culas, influ\u00edndo tam\u00e9n na x\u00e9nese da literatura galega medieval, que se apropiou das s\u00faas formas.\nHistoria.\nOrixe.\nOs primeiros textos en occitano con car\u00e1cter literario datan do s\u00e9culo XI ou XII, a \"Can\u00e7o de Santa Fe\" e \"Boeci\" sen que se conserven os manuscritos orixinais sen\u00f3n copias posteriores. A \"Passion de Clermont-Ferrand\" e a \"Vie de Saint L\u00e9ger\", tam\u00e9n do s\u00e9culo XI, son textos escritos orixinalmente en franc\u00e9s copiados por un escriba occitano que substitu\u00edu formas francesas por occitanas pero sen chegar a escribir realmente en occitano\nA \u00e9poca dos trobadores.\nO primeiro trobador co\u00f1ecido \u00e9 Guillerme IX de Aquitania contra o 1100, pola madurez da s\u00faa composici\u00f3n p\u00f3dese deducir que xa hab\u00eda unha tradici\u00f3n de poes\u00eda vern\u00e1cula en occitano, alg\u00fans investigadores cren que a poes\u00eda \u00e1rabe de Al-Andalus e en especial o zejel foi unha influencia decisiva na conformaci\u00f3n do verso occitano, que distingu\u00eda diversos estilos, o \"trobar leu\", elegante e aristocr\u00e1tico era o m\u00e1is popular, o \"trobar clus\", baseado na escuridade das s\u00faas met\u00e1foras, e o \"trobar ric\", baseado na s\u00faa sonoridade. Entre os principais trobadores salientan Jaufre Rud\u00e8l que canta o \"amor lu\u00e8nhenc\", o amor imposible e sen esperanza; Marcabr\u00fa de Poitiers, poeta do amor puro e da muller, inventor das pastorelas e que se especializa no \"trobar clus\". Seguen os seus pasos os gasc\u00f3ns P\u00e8ire de Valeria, Alegret, Cercam\u00f2n e Bernart Mart\u00ed.\nDa segunda metade do s\u00e9culo XII son Raimbaud de Orange (1155-1173), mestre do perigordiano Guiraut de Bornelh (ca. 1170-1221) considerado o formalizador do \"trobar leu\" e do cal se conservan 77 pezas de car\u00e1cter popular; a condesa de Dia (ca. 1160) que escribiu cinco cantigas; P\u00e8ire d'Alvernha (1130-1180), mestre de Dante; Richart de Berbezilh, trobador da Charenta; Bernart de Ventadorn (ca. 1155-1180), un dos grandes poetas do amor en lingua d'oc; Arnaut de Maruelh, os perigordinos Bertran de Born (1140-1188?), autor de sirvent\u00e9s guerriros para os Plantagenet de Gasco\u00f1a, e Arnaut Daniel (ca. 1180), autor dun onirismo pasional, o monxe de Montaudon P\u00e8ire de Vic, o tolosano P\u00e8ire Vidal (m. 1204) cos poemas \"Na loba\" e \"Na vierna\", dedicados \u00e1 Provenza; Gaucelm Faidit (ca. 1185) autor de 70 pezas que destacan no \"planh\" e no amor ao pa\u00eds natal, e a epopea \"Girard de Rosselhon\" (1180).\nDurante o s\u00e9culo XIII a literatura occitana segue a se desenvolver con grande esplendor malia o declive da l\u00edrica cort\u00e9s que se produciu despois da Cruzada dos Albixenses, con obras e autores tales como o tratado de falconer\u00eda \"Dels auzels cassadors\" de Daude de Pradas composto en Rodas; o italiano Sordello (ca. 1229-1246); Guiraut Riquier (ca. 1254-1282), considerado un dos \u00faltimos trobadores; o catal\u00e1n Cerver\u00ed de Girona (ca. 1252-1258); Guilh\u00e8m de Montanhag\u00f2l (ca. 1233-1258), defensor do amor cort\u00e9s; a \"Canso de la Crosada\" \u00e9 un poema \u00e9pico composto por Guilh\u00e8m de Tud\u00e8la e un outro autor an\u00f3nimo; \"Fierabr\u00e0s\", versi\u00f3n da canci\u00f3n de xesta francesa hom\u00f3nima composta entre 1230 e 1240; a \"Vida de Santa Enimia\"; a primeira mostra dun texto teatral longo en occitano, o misterio \"Espozalizi de N\u00f2stra D\u00f2na Sancta Maria Verges e de Sant Jos\u00e8p\", datado en 1280; Amanieu de Sescars, autor da prosa did\u00e1ctica \"Ensenhaments\"; a famosa novela de cabaler\u00eda \"Flamenca\" (1240-1250); Matfre Ermengaud, autor de \"Lo breviari d'amor\" (1288).\nPor outra banda, durante os s\u00e9culos XII e XIII o occitano foi a lingua administrativa dos condados de Tolosa e Gasco\u00f1a, as\u00ed como tam\u00e9n a lingua da corte das diferentes provincias occitanas, conserv\u00e1ndose numerosos documentos p\u00fablicos e privados redactados en occitano.\nO s\u00e9culo XIV e o Gai Saber.\nEn 1323 un grupo de burgueses crean en Tolosa o Consistori del Gai Saber, co obxectivo de manter o estilo e as formas po\u00e9ticas dos antigos trobadores, para tal fin deu en organizar unha competici\u00f3n po\u00e9tica anual co\u00f1ecida como os Xogos Florais, e para mellor arbitrar a calidade das obras presentadas Guilh\u00e9m Molini\u00e8r compilou as \"Leis d'Amor\", que inclu\u00eda normas estil\u00edsticas e ling\u00fc\u00edsticas. Arnaud Vidal foi un dos primeiros floreados en 1324 por un poema \u00e1 Virxe Mar\u00eda. Autores importantes do per\u00edodo son Guilh\u00e8m d'Alamand, P\u00e8ire Duran, P\u00e8ire de Landils e Bertrand Boysset, autor de \"Lo roman d'Arles\" (1370), as\u00ed como a obra \u00e9pica an\u00f3nima Roland a \"Saragosse e Ronsasvals\" (1398) e o poema did\u00e1ctico dun xudeu occitano, \"Esther\" (1322). Tam\u00e9n \u00e9 de subli\u00f1ar a literatura dos cristi\u00e1ns valdenses, con obras piadosas como \"La Noble Lei\u00e7on\", \"Lo Novel Sermon\", \"Lo Paire Eternal\", \"L'Avang\u00e8li de Li Quatre Semen\u00e7\" e \"Lo Despreci del Mond\". Dentro da tradici\u00f3n cat\u00e1lica destacan as vidas de santos,\" Vida del glori\u00f3s Sant Franc\u00e9s\", \"Vida de Sant Auzi\u00e1s e Santa Delfina\" (1378), \"Vida de Santa Doucilina\" e \"Barlaam e Josafat a Albi\". Entre 1370 e 1475 desenv\u00f3lvese o teatro en occitano con misterios, xogos e paix\u00f3ns como os \"Misteris Rouergats\" e o \"J\u00f3c de Santa Agn\u00e9s\".\nOs s\u00e9culos XV e XVI.\nO desenvolvemento da lingua vir\u00e1 marcado pola lei de Villers-Cotter\u00eats do 15 de agosto de 1539, que cont\u00e9n a prohibici\u00f3n do uso nos escritos xudiciais e administrativos da calquera lingua que non sexa o franc\u00e9s, o que pon fin tradici\u00f3n de oficialidade da que gozaba o occitano no seu territorio ling\u00fc\u00edstico. O s\u00e9culo XV foi o da invenci\u00f3n da imprenta, o primeiro libro occitano impreso foi en 1492 un tratado de matem\u00e1ticas \"Compendion de l'Abaco\" de Franc\u00e9s Pell\u00f3s, e foi tam\u00e9n o da introduci\u00f3n das formas e modas italianas, como o soneto que pouco a pouco substit\u00fae as formas e os temas da \u00e9poca dos trobadores. A interferencia do franc\u00e9s provocou a decadencia das letras occitanas, malia todo aparecen grandes poetas como Belaud de la Belaudi\u00e8ra (1543-1588), Miqu\u00e8u Tronc (1580?-1600), P\u00e8ire Pau (1554-1615), Augi\u00e8r Galhard (n. 1540) autor de \"Libre Gras\" (1581) e \"Lou Banquet\" (1587) e P\u00e8ir de Garr\u00f2s (1525-1581), cunha clara conciencia ling\u00fc\u00edstica, que est\u00e1 considerado o pai do gasc\u00f3n moderno.\nA decadencia.\nDurante os s\u00e9culos XVII e XVIII a maior\u00eda dos escritores das terras de lingua de oc escriben en franc\u00e9s, entre a escasa produci\u00f3n da \u00e9poca destaca destaca a obra de P\u00e8ire Godolin en Tolosa, \"Le Ramelet Moundi\" que se publica entre 1617 e 1648, e que logrou nun momento no que o franc\u00e9s se estaba a impo\u00f1er como a lingua literaria no sur crear un movemento epigonal que mantivo o occitano con autores como Joan Giraud d'Astros e Guilhem Ader. Outros autores relevantes do s\u00e9culo XVII son Bertrand Larada, Glaudi Brueis, Isaac Despuech Sage e Franc\u00e8s de Cort\u00e8te.\nNo s\u00e9culo XVIII o grande autor foi Joan Baptista Fabre, autor da novela \"Histoira d\u00e9 Jean l'an pr\u00e9s\". O occitano sobreviviu sobre todo en composici\u00f3ns de Nadal, obras teatrais populares como as de Joan Antoni Verdi\u00e8r, ou en poes\u00edas realistas e populares como as de Claudi Peir\u00f2t.\nAs primeiras d\u00e9cadas do XIX supuxeron unha lixeira reactivaci\u00f3n da produci\u00f3n literaria, con obras populares como o poema did\u00e1ctico \"Leis Magnans\" (1819) de Joseph Marius Diouloufet, \"La Nema\u00efda\" (1823) de Rancher, \"Estreas bearnesas\" (1834), poes\u00eda realista e pol\u00edtica de Xavi\u00e8r Navarr\u00f2t, \"Las Papilh\u00f2tas\" (1834) poemas populares de Jansemin que acadaron reco\u00f1ecemento internacional.\nRexurdimento.\nA literatura do s\u00e9culo XIX vai estar marcada pola figura de Fr\u00e9d\u00e9ric Mistral e o felibrismo que pretend\u00eda unha restauraci\u00f3n da lingua e a literatura, ao seu redor d\u00faas figuras capitais no rexurdimento, Joseph Roumanille, autor de \"Li Margarideto\" (1847) e \"Li prouven\u00e7alo\" (1852) e Th\u00e9odore Aubanel, autor de \"La mi\u00f3ugrano entreduberto\" (1861), \"Li fiho d'Avignoun\" (1885). A consagraci\u00f3n do movemento felibrista veu co \u00e9xito do poema de Mistral \"Mir\u00e8io\" (1859), xurdiron un gran n\u00famero de ep\u00edgonos en todo o territorio de lingua de oc, pero a grande influencia da obra de Mistral r\u00e9stalles orixinalidade a moitos dos autores, entre os m\u00e1is destacados est\u00e1n Antoine Blaise Crousillat, Paul Giera, Jean Brunet e R\u00e9my Marcellin.\nS\u00e9culo XX.\nMalia a escolarizaci\u00f3n en franc\u00e9s, obrigatoria desde 1880, a decadencia do felibrismo e a progresiva substituci\u00f3n do occitano polo franc\u00e9s como lingua popular, para a literatura occitana o per\u00edodo de entreguerras foi un momento moi creativo, en 1935 public\u00e1banse numerosas revistas literarias, \"Lou Felibrige\", \"Prouven\u00e7o\", \"Lo Cobreto\", \"Oc\", \"Gai Saber\", \"Septimanie\",\" La Revue Lemousine\", \"Aquitania\", \"L'Almanac Occitan\" e varias ooutras. Os autores principais do per\u00edodo deb\u00e1tense entre a tradici\u00f3n marcada polo felibrismo e o novo occitanismo ling\u00fc\u00edstico, representado pola Societat d'Estudis Occitans que concib\u00eda unha lingua literaria xeral a todas as variedades occitanas respectando a orixinalidade destas e que ter\u00e1 a s\u00faa concreci\u00f3n pr\u00e1ctica na primeira gram\u00e1tica normativa, a \"Gramatica occitana segon los parlars lengadocians\" que publicou Lo\u00eds Alib\u00e8rt en 1935-1937. Sully-Andr\u00e9 Peyre \u00e9 o gran representante do mistralismo , tanto literario como ling\u00fc\u00edstico, na \u00e9poca da entreguerra, moi cr\u00edtico co movemento occitanista . A partir de 1945 coa creaci\u00f3n do Institut d'Estudis Occitans e a figura de Robert Lafont o felibrismo quedou superado pola orixinalidade da obra dos autores occitanistas, con todo hai autores felibristas cunha obra m\u00e1is ambiciosa e orixinal como Marc\u00e9u Bonnet, Mas-Felip Delavou\u00e9t, Fernand Moutet, Carles Galtier, P\u00e9ire Millet, Jan Calendau Vian\u00e8s ou prosita e poeta J\u00f3us\u00e8 d'Arbaud autor de \"La b\u00e8stio d\u00f3u Vacar\u00e8s\" (1926).\nJ\u00f2rgi Reboul \u00e9 autor dunha obra po\u00e9tica dunha afervoada fe na humanidade, na vida e na lingua, de obreiro da linguaxe no espazo como se reflicte en \"Terraire n\u00f2u\" (1937). Renat Nelli, estudoso do catarismo, recupera a tradici\u00f3n m\u00edtica e sensual do trobadorismo combin\u00e1ndoa co surrealismo, \"Entre l'esp\u00e8r e l'absencia\" (1942), \"Arma de Vertat\" (1952), \"Oda a Montsegur\" (1977) son alg\u00fans dos seus poemarios m\u00e1is celebrados. Max Roqueta, poeta, dramaturgo e prosista, \u00e9 un escritor de transici\u00f3n, nel finaliza o discurso tradicional felibre e comeza o realismo social do novo occitanismo literario, colaborou na maior\u00eda das revistas literarias occitanas desde 1927, entre os seus libros salientan os sete volumes aparecidos desde 1961 de \"Verd Parad\u00eds\" que recollen gran parte da s\u00faa obra narrativa, e os seus poemarios \"S\u00f2mis dau matin\" (1937), \"S\u00f2mis de la nu\u00f2ch\" (1942) e \"La Pietat dau matin\" (1963). Bernat Manciet, autor gasc\u00f3n das Landas cualificado de estra\u00f1o, antifelibrista e antimediterr\u00e1neo, segundo Robert Lafont a s\u00faa obra est\u00e1 no centro da produci\u00f3n occitana un pouco como un negativo necesario e violento, entre a s\u00faa produci\u00f3n po\u00e9tica, marcada pola desorde e o desartellamento sistem\u00e1tico das simetr\u00edas e a s\u00faa escuridade, destacan os poemarios \"Accidents\" (1955) e \"G\u00e9sta\" (1972) e o poema longo \"L'enterrament a Sabres\" (1989), as novelas \"Lo gojat de nov\u00e9mer\" (1964), \"Pluja\" (1976) e \"Lo camin de t\u00e8rra\" (1976). Marcela Delpastre, labrega, poeta e prosista limusina, comezou escribindo en franc\u00e9s pero o contacto co poeta Jean Mouzat foi determinante para comezar a escribir en limus\u00edn, \u00e9 autora de poemarios \"La lenga que tant me platz\" (1964), \"Saumes pagans\" (1974), libros de prosa po\u00e9tica \"Paraulas per 'questa terra\" (1997), e escolmas de contos populares \"Los contes dau Pueg Gerjant\" (1970), \"Proverbis lemosins\" (1974). O poeta provenzal Sergi Bec emprega tanto a graf\u00eda mistraliana como a cl\u00e1sica nos seus poemarios \"Cants de l'\u00e8stre f\u00f2u\" (1957), \"Mem\u00f2ria de la carn\" (1960), \"Si\u00e9u un pa\u00efs\" (1980), \"Cant dei n\u00f2stres p\u00f2bles encabestrats\" (1981), \"La nuech fendasclada\" (1994), \"Suito p\u00e8r uno eternita\" (2002), \"Saume dins lou v\u00e8nt\" (2006). Ives Roqueta, a s\u00faa \u00e9 unha poes\u00eda politicamente comprometida e controvertida debe moito ao esp\u00edrito do 68 , \"L'escriveire public\" (1958), \"Messa pels p\u00f2rcs\" (1970), \"Los negres si\u00e1m pas sols\" (1972), \"L'Escritura, publica o pas (po\u00e9mas 1972-87)\" (1988), na narrativa introduce \u00e1 clase obreira na literatura occitana \"La Paci\u00e9ncia\" (1968), \"Made in France\" (1970), \"Lengad\u00f2c roge : los enfants de la bona\" (1984), \"Marion dels arbres\" (1996). Rob\u00e8rt Lafont \u00e9 a figura central do novo occitanismo cultural, a s\u00faa novela \"Vida de Joan Larsinhac\" (1951) supuxo a renovaci\u00f3n da prosa narrativa occitana moderna outras obras s\u00faas de narrativa son \"L'Ic\u00f2na dins l'Iscla\" (1971), \"Tua culpa\" (1974), \"La festa\" (1983), \"L'enclaus\" (1992) ou \"Lei miraus infid\u00e8us\" (2002), tam\u00e9n \u00e9 autor de poemarios, \"Dire\" (1945-1953), \"Aire Liure\" (1974), \"Lausa per un sol\u00e8u m\u00f2rt e reviudat\" (1984) e obras teatrais \"Ram\u00f3n VII\" (1967), \"La croissade\" (1983). Joan Bodon \u00e9 un dos narradores m\u00e1is destacadas da literatura occitana, \u00e9 autor de contos \"Contes del meu ostal\" (1951) e novelas \"La grava sul cam\u00edn\" (1956), \"Lo libre de Cat\u00f2ia\" (1964), \"Lo libre dels grands jorns\" (1964). \"Leon C\u00f2rdas\", autor das pezas teatrais \"La font de Bonas Gr\u00e0cias\" (1954), \"Men\u00e8rba 2010\" (1983), das novelas \"Los Macar\u00e8ls\", (1973) e \"La batalha del teules\" (1979)."}
{"id": "12253", "revid": "1131", "url": "https://gl.wikipedia.org/wiki?curid=12253", "title": "Felibrige", "text": "Felibrige (norma mistraliana), Felibritge (norma cl\u00e1sica), \u00e9 unha asociaci\u00f3n literaria fundada en 1854 informalmente por seis escritores -entre eles Fr\u00e9d\u00e9ric Mistral, Joseph Roumanille e Th\u00e9odore Aubanel- co prop\u00f3sito de fomentar e restaurar o provenzal que entend\u00edan como o conxunto da lingua occitana. Non obstante non foi ata 1876 cando a organizaci\u00f3n se constitu\u00edu formalmente."}
{"id": "12254", "revid": "23204", "url": "https://gl.wikipedia.org/wiki?curid=12254", "title": "Avi\u00f1\u00f3n", "text": "Avi\u00f1\u00f3n (en franc\u00e9s: \"Avignon\", en occitano: \"Avinhon\" ou \"Avignoun\") \u00e9 unha cidade do sueste de Francia, situada no departamento de Vaucluse, na rexi\u00f3n de Provenza-Alpes-Costa Azul. En 2006 ti\u00f1a unha poboaci\u00f3n de 94.787 habitantes.\nHistoria.\nAvi\u00f1\u00f3n foi residencia dos papas entre 1309 e 1377, cando a cidade atop\u00e1base baixo o goberno dos reis de Sicilia pertencentes \u00e1 Casa de Anjou. En 1348, o papa Clemente VI comprou unha residencia \u00e1 ra\u00ed\u00f1a Xoana I de Sicilia. Ese per\u00edodo, no que residiron na cidade os papas Clemente V, Xo\u00e1n XXII, Bieito XII, Clemente VI, Inocencio VI, Urbano V e Gregorio XI, \u00e9 co\u00f1ecido como Papado de Avi\u00f1\u00f3n. Despois dese per\u00edodo, en 1378, produciuse o Gran Cisma de Occidente que non se resolveu ata 1417.\nOs antipapas Clemente VII e Bieito XIII continuaron residindo na cidade a\u00ednda despois de que os papas regresasen a Roma en 1377. Clemente VII permaneceu en Avi\u00f1\u00f3n durante todo o seu pontificado (1378-1394) mentres que Bieito XIII viviu en Avi\u00f1\u00f3n ata que fuxiu cara a Arag\u00f3n, fixando a s\u00faa residencia finalmente en Pen\u00edscola, onde morreu aos 96 anos en 1423.\nAvi\u00f1\u00f3n fora sede episcopal desde o ano 70 dC, e foi convertida en Arcebispado en 1476. Nel celebr\u00e1ronse varios s\u00ednodos de menor importancia. A s\u00faa universidade foi fundada polo papa Bonifacio VIII en 1303 e, debido \u00e1 s\u00faa reputaci\u00f3n polos seus estudos en leis, tivo grande importancia ata a Revoluci\u00f3n francesa.\nXeograf\u00eda.\nEst\u00e1 situada na marxe esquerda do r\u00edo R\u00f3dano, no sueste do pa\u00eds. Est\u00e1 preto da costa, a 80\u00a0km ao noroeste de Marsella e a 650\u00a0km de Par\u00eds. O seu clima \u00e9 mediterr\u00e1neo, con invernos frescos e ver\u00e1ns c\u00e1lidos.\nLugares de interese.\nAvi\u00f1\u00f3n \u00e9 unha vila de rico patrimonio protexido e o seu centro hist\u00f3rico foi declarado Patrimonio da Humanidade pola Unesco en 1995. Entre os seus lugares de interese destacan:"}
{"id": "12255", "revid": "56817", "url": "https://gl.wikipedia.org/wiki?curid=12255", "title": "1854", "text": "Outros.\nHistoria ano a ano"}
{"id": "12257", "revid": "98629", "url": "https://gl.wikipedia.org/wiki?curid=12257", "title": "Clarinete", "text": "O clarinete \u00e9 un instrumento musical da familia do vento-madeira. O seu nome v\u00e9n da adici\u00f3n do sufixo -\"ete\" (que significa \"pequeno\") \u00e1 palabra italiana \"clarino\" (que \u00e9 un tipo de trompeta de rexistro alto), xa que os primeiros clarinetes ti\u00f1an un son estridente similar ao deste tipo de trompetas. O seu di\u00e1metro \u00e9 similar en toda a s\u00faa lonxitude (dise del que \u00e9 aproximadamente cil\u00edndrico) e usa unha soa cana: ling\u00fceta sinxela. No mundo do jazz, nalgunhas ocasi\u00f3ns, foi nomeado como \"licorice stick\" (pau de regalicia).\nEste instrumento comprende unha gran familia con diversos compo\u00f1entes diferenciados entre si polo seu tama\u00f1o e polo seu ton. \u00c9 a familia m\u00e1is grande dentro do grupo dos instrumentos de vento-madeira, con m\u00e1is dunha ducia de compo\u00f1entes, que van desde o infrecuente BBB \u266d octo-contrabaixo ao soprano A \u266d (clarinete piccolo). De todos eles, moitos son moi raros ou xa est\u00e1n en desuso, como por exemplo o BBB \u266d octo-contrabaixo, do que soamente existe un, e a m\u00fasica que se comp\u00f3n para clarinete case se reduce aos tipos m\u00e1is com\u00fans (E \u266d, B \u266d, A e BB \u266d). Por asiduidade, a palabra clarinete fai referencia ao modelo m\u00e1is com\u00fan, o de B \u266d, o clarinete soprano.\n\u00c1 persoa que toca o clarinete ch\u00e1maselle clarinetista. Johann Christoph Denner inventou o clarinete a mediados do s\u00e9culo XVIII na Alema\u00f1a, mediante a adicci\u00f3n dunha chave de rexistro ao antigo chalumeau. A partir deste momento seguiu evolucionando, coa incorporaci\u00f3n de m\u00e1is chaves e outras melloras, para facilitar a interpretaci\u00f3n e a capacidade virtuos\u00edstica do instrumento. A d\u00eda de hoxe, o clarinete \u00fasase en grupos de jazz, na interpretaci\u00f3n cl\u00e1sica, na m\u00fasica de c\u00e1mara e como instrumento solista.\nHistoria do clarinete.\nO clarinete prov\u00e9n directamente de instrumentos como o arghul exipcio, o chalumeau de cana de bamb\u00fa, a ciaramella ou o chalumeau franc\u00e9s. Foi inventado en 1690 por Johann Christoph Denner (Leipzig-1655, Nuremberg-1707), coa intenci\u00f3n de perfeccionar o chalumeau franc\u00e9s. Neste perfeccionamento, Denner engadiulle d\u00faas chaves, unha para o polgar da man esquerda e outra para o dedo \u00edndice da man dereita. As\u00ed, con todo tapado pod\u00edase obter o mi grave e todo aberto o si da terceira li\u00f1a (clave de sol en 2\u00aa). O la obt\u00ed\u00f1ase pechando a chave do polgar e abrindo a do \u00edndice. Pouco despois o fillo de Denner alongou o clarinete e engadiu unha terceira chave coa que se obti\u00f1a a duod\u00e9cima mi-si. Logo, Josehp Beer (1744-1811), aumentou d\u00faas chaves, conseguindo as duod\u00e9cimas fa#-do# e sol#-re#. Posteriormente, en 1791, X. Lefere (1763-1829) engade unha sexta chave para obter a duod\u00e9cima de do#-sol#. O clarinete continuou coa s\u00faa evoluci\u00f3n ata as 13 chaves, por Iwan Miller no 1811. Non se experimentaron m\u00e1is melloras ata que no s\u00e9culo XIX Augusto Buffet adapta o sistema de aneis movibles que inventara T. Bohem para a frauta traveseira. Dende aquel momento o clarinete pasa a chamarse clarinete Bohem, que \u00e9 o que na actualidade ten uso xeral. Dende aquela ata os nosos d\u00edas, fix\u00e9ronse innumerables pequenas pero importantes innovaci\u00f3ns, coma a dobre chave sol#-re#, o mib-sib aforcadado, o dobre do#-sol#, o trilo de si-do#, o mib grave, o trilo de sol#-la... Isto permite que o clarinete se implemente na orquestra, nas bandas, no jazz, m\u00fasica de c\u00e1mara etc, debido \u00e1 soltura que presenta en todos os rexistros e o seu son.\nCaracter\u00edsticas.\nSon.\nA s\u00faa cavidade cil\u00edndrica \u00e9 a principal responsable do timbre distintivo do clarinete, que var\u00eda entre os seus tres rexistros principais, co\u00f1ecidos como o chalumeau, clarino e altissimo. Na calidade do son poden influ\u00edr multitude de factores tales como son o m\u00fasico, a m\u00fasica, o instrumento, a boquilla e a cana. As diferenzas nos instrumentos e o illamento xeogr\u00e1fico dos int\u00e9rpretes nas distintas rexi\u00f3ns produciu un desenvolvemento, a partir de fins do s\u00e9culo XVIII, de diferentes escolas para tocar o clarinete. As m\u00e1is destacadas foron as tradicionais alem\u00e1s/vienesa e a escola francesa. Esta \u00faltima centrouse nos clarinetistas do conservatorio de Par\u00eds . A proliferaci\u00f3n da m\u00fasica gravada deu exemplos de multitude de estilos e formas de tocar o clarinete.\nO clarinete en la (A) e o clarinete en si bemol (B \u266d) te\u00f1en case o mesmo di\u00e1metro de cavidade interior e utilizan a mesma boquilla. Nun concerto o mesmo clarinetista pode tocar os dous instrumentos coa mesma boquilla e incluso co mesmo barrilete. \u00c1mbolos dous te\u00f1en unhas cualidades de son e tonais moi similares, pero, o clariente A ten un son m\u00e1is c\u00e1lido que o outro, que \u00e9 m\u00e1is brillante. O clarinete en mi bemol (E \u266d), tam\u00e9n chamado requinto, \u00e9 o m\u00e1is brillante, e \u00e9 incluso perceptible baixo fortes intensidades orquestrais. O clarinete baixo (BB \u266d) ten a caracter\u00edstica principal de son profundo e suave, mentres que o clarinete alto (EE \u266d) ten caracter\u00edsticas sonoras similares \u00e1s do baixo e o corno di bassetto tenas similares \u00e1 dun clarinete en si bemol.\nRango.\nA familia dos clarinetes ten a maior cantidade de tipos en uso entre todas as outras familias de instrumentos de vento-madeira. O feito de que haxa tantos tipos \u00e9 polo feito de buscar maior versatilidade e virtuosismo. O rexistro grave de cada tipo de clarinete limita o seu uso. O clarinete m\u00e1is com\u00fan, o B \u266d, ten como l\u00edmite inferior E, debaixo de C medio. A incorporaci\u00f3n de cada tipo de instrumento depende do ton m\u00e1is baixo en concertos. Case todos os soprano e clarinete piccolo te\u00f1en outra chave que lles permite xogar co E debaixo do C medio (E3 na notaci\u00f3n cient\u00edfica do ton) como a s\u00faa nota m\u00e1is baixa por escrito, a\u00ednda que alg\u00fans clarinetes B \u266d poden baixar at\u00e9 un E \u266d 3 co fin de poderen coincidir co rango dun clarinete A. No clarinete soprano (B \u266d), o rexistro solicitado \u00e9 at\u00e9 un D3, un ton m\u00e1is baixo do seu por escrito. A maior\u00eda dos clarinetes alto e baixo te\u00f1en unha chave extra para permitir un E \u266d3 escrito. Os clarinetes baixos actuais te\u00f1en chaves adicionais para permitiren facer at\u00e9 un C3 escrito. Entre os membros menos comunmente encontrados da familia do clarinete, o contralto e o contrabaixo poden ter chaves para at\u00e9 un E \u266d 3, D3, ou C3 por escrito; o clarinete di bassetto e corno di bassetto xeralmente van at\u00e9 un C3 baixo.\nDefinir o extremo superior do rango dun clarinete non \u00e9 doado, xa que moitos clarinetistas avanzados poden emitir notas moi por enriba das notas m\u00e1is altas establecidas polo xeral como l\u00edmites nos libros metodol\u00f3xicos. O G6, d\u00faas oitavas por encima de G4 \u00e9, polo xeral, a nota m\u00e1is alta que se encontra no repertorio cl\u00e1sico, pero moitos clarinetistas avanzados son capaces de chegar a un C7 e existen t\u00e1boas de dixitaci\u00f3ns que mostran todas as posibilidades para conseguilo.\nO rango dun clarinete p\u00f3dese dividir en tres rexistros distintos. O rexistro m\u00e1is grave dun clarinete en B\u266d escrito, vai desde a s\u00faa nota m\u00e1is grave, un E3 at\u00e9 un B\u266d4, inclu\u00edndo ao C central, ao C4. Este rexistro co\u00f1\u00e9cese como o \"rexistro chalumeau\". O rexistro medio, chamado \"rexistro clarino\" (\u00e1s veces \"rexistro clar\u00edn\") est\u00e9ndese por algo m\u00e1is dunha oitava, dun B4 at\u00e9 un C6, e \u00e9 o rango dominante para a maior\u00eda dos membros da familia do clarinete. A parte superior do seu rexistro \u00e9 o chamado \"rexistro altissimo\" ou m\u00e1is comunmente \"sobreagudo\" e consta das notas escritas por encima do C6 podendo alcanzar notas superiores ao C7 dependendo da capacidade do m\u00fasico. A diferenza doutros instrumentos de vento, os tres rexistros te\u00f1en sons caracter\u00edsticos diferentes. O \"rexistro chalumeau\" \u00e9 rico e escuro. O \"rexistro clarino\" \u00e9 m\u00e1is brillante e doce, como de trompeta (de a\u00ed a procedencia do seu nome: \"Clar\u00edn\" que se refire a trompeta). O \"rexistro altissimo\" pode ser penetrante e estridente \u00e1s veces.\nAc\u00fastica.\nO son \u00e9 unha onda que se propaga polo ar como resultado dunha variante local da presi\u00f3n atmosf\u00e9rica. A produci\u00f3n do son dun clarinete segue estes pasos:\nO ciclo rep\u00edtese cunha frecuencia constante e emite unha nota relacionada con esa frecuencia. Por exemplo, A4 (440\u00a0Hz) prod\u00facese cando o ciclo se repite 440 veces por segundo. O burato do clarinete soprano \u00e9 cil\u00edndrico e para a maior\u00eda, os di\u00e1metros interiores dos tubos roldan os 14 e 15,5 mil\u00edmetros. Te\u00f1en unha forma sutil de \"reloxo de area\", coa parte m\u00e1is estreita debaixo da uni\u00f3n entre a parte superior e a inferior do corpo do instrumento. A reduci\u00f3n \u00e9 de 1 a 3 mil\u00edmetros dependendo do fabricante. Esta forma, que non \u00e9 visible a simple vista, axuda a corrixir a discrepancia de ton/escala entre os rexistros \"chalumeau\" e \"clarino\". O di\u00e1metro do burato afecta a caracter\u00edsticas tales como os harm\u00f3nicos dispo\u00f1ibles, o timbre e a estabilidade da altura (a medida na que unha nota pode ser \"dobrada\" na forma esixida no jazz e noutros estilos musicais). A camp\u00e1 na parte inferior do instrumento ten un labor fundamental de mellora do ton das notas m\u00e1is graves.\nPolo xeral, o obxectivo do clarinetista cando emite un son \u00e9 facer vibrar a maior cantidade de cana como sexa posible, facendo o son cun maior corpo, m\u00e1is c\u00e1lido e cunha maior presenza. Tapar ou destapar os buratos de ton sup\u00f3n variar a lonxitude da tubar\u00eda, o cambio das frecuencias de resonancia da columna de ar encerrado e, polo tanto, o ton do son. Un clarinetista precisa para moverse entre os \"rexistros chalumeau\" e \"clarino\" a chave de rexistro. Esta chave sup\u00f3n unha ruptura, porque cando se activa, canc\u00e9lase a escala de frecuencia fundamental e cr\u00e9ase outra escala harm\u00f3nica dominante unha doceava m\u00e1is aguda. Cando se pasa do \"rexistro clarino\" ao \"altissimo\", non hai outra chave de cambio de rexistro, sen\u00f3n que se emprega o dedo \u00edndice da man esquerda que act\u00faa como tal. O cambio de escala harm\u00f3nica dominante \u00e9 agora dunha sexta m\u00e1is aguda. Pola contra, case todos os instrumentos de vento ao cambiaren de rexistro fano cunha oitava de diferenza. Isto explica a complexidade da s\u00faa dixitaci\u00f3n e as 19 chaves que pode chegar a ter un clarinete soprano. Todas as peculiaridades da s\u00faa cavidade case cil\u00edndrica son resultado destas peculiaridades sonoras.\nAs notas m\u00e1is agudas no clarinete poden ter unha calidade demasiado estridente e poden chegar a ser dif\u00edciles de axustar con precisi\u00f3n. Existen dixitaci\u00f3ns alternativas e os axustes persoais dos m\u00fasicos na embocadura axudan a corrixir esa precisi\u00f3n sonora das notas m\u00e1is agudas. Un int\u00e9rprete experto pode usar a s\u00faa embocadura para alterar considerablemente a afinaci\u00f3n das notas individuais ou para producir vibrato, que v\u00e9n a ser un cambio de ton pulsante empregado a mi\u00fado no jazz. O vibrato \u00e9 estra\u00f1o na literatura cl\u00e1sica ou no concerto band\u00edstico. Non obstante, alg\u00fans clarinetistas, como Richard Stoltzman, fan uso do vibrato na m\u00fasica cl\u00e1sica. As\u00ed mesmo, existen dixitaci\u00f3ns especiais que son empregadas para xogar cos cuartos de ton e outros intervalos microtonais.\nConstruci\u00f3n.\nMateriais.\nOs corpos dos clarinetes foron constru\u00eddos con diversas clases de materiais como son a madeira, o pl\u00e1stico, o caucho duro, os metais e incluso o marfil. A gran maior\u00eda dos clarinetes utilizados na actualidade por clarinetistas profesionais est\u00e1n feitos dunha madeira africana chamada \"mpingo\", de nome cient\u00edfico \"dalbergia melanoxylon\". Algunha vez, por mor da diminuci\u00f3n das subministraci\u00f3ns, foron utilizados o Rosewood de Honduras e incluso o \"cocobolo\" (\"dalbergia retusa\"). Tam\u00e9n a madeira de \"buxus\" foi usada para a construci\u00f3n deste instrumento.\nNa actualidade, para facer instrumentos m\u00e1is econ\u00f3micos, constr\u00faense con resinas pl\u00e1sticas, como as ABS. Son os chamados \"resonite\" que \u00e9 o nome que lle outorgou a empresa fabricante de instrumentos \"Selmer\". Os clarinetes soprano feitos en metal foron populares durante o s\u00e9culo XX. Hoxe en d\u00eda este material \u00e9 utilizado para a construci\u00f3n dalg\u00fans clarinetes contraltos e contrabaixos, e para algunhas pezas, como as camp\u00e1s e os pescozos, dos clarinetes altos e baixos. O marfil foi usado durante o s\u00e9culo XVIII para a construci\u00f3n do clarinete, pero daba malos resultados, xa que tend\u00eda a agretarse e non gardaba ben a s\u00faa forma.\nA li\u00f1a de clarinetes \"Greenline\" da casa francesa Buffet Crampon est\u00e1 feita dun composto de po de madeira de \"mpingo\" e fibra de carbono. O bo deste material \u00e9 que sofre menos pola humidade e polos cambios de temperatura que os que est\u00e1n feitos de madeira, pero pesan m\u00e1is. O caucho endurecido, como a ebonita, utilizouse para a construci\u00f3n de clarinetes desde 1860, a\u00ednda que poucos clarinetes actuais est\u00e1n feitos da mesma. Os dese\u00f1adores de clarinetes Alastair Hanson e Ridenour Tom son fortes defensores da goma dura. A casa Hanson de Inglaterra fabrica clarinetes utilizando un composto reforzado con \"mpingo\" e ebonita, co\u00f1ecido por \"mpingo\" \"BTR\" (bit\u00e9rmica reforzada). Este material non se ve afectado tampouco pola humidade e o peso \u00e9 o mesmo que o dun clarinete de madeira.\nAs boquillas son, polo xeral, feitas de caucho endurecido, inda que algunhas para seren m\u00e1is econ\u00f3micas poden ser de pl\u00e1stico. Outros materiais como o cristal, a madeira, o marfil, o metal foron tam\u00e9n usados para a construci\u00f3n das mesmas. As abrazadeiras, que son os aros que envolven a boquilla para suxeitar a cana, fanse, polo xeral de metal e chapadas en n\u00edquel, prata ou ouro. Tam\u00e9n poden ser feitas de arame ou malla de arame, de pl\u00e1stico, de corda ou coiro.\nCana.\nO clarinete usa unha soa cana (ou palleta). Est\u00e1 feita a partir da cana com\u00fan (\"Arundo donax\"). Tam\u00e9n poden ser fabricadas con materiais sint\u00e9ticos. A abrazadeira \u00e9 a peza que liga a cana coa boquilla. Ao soprar ar a trav\u00e9s da abertura entre a cana e a boquilla, fai que a cana comece a vibrar para equilibrar as diferentes presi\u00f3ns creadas e \u00e9 as\u00ed como se produce o son.\nAs medidas b\u00e1sicas das canas son as seguintes: 12 mil\u00edmetros de ancho, 15 mil\u00edmetros de longo (desde a punta at\u00e9 o lugar onde toca coa boquilla) e de 1 mil\u00edmetro desde a parte inferior da punta da cana e a boquilla. As variaci\u00f3ns nestas medidas son as que afectan ao ton da cor do son.\nA maior\u00eda dos clarinetistas mercan canas fabricadas, a\u00ednda que haxa logo que axustalas. Outros incluso as fan. No mercado v\u00e9ndense segundo o grao de dureza, que polo xeral van do grao un (moi brando), at\u00e9 o grao cinco (moi duro) e con variaci\u00f3ns cada 0.5, polo tanto existen: 1, 1.5, 2, 2.5, 3, 3.5, 4, 4.5 e 5. Este sistema de numeraci\u00f3n non est\u00e1 estandarizado, xa que hai moitas variaci\u00f3ns no seu grao de dureza para unha mesma numeraci\u00f3n dependendo da casa fabricante ou incluso entre as fabricadas nunha mesma empresa.\nCompo\u00f1entes.\nOs compo\u00f1entes mostrados agora son os dun clarinete soprano do sistema Boehm. Por\u00e9n, os compo\u00f1entes dos outros tipos de clarinetes son similares. O clarinete div\u00eddese polo xeral en cinco partes: a boquilla (coa abrazadeira e maila cana), o barrilete, os corpos superior e inferior e maila camp\u00e1.\nA cana ach\u00e9gase \u00e1 boquilla pola abrazadeira. O clarinetista mete na boca parte dela, cousa dun cent\u00edmetro. Ch\u00e1maselle embocadura ao conxunto destas tres pezas maila boca, e \u00e9 fundamental o seu correcto desenvolvemento para obter un bo resultado sonoro.\nA cana sit\u00faase na parte inferior da boquilla, premendo contra o beizo inferior do m\u00fasico, mentres que os dentes de arriba normalmente est\u00e1n en contacto coa parte superior da boquilla (alg\u00fans clarinetistas envolven co beizo superior os dentes formando o chamado dobre beizo na embocadura). Para mellorar o agarre dos dentes na parte superior da boquilla, util\u00edzanse unhas l\u00e1minas de pl\u00e1stico mol de diferentes grosores, para acomodar os dentes. Na parte inferior, alg\u00fans clarinetistas colocan papel dobrado recubrindo os dentes para aliviar a rozadura que se produce na parte interna da boca por suxeitar a boquilla co beizo de por medio.\nDetalles.\nEntrou a formar parte da orquestra grazas ao uso por parte de Mozart dunha parella deles nas s\u00faas sinfon\u00edas, no \"Concerto para clarinete\" e \u00f3peras da \u00faltima \u00e9poca.\nAmpliou o timbre do chalumeau e estendeu considerablemente a s\u00faa gama alta. O clarinete est\u00e1 afinado en si bemol mentres que o clarinete tenor en mi bemol est\u00e1 afinado unha cuarta m\u00e1is alta (as bandas militares utilizaban esporadicamente clarinetes en do e en re). O instrumento m\u00e1is agudo da familia \u00e9 o requinto, igualmente transpositor en si bemol, pero soa unha oitava m\u00e1is aguda.\nO clarinete tenor en fa e o clarinete baixo est\u00e1n afinados unha cuarta e unha oitava m\u00e1is baixa, respectivamente. O clarinete contrabaixo est\u00e1 afinado d\u00faas oitavas m\u00e1is baixas.\nIgual que os \u00f3boes, os clarinetes s\u00e9guense fabricando en madeiras duras e escuras (como o \u00e9bano), a\u00ednda que os clarinetes baixos e contrabaixos tam\u00e9n levan unha cantidade considerable de tubos e pavill\u00f3ns met\u00e1licos. De tonalidade suave, os clarinetes dist\u00ednguense dentro dos instrumentos de vento pola s\u00faa capacidade para producir un son igualmente potente en calquera parte da s\u00faa gama, extraordinariamente ampla (m\u00e1is de 3 \u00bd oitavas) as\u00ed como un son notablemente suave na parte baixa da gama."}
{"id": "12258", "revid": "205", "url": "https://gl.wikipedia.org/wiki?curid=12258", "title": "Ling\u00fceta", "text": ""}
{"id": "12259", "revid": "1822", "url": "https://gl.wikipedia.org/wiki?curid=12259", "title": "Heracles", "text": "Heracles (en grego antigo \u1f29\u03c1\u03b1\u03ba\u03bb\u1fc6\u03c2, H\u0113rakl\u1e17s, do nome da deusa H\u0113ra, e \"kleos:\" \u2018gloria\u2019 \u00e9 dicir \u2018gloria de Hera\u2019, porque foi polo odio de Hera polo que realizou as s\u00faas m\u00faltiples faza\u00f1as) nado como Alceo (\u1f08\u03bb\u03ba\u03b1\u1fd6\u03bf\u03c2, Alkaios) ou Alcides , foi un heroe da mitolox\u00eda grega, o fillo de Zeus e Alcmena, fillo adoptivo de Anfitri\u00f3n . Era o bisneto e medio irm\u00e1n (xa que os dous foron enxendrados polo deus Zeus) de Perseo. \u00d3 morrer, foi divinizado por Zeus.\nFoi o m\u00e1is c\u00e9lebre dos heroes gregos , o m\u00e1ximo representante da forza e a masculinidade, s\u00edmbolo do home en loita contra o mal. No mito de Heracles destaca a realizaci\u00f3n dos chamados \"Doce Traballos\", impostos como castigo polo or\u00e1culo de Delfos, a\u00ednda que protagonizou moitos m\u00e1is actos heroicos. Consid\u00e9rase o devanceiro de clans reais que dic\u00edan ser her\u00e1clidas () , e o campi\u00f3n da orde ol\u00edmpica contra os monstros ct\u00f3nicos (do Inframundo). \nEn Roma e no Occidente moderno \u00e9 m\u00e1is co\u00f1ecido como H\u00e9rcules, co quen alg\u00fans emperadores romanos, en particular C\u00f3modo ou Maximiano, se identificaban a si mesmos. Os romanos adoptaron a versi\u00f3n do mito grego sobre a s\u00faa vida e obras basicamente sen realizar cambios, mais engadiron os seus propios detalles anecd\u00f3ticos, alg\u00fans dos cales vinculaban o heroe coa xeograf\u00eda do Mediterr\u00e1neo occidental. Os detalles sobre o seu culto tam\u00e9n foron adoptados por Roma.\nBiograf\u00eda.\nZeus, o pai de todos os deuses, namorouse de Alcmena, esposa de Anfitri\u00f3n, rei de Tirinto. Para seducir a Alcmena Zeus transformouse no seu home, nese momento ausente do palacio por estar na guerra, e un\u00edndose a Alcmena enxendrou a Heracles . Esa mesma noite regresou Anfitri\u00f3n e, deit\u00e1ndose coa muller, enxendrou a Ificles. O adivi\u00f1o Tiresias advirtiu a Anfitri\u00f3n do acontecido pero este, tras un primeiro momento no que pensara en castigala, aceptou honrado a situaci\u00f3n (por intervenci\u00f3n do propio Zeus) e adoptou a Heracles como fillo propio e educouno como tal.\nTras nacer, Zeus, para tornalo inmortal, pediulle a Hermes, o mensaxeiro dos deuses, que o levase para xunto dos seos de Hera, cando esta dorm\u00eda, para facerlle mamar (ou quizais fora Atenea, tam\u00e9n filla de Zeus e, polo tanto, irm\u00e1 de Heracles, a que convenceu a Hera para que o deixara mamar dela). O beb\u00e9 sugou con tal violencia que fixo dano \u00e1 deusa e esta separouse, pero o leite continuou a correr e as gotas ca\u00eddas formaron no ceo a V\u00eda L\u00e1ctea. Outra versi\u00f3n di que a deusa acordou e separou o meni\u00f1o bruscamente, derramando unhas gotas de leite que deron lugar \u00e1 V\u00eda L\u00e1ctea .\nHeracles padeceu a ira de Hera, celosa ante as infidelidades de Zeus, que s\u00f3 se congraciou con el cando ascendeu \u00f3 Olimpo. Cando a\u00ednda ti\u00f1a oito meses de vida , Hera mandou d\u00faas grandes serpes \u00f3 berce onde dorm\u00edan Heracles e Ificles. As serpes rodearon \u00f3s meni\u00f1os cos seus aneis e Ificles comezou a chorar, pero cando Anfitri\u00f3n acudiu alarmado a ver que pasaba, atopou a Heracles esganando as serpes coas s\u00faas mans. Anfitri\u00f3n comprendeu ent\u00f3n que, efectivamente, Heracles era fillo dun deus.\nCumpridos os dezaoito anos, Heracles realizou a s\u00faa primeira faza\u00f1a sonada, cando perseguiu e matou un enorme le\u00f3n, co\u00f1ecido como o Le\u00f3n de Citer\u00f3n , que devoraba os raba\u00f1os de Anfitri\u00f3n e do rei Tespio, da Beocia, pr\u00f3xima de Tebas. Ningu\u00e9n ousara enfrontarse antes \u00f3 le\u00f3n e a cazata durou 50 d\u00edas ata que conseguiu darlle morte , e durante este tempo Heracles alox\u00e1base no palacio de Tespio. Como fose que o rei quer\u00eda que as s\u00faas fillas pre\u00f1aran dun heroe reco\u00f1ecido como Heracles, maquinou coa s\u00faa dona, Megamede, para que as 50 fillas se deitaran con Heracles, unha cada noite. Heracles non se decatou de que cada noite se trataba dunha moza diferente e as\u00ed enxendrou 50 fillos, os \"Tesp\u00edadas\". Estes, co tempo, espall\u00e1ronse por diversos lugares, chegando at\u00e9 Sarde\u00f1a.\nDe regreso a Tebas, Heracles atopouse cos soldados do rei Erxino, de Orc\u00f3meno, que vi\u00f1an cobrar o tributo que anualmente ti\u00f1an que pagar os cidad\u00e1ns de Tebas \u00f3s de Orc\u00f3meno, consistente en cen bois durante vinte anos. Heracles enfrontouse a eles e cortoulles o nariz e as orellas, e con elas colgando do pescozo mandounos de volta xunto a Erxino. Este atacou Tebas e Heracles encabezou o ex\u00e9rcito tebano, vestido cunha armadura que lle dera Atenea. A\u00ednda que resultou vitorioso e puido dar morte a Erxino, o seu pai, Anfitri\u00f3n, morreu na loita; como agradecemento, Creonte, rei de Tebas, deulle a man de M\u00e9gara, a s\u00faa filla m\u00e1is vella, e a Ificles a man da filla m\u00e1is nova. Segundo outra lenda, Erxino sobrevive pero acepta ter que satisfacer a Tebas un tributo de 200 bois anuais.\nHeracles e M\u00e9gara tiveron varios fillos: Ter\u00edmaco, Deicoonte e Creont\u00edades (segundo Pseudo-Apolodoro, tres; ou en n\u00famero variable ata oito, segundo P\u00edndaro). Pero Hera provocoulle un acceso de loucura a Heracles, e este asasinou os fillos que tivera con M\u00e9gara e a dous dos fillos do seu irm\u00e1n Ificles . Para uns autores, Heracles matounos bot\u00e1ndoos \u00f3 lume; outros, como Eur\u00edpides, din que o aseteou coas s\u00faas frechas.\nCando recuperou a lucidez e comprobou o que fixera, renunciou a vivir con M\u00e9gara (que entregou \u00f3 seu sobrino Iolao, fillo de Ificles) e decidiu suicidarse, a\u00ednda que Teseo consegue evitalo. Ex\u00edliase ent\u00f3n e marcha a Delfos para consultar o or\u00e1culo de Apolo sobre a forma de se redimir do seu crime. Al\u00ed, a Pitia ordenoulle que servise, durante doce anos, \u00f3 seu primo Euristeo, rei lendario de Micenas e de Tirinto, realizando os traballos expiatorios que el acordara, como condici\u00f3n para poder ser purificado .\nOs Doce Traballos.\nEuristeo, instigado por Hera, mandoulle facer dez traballos, con toda a intenci\u00f3n de que morrese no intento. Como un deles f\u00edxoo coa axuda do seu sobri\u00f1o e noutro recibiu (ou pediu) un pago, Euristeo non os considerou v\u00e1lidos e encargoulle dous m\u00e1is, de modo que en total foron 12 traballos.\nOs mit\u00f3grafos adoitan clasificalos en dous grupos de seis: os seis primeiros realizados en diferentes puntos do Peloponeso, e os outros seis en distintos puntos do mundo (Creta, Tracia, Hispania) e incluso no Inferno. \nDurante os \"traballos\" valeuse principalmente dunha maza (a \"clava\") e protexeuse coa pel do Le\u00f3n de Nemea que matou no primeiro. A maza tallouna el mesmo en Nemea para matar o le\u00f3n, do tronco dunha oliveira silvestre; e a pel sacoulla utilizando como coitelos as u\u00f1as das poutas do propio animal, xa que ning\u00fan ferro pod\u00eda abrir unha pel tan dura. Contou en todo momento coa axuda e protecci\u00f3n dos deuses: Hermes deulle unha espada, Apolo o arco e as frechas e Hefesto unha coiraza; algunhas tradici\u00f3ns din que foi Atenea quen lle deu estas armas, ag\u00e1s a maza. Poseid\u00f3n deulle os cabalos. Pola contra, Hera interveu en varias ocasi\u00f3ns para axudar \u00f3s seus adversarios, directa ou indirectamente.\nOs distintos mit\u00f3grafos describen os traballos en orde variable. A seguir exp\u00f3\u00f1ense seguindo a orde recollida por Grimal .\nOutras actividades.\nTanto durante a realizaci\u00f3n dos Doce Traballos, na viaxe de ida ou volta \u00f3s lugares onde deb\u00eda executalos, como, sobre todo, unha vez rematados e conseguida a purificaci\u00f3n, Heracles protagonizou numerosas proezas heroicas de xeito individual (liberar a Prometeo, loitar contra os centauros e outros personaxes) ou dirixindo partidas de voluntarios \u00f3 seu mando, intervindo en diferentes guerras (Troia, Esparta etc.).\nMorte e apoteose.\nNo descenso \u00f3 Hades, Heracles acordou co esp\u00edrito de Meleagro desposar \u00e1 irm\u00e1 deste, Deianira. O pai, Eneo, rei de Etolia, t\u00ed\u00f1aa prometida \u00f3 deus fluvial Aqueloo, a quen Deianira rexeitaba. Heracles enfrontouse a Aqueloo e derrotouno, superando as transformaci\u00f3ns deste en serpe de gran tama\u00f1o e en boi. Casou con Deianira e tiveron cinco fillos, entre eles Hilo.\nAccidentalmente, provocou a morte de \u00c9unomo, fillo dun parente de Eneo, e a\u00ednda que o pai o perdonou, Heracles decidiu exiliarse coa s\u00faa dona. Cando \u00edan cruzar o r\u00edo Eveno, pediulle \u00f3 centauro Neso que levara a Deianira nas costas, mentres el fac\u00eda a traves\u00eda a nado. Pero no medio do r\u00edo, Neso resolveu, por vinganza, raptar e violar a Deianira, e botouse a galopar r\u00edo arriba. O heroe, tendo percibido as s\u00faas intenci\u00f3ns, agardou a que alcanzase terra firme, e ent\u00f3n atravesoulle o coraz\u00f3n cunha das s\u00faas frechas envelenadas. O centauro Neso caeu, pero antes de morrer deu a Deianira a s\u00faa t\u00fanica convenc\u00e9ndoa de que o sangue que a manchaba ser\u00eda, para ela, un precioso filtro amoroso, coa virtude de restitu\u00edrlle o esposo, se este, en calquera momento, decidise abandonala.\nEfectivamente, Heracles namorouse de Iole, filla de \u00c9urito, rei de Ecalia, que ofrecera a s\u00faa man a quen resultase ga\u00f1ador dun concurso de tiro con arco. Heracles venceu pero \u00c9urito negouse a entregar a filla , polo que o heroe o matou e tomou a Iole como amante. De regreso a Tirinto, mandou \u00f3 seu compa\u00f1eiro Licas xunto a Deianira para que lle trouxera unha capa nova para casar. Deianira, co fin de recuperalo, envioulle a t\u00fanica previamente rociada co sangue de Neso, e cando Heracles a puxo envelenouse. Louco de dores, quixo arrancala, mais o tecido ach\u00e1base de tal forma adherido \u00e1s s\u00faas carnes que estas lle sa\u00edan a pedazos. Deianira, comprendendo o engano do centauro, suicidouse. Heracles matou a Licas lanz\u00e1ndoo \u00f3 mar, dispuxo que Iole casara co seu fillo Hilo, e ordenou \u00f3s criados que acenderan unha pira funeraria no monte Eta, cerca de Traquis, sobre a que se deitou para po\u00f1er fin \u00e1s s\u00faas dores . Antes legou o arco a es frechas a Filoctetes, o \u00fanico que se atreveu a plantar lume na pira .\nCando o lume alcanzou o m\u00e1ximo, ouviuse o retumbar do treb\u00f3n. Era Zeus que reclamaba a parte inmortal do seu fillo para o Olimpo e conced\u00edalle a inmortalidade. Al\u00ed reconciliouse con Hera nunha cerimonia na que se reproducia o nacemento do seu seo, e recibiu a Hebe en matrimonio, coa que tivo dous fillos: Alex\u00edares e Aniceto.\nIconograf\u00eda.\nEn xeral, a iconograf\u00eda dos heroes gregos foi escasa, xa que non recib\u00edan culto nin, por conseguinte, necesitaban imaxes; non obstante, durante a Idade Moderna si que se representou a simbolox\u00eda dalg\u00fans deles (a intelixencia de Ulises ou a fidelidade conxugal de Pen\u00e9lope). Por outro lado, carec\u00edan de atributos propios e reco\u00f1ec\u00edanse polo contexto (Perseo sostendo a cabeza de Medusa).\nPero o caso de Heracles \u00e9 moi diferente: \u00f3 ser divinizado, si que recibiu culto como os demais deuses. As\u00ed, o mito de Heracles foi amplamente representado na arte, desde a cultura grega e romana ata o presente. Os \"Doce Traballos\" e os distintos momentos da s\u00faa vida, desde meni\u00f1o ata a subida \u00f3 Olimpo, poden verse reproducidos en multitude de exemplos de cer\u00e1mica, mosaico, pintura e escultura de t\u00f3dolos tempos.\nOs seus atributos m\u00e1is caracter\u00edsticos son a \"clava\" ou maza para atacar ou defenderse e a pel do le\u00f3n de Nemea para cubrirse , coa s\u00faa cabeza a modo de casco. Hes\u00edodo descr\u00edbeo coas armas dun hoplita:\nSer\u00e1 no s\u00e9culo V a.C. cando xa se representa coa iconograf\u00eda cl\u00e1sica: como un home adulto e barbado e en coiro (salvo a pel do le\u00f3n), moi musculado. O pelo \u00e9 corto (coma o dos loitadores gregos) ou recollido cunha cinta. A excepci\u00f3n a esta iconograf\u00eda, loxicamente, corresponde \u00e1s obras que o representan como meni\u00f1o, mamando de Hera (e dando orixe \u00e1 V\u00eda L\u00e1ctea) ou esganando \u00e1s d\u00faas serpes que esta lle mandou.\nNa escultura romana xorde a vinculaci\u00f3n con Baco (Dioniso, para os gregos), e aparecen representaci\u00f3ns de H\u00e9rcules borracho, por veces sostido en p\u00e9 grazas \u00e1 axuda dos s\u00e1tiros. Na Idade Media simbolizar\u00e1 o heroe que defende os homes do mal (como Xesucristo), mal que, como \u00e9 habitual no Cristianismo, adoita representarse baixo a forma de serpe ou drag\u00f3n. Na arte g\u00f3tica recupera o simbolismo da forza, non s\u00f3 f\u00edsica sen\u00f3n tam\u00e9n moral, a \"virtude heroica\" en palabras de Cesare Ripa, e as\u00ed figurar\u00e1 en diversos cadros aleg\u00f3ricos (\"H\u00e9rcules matando \u00e1 Envexa\", de Rubens).\nO momento da s\u00faa morte e deificaci\u00f3n, a chamada \"Apoteose\", tivo especial aceptaci\u00f3n entre artistas e mecenas desde moi cedo (aparece por vez primeira nunha cr\u00e1tera de Samos de fins do VII a.C.), moitas veces representado ascendendo triunfalmente \u00f3 Olimpo, sobre unha cuadriga conducida por Atenea . \nO modelo da apoteose tivo especial \u00e9xito no Renacemento e na Idade Moderna \u00f3 converterse nunha alegor\u00eda de forza, hero\u00edsmo e virtuosismo, axeitado como o ideal de calquera persoa e un recurso moi \u00fatil co obxectivo de ensalzar \u00e1 realeza europea dos s\u00e9culos XVI a XVIII. As\u00ed, os Medici encargan en 1460 a Antonio Pollaiolo varios cadros con distintas faza\u00f1as de Heracles, e Cosme I de Medici encarga en 1556 a Vasari a decoraci\u00f3n da \"Sala de H\u00e9rcules\" no Palazzo Vecchio (Venecia).\nUn exemplo deste uso de propaganda pol\u00edtica do mito de Heracles, suposto fundador de Sevilla (e da Coru\u00f1a), vese no escudo non oficial de Andaluc\u00eda, proposto en 1918 :\nA mesma intenci\u00f3n reflicten os frescos do teito do camar\u00edn grande da Casa de Pilatos (Sevilla), pintados por Francisco Pacheco en 1604 , ou no conxunto que pintou Zurbar\u00e1n para o Palacio del Buen Retiro (Madrid), en 1634.\nXa nos s\u00e9culos XIX e XX pintan ou esculpen as s\u00faas faza\u00f1as artistas como Delacroix (1854), Bourdelle (1909), William Blake (1920) ou John Singer Sargent (1921)."}
{"id": "12260", "revid": "1131", "url": "https://gl.wikipedia.org/wiki?curid=12260", "title": "Gaita galega", "text": "A gaita galega \u00e9 un instrumento de vento madeira propio de Galicia, norte de Portugal, occidente de Asturias e o Bierzo. \u00c9 vista como un s\u00edmbolo da m\u00fasica tradicional galega.\nPartes.\nA gaita galega consta de:\nO ronc\u00f3n, o ronquete e o ronquillo af\u00ednanse \u00e1 nota do punteiro escorregando telescopicamente as s\u00faas partes compo\u00f1entes, de tal maneira que o tubo resultante \u00e9 m\u00e1is longo ou m\u00e1is curto, adecu\u00e1ndose as\u00ed \u00e1 altura da nota emitida.\nAs gaitas ad\u00f3rnanse con gravuras sobre a madeira, dese\u00f1os sobre o fol, farrapos e borlas. As cores m\u00e1is empregadas son o negro con verde e vermello. A gaita galega adoita ser constru\u00edda con madeira de buxo, pau santo e granadillo. As buxas (os tubos que conectan as pezas) fix\u00e9ronse tradicionalmente de corno ou madeira de buxo, mais os modelos en metal ou marfil (ou de imitaci\u00f3n) son cada vez m\u00e1is frecuentes. Na actualidade util\u00edzanse foles de gore-tex, pall\u00f3ns sint\u00e9ticos, v\u00e1lvulas m\u00e1is incrementadas, estabilizadores de bord\u00f3ns e controladores de humidade interna da bolsa.\nEvoluci\u00f3n.\nAs primeiras representaci\u00f3ns gr\u00e1ficas da gaita son de mediados do s\u00e9culo XIII. Constaba ent\u00f3n de fol, punteiro e soprete, sen ronc\u00f3n. Coincidindo co desenvolvemento da polifon\u00eda, engad\u00edronselle os bord\u00f3ns e na segunda metade do XIII e no XIV aparece xa cun ronc\u00f3n, con dous ou mesmo sen ning\u00fan. Nun principio, este ti\u00f1a forma abucinada e posteriormente tomou a forma de copa.\nNa segunda metade do s\u00e9culo XIX introduciuse o ronquillo (tam\u00e9n chamado chi\u00f3n) como apoio ao punteiro, colocado a car\u00f3n deste. Ben entrado o s\u00e9culo XX apareceu unha ronqueta, m\u00e1is pequena que o segundo bord\u00f3n dos s\u00e9culos anteriores.\nNa segunda d\u00e9cada do s\u00e9culo XIX, o music\u00f3logo Pablo Carpintero, achou en Pontevedra a gaita m\u00e1is antiga conservada no mundo. Un instrumento que pertenceu a Xan Tilve, o gaiteiro de Campa\u00f1o, e que pode datarse entre 1420 e 1450, como demostran probas realizadas con carbono-14.\nExecuci\u00f3n.\nOs gaiteiros insisten na dignidade do seu oficio, que se debe transmitir cunha postura correcta: a cabeza erguida, o fol ben situado baixo o brazo, o ronc\u00f3n nunca paralelo ao chan, o soprete ben colocado na boca e esta nunca inchada co aire que se ha de soprar.\nPara a gaita existen dous modos de dixitaci\u00f3n:\nDado que o sopro de ar \u00e9 continuo, para separar as notas do mesmo ton rec\u00f3rrese a d\u00faas t\u00e9cnicas:\nNon \u00e9 habitual que un gaiteiro toque s\u00f3. Normalmente re\u00fanense dous ou tres, que se acompa\u00f1an de percusi\u00f3n: bombo e redobrante, pandeiro, pandeiretas, cunchas etc. Ademais destes grupos de gaitas, nos anos noventa do s\u00e9culo XX apareceron numerosas bandas de gaitas baseadas no modelo escoc\u00e9s.\nO mito celta.\nEntre as hip\u00f3teses menos consideradas por historiadores serios est\u00e1 o famoso mito celta. Para moitas persoas, a gaita estar\u00eda asociada aos \"pobos celtas\", os cales ter\u00edan creado e desenvolvido o instrumento. Moitas influencias modernas ter\u00edan contribu\u00eddo para esa crenza, como o movemento New Age e a ignorancia doutros modelos al\u00e9n da gaita das Highlands."}
{"id": "12261", "revid": "15490", "url": "https://gl.wikipedia.org/wiki?curid=12261", "title": "Atenea", "text": "Atenea \u00e9 a filla de Zeus e de Metis, chamada posteriormente polos romanos Minerva. \u00c9 unha das seis deusas principais do pante\u00f3n grego cl\u00e1sico. Deusa da sabedor\u00eda, gardi\u00e1 da xustiza e das leis. A\u00ednda que \u00e9 unha deusa virxe act\u00faa como nai adoptiva de heroes como Perseo e Teseo, e \u00e9 adorada desde moi antigo como patroa de Atenas, onde se constru\u00edu o Parten\u00f3n, o Erectei\u00f3n e os Propileos para adorala. Nos mitos cl\u00e1sicos nunca tivo consorte ou amante, e por iso a mi\u00fado era co\u00f1ecida como Atenea Partenos (\"virxe\").\nRepres\u00e9ntase coa armadura hopl\u00edtica, \u00e9 dicir, coa lanza, o casco e a \u00e9xida (especie de coraza de pel de cabra). Na \u00e9xida hai representada a cabeza da gorgona Medusa, que lle dera Perseo. O seu nacemento foi accidentado, pois Zeus, tras deixar pre\u00f1ada a Metis, e para evitar os celos da s\u00faa esposa Hera, c\u00f3mea. Co paso do tempo Zeus sofre unhas incribles dores de cabeza. Acode a Hefesto, quen lle abre a cabeza coas s\u00faas ferramentas de ferreiro, de onde nacer\u00e1 Atenea, xa adulta e armada.\nAtributos.\nO seu animal favorito \u00e9 o moucho; a s\u00faa planta, a oliveira. Atenea descr\u00edbese tradicionalmente como a \u201c deusa de ollos garzos\u201d. Pola protecci\u00f3n que concede a Ulises a e Heracles, Atenea simboliza o auxilio achegado polo esp\u00edrito \u00e1 forza bruta e o valor persoal dos heroes. Por iso, \u00e9 considerada no mundo grego, sobre todo en Atenas, a s\u00faa cidade (\u00e1 que dera o seu nome), como a deusa da Raz\u00f3n.\nPreside as artes e a lectura. Non obstante, mant\u00e9n unha relaci\u00f3n m\u00e1is estreita coa Filosof\u00eda que coa Poes\u00eda e a M\u00fasica. Tam\u00e9n \u00e9 a protectora das fiandeiras, tecedoras, bordadoras etc. No seu car\u00e1cter de deusa da actividade intelixente, con frecuencia era escollida como protectora e patroa das cidades. Ademais de Atenas, contaba con templos como Esparta, M\u00e9gara, Argo etc.\nHai semellanzas entre Hefesto e Atenea porque tam\u00e9n protexe aquelas artes e oficios. Pero as\u00ed mesmo dise que o deus intentou violala, e que, mentres ela escapaba, derramou el o seu seme sobre a perna dela. Desgustada, Atenea limpou o esperma e arroxouno \u00f3 chan. E desa semente que impregnou o chan mentres a deusa escapaba, naceu Erictonio, cuxa parte do corpo era como de serpe.\nRifa polo padroado de Atenas.\nA mitolox\u00eda grega sit\u00faase na disputa entre Palas Atenea e Poseid\u00f3n polo poder sobre Atenas, Ambos acordaron que cada un far\u00eda un regalo \u00f3s atenienses e que estes elixir\u00edan o que preferisen. Poseid\u00f3n bateu o chan co seu tridente e fixo brotar unha fonte, pero a s\u00faa auga era salgada e polo tanto non moi \u00fatil, mentres que Atenea ofreceu a primeira oliveira, co que Atenea quedou como patroa, pois a \u00e1rbore d\u00e1 madeira, olivas e aceite. Crese que esta historia alude a un enfrontamento entre os habitantes da \u00e9poca mic\u00e9nica e os inmigrantes posteriores.\nMitos relacionados con Atenea.\nUnha muller chamada Aracne alardeou en certa ocasi\u00f3n de ser mellor tecedeira que Atenea, a deusa da tecedura. Atenea apareceuse disfrazada como unha anci\u00e1 e d\u00edxolle que se arrepentise da s\u00faa hubris, pero no canto de facelo Aracne desafiou a Atenea a un concurso. A anci\u00e1 quitouse o disfrace e empezou o concurso. Atenea teceu unha representaci\u00f3n do conflito con Poseid\u00f3n preto de Atenas, mentres que Aracne teceu unha das moitas faza\u00f1as de Zeus. Atenea enfureceuse pola habilidade de Aracne e a s\u00faa elecci\u00f3n de tema, e cun toque engaiolouna cunha tremenda culpabilidade. Aracne intentou matarse e Atenea converteuna na primeira ara\u00f1a."}
{"id": "12264", "revid": "89787", "url": "https://gl.wikipedia.org/wiki?curid=12264", "title": "Adolphe Sax", "text": "Antoine Joseph Sax, co\u00f1ecido como Adolphe Sax, nado en Dinant en 1814 e finado en 1894, foi un inventor belga de instrumentos musicais.\nTraxectoria.\nSeu pai, o fabricante de instrumentos Charles Joseph Sax, enviouno ao Conservatorio de Bruxelas para estudar frauta e clarinete. Adolphe Sax \u00e9 co\u00f1ecido principalmente pola invenci\u00f3n do saxof\u00f3n ou sax\u00f3fono (1840, patentado en 1846). Algunhas invenci\u00f3ns son o saxotromba e mais o bombardino, un tipo de tuba.\nEn 1857 Sax foi profesor de saxof\u00f3n no Conservatorio de Par\u00eds. Tam\u00e9n contribu\u00edu ao desenvolvemento do clarinete baixo."}
{"id": "12265", "revid": "23204", "url": "https://gl.wikipedia.org/wiki?curid=12265", "title": "Hera", "text": "Hera (Xuno na cultura romana) foi a principal esposa de Zeus, ra\u00ed\u00f1a do Olimpo. Protectora do matrimonio, \u00e9 envexosa e \u00e1s veces celosa -dende logo, con motivos- do seu marido. Nunca perdoou ao pr\u00edncipe troiano Paris que pospuxera a s\u00faa beleza \u00e1 de Afrodita no famoso Xu\u00edzo de Paris. \nOdiaba as mulleres amadas polo seu marido e os fillos que delas tivo: ben o sufriu Heracles durante toda a s\u00faa vida."}
{"id": "12266", "revid": "89787", "url": "https://gl.wikipedia.org/wiki?curid=12266", "title": "Fernando Alonso", "text": "Fernando Alonso D\u00edaz (), nado en Oviedo o 29 de xullo de 1981, \u00e9 un piloto asturiano de automobilismo que actualmente compite para Aston Martin na F\u00f3rmula 1. Foi Campi\u00f3n do Mundo de F\u00f3rmula 1 nas tempadas 2005 e 2006 con Renault, interrompendo a serie de cinco t\u00edtulos consecutivos acadada polo alem\u00e1n Michael Schumacher e convert\u00e9ndose no ga\u00f1ador m\u00e1is novo do t\u00edtulo mundial, batendo a hist\u00f3rica marca do brasileiro Emerson Fittipaldi. \u00c9 frecuentemente considerado como un dos mellores pilotos de F\u00f3rmula 1 na historia do deporte. e tam\u00e9n pilotou para McLaren, Ferrari e Minardi. Con Toyota, Alonso ga\u00f1ou as 24 Horas de Le Mans d\u00faas veces, en 24 Horas de Le Mans de 2018 e 24 Horas de Le Mans de 2019, e o FIA World Endurance Championship no 2018\u201319. Tam\u00e9n ga\u00f1ou as 24 Horas de Daytona con Wayne Taylor Racing en 2019. Disputou 21 tempadas de F\u00f3rmula Un.\nVida persoal.\nAlonso naceu o 29 de xullo de 1981 nunha familia obreira en Oviedo, Asturias. \u00c9 fillo dun mec\u00e1nico da f\u00e1brica de explosivos do pozo dunha mina e piloto de karts afeccionado Jos\u00e9 Luis Alonso, e a s\u00faa muller, a empregada duns grandes almac\u00e9ns Ana D\u00edaz. Alonso ten unha irm\u00e1 m\u00e1is vella, Lorena, que \u00e9 m\u00e9dica en exercicio.\nAlonso estudou no CEIP Santo \u00c1ngel de la Guarda de Oviedo de 1985 a 1995 a Educaci\u00f3n Xeral B\u00e1sica, e asistiu ao Instituto Leopoldo Alas Clar\u00edn de San L\u00e1zaro ata que a s\u00faa carreira no automobilismo fixo que abandonase durante o seu Curso de Orientaci\u00f3n Universitaria no ano 2000. Conced\u00e9ronlle un permiso para estudar f\u00f3ra da escola despois de desobedecer as ordes da s\u00faa nai e asist\u00edr poucas veces \u00e1s clases. Conseguiu un bo rendemento acad\u00e9mico pedindo apuntamentos aos seus compa\u00f1eiros e non tivo problemas\".\"\nO pai de Alonso quer\u00eda unha afecci\u00f3n para compartir cos seus fillos e constru\u00edu un kart para Lorena. Como ela non estaba interesada no karting, un Alonso de tres anos recibiu o kart. Os pedais do kart modific\u00e1ronse para poder conducilo, e a federaci\u00f3n local de carreiras concedeulle unha licenza obrigatoria de carreiras de karts aos cinco anos; o seu pai rexeitou unha oferta para que o seu fillo fose porteiro do club de f\u00fatbol RC Celta de Vigo. A familia carec\u00eda dos cartos necesarios para desenvolverlle en karts, non puideron comprar pneum\u00e1ticos de choiva e obrigaron a Alonso a adaptarse a unha pista mollada con pneum\u00e1ticos slick. Alonso ideou tres sectores de cronometraxe para ir \u00e1 escola para mellorar a diario. A s\u00faa nai cos\u00edalle o mono de carreiras e axust\u00e1bao a medida que medraba, tam\u00e9n se asegurou de que Alonso estivese ben academicamente. O seu pai dirixiu o kart desde o principio e foi o seu contable, conselleiro, xerente e mec\u00e1nico.\nAlonso casou con Raquel del Rosario, vocalista da banda de pop espa\u00f1ol El Sue\u00f1o de Morfeo, o 17 de novembro de 2006. A parella anunciou a s\u00faa intenci\u00f3n de divorciarse en decembro de 2011. Viv\u00edan en Oxford, Inglaterra, ata que trasladaron a s\u00faa residencia a Su\u00edza en 2006. Alonso era dono dunha casa en Mont-sur-Rolle, preto do Lago de Xenebra 2006-2010, pero en febreiro de 2010 trasladouse a unha casa en Lugano co fin de estar m\u00e1is preto da base de Ferrari. \u00c9 moi com\u00fan que as estrelas da F\u00f3rmula Un se establezan en Su\u00edza para reducir os seus impostos. No inverno de 2010-11, Alonso trasladouse a Oviedo co fin de estar m\u00e1is preto dos amigos e a familia, o que lle custou unha cifra estimada de 50 mill\u00f3ns de \u00a3 en impostos.\nAlonso \u00e9 seareiro dos equipos de f\u00fatbol Real Madrid e Real Oviedo e, ademais do espa\u00f1ol, fala ingl\u00e9s, italiano e franc\u00e9s.\nAlonso ten unha tatuaxe dun antigo samurai nas s\u00faas costas. El revelou que a tatuaxe mostra a forza nos seus m\u00fasculos, a intelixencia e a forza de vontade coa inspiraci\u00f3n da Hagaware, a gu\u00eda espiritual escrita por Yamamoto Tsunetomo no s\u00e9culo XVIII.\nA modelo su\u00edza de orixe rusa Xenia Tchoumitcheva foi a substituta de Raquel del Rosario no coraz\u00f3n do piloto espa\u00f1ol. E malia algunhas fotos xuntos nas redes, Alonso nunca quixo confirmar a relaci\u00f3n con Miss Su\u00edza 2006, que s\u00f3 durou uns meses.\nDesde mediados de 2012, Alonso estivo sa\u00edndo coa modelo rusa Dasha Kapustina, estiveron xuntos dous anos e medio e ela era unha habitual no paddock. Ela co\u00f1ec\u00eda Oviedo, e el viaxara a Rusia para co\u00f1ecer a s\u00faa familia. Pero cando a ruptura era s\u00f3 un rumor, o piloto e a presentadora asturiana \u2013como el\u2013 Lara \u00c1lvarez foron fotagrafados xuntos. Estiveron xuntos un ano e catro meses. Ao parecer, o programa Supervivientes foi a culpa da ruptura, xa que o piloto quer\u00eda que a presentadora non viaxase a Honduras e o acompa\u00f1ase polos circu\u00edtos. Algo que ela rexeitou. A ruptura chegou en marzo de 2016 e materializouse ao borrar cada unha das s\u00faas contas de Instagram as fotos nas que aparec\u00edan xuntos. Dous meses despois apareceu na vida de Alonso Linda Morselli, quen casualmente tam\u00e9n rompera con Rossi en marzo.\nCiclismo.\nAlonso est\u00e1 apaixonadamente interesado no Ciclismo en ruta. A principios de setembro de 2013, Alonso anunciou a s\u00faa intenci\u00f3n de rescatar o insolvente equipo de ciclismo Euskaltel-Euskadi, chegando a un acordo para comprar a s\u00faa licenza UCI World tour coa intenci\u00f3n de formar un equipo ciclista profesional espa\u00f1ol. Pero o 23 de setembro, anunciouse a rotura das negociaci\u00f3ns sobre o acordo. Alonso a\u00ednda ten plans de crear un equipo de ciclismo para a tempada 2015.\nAmigos de Alonso son os ciclistas profesionais Alberto Contador, Miguel Indurain e Samuel S\u00e1nchez. El mesmo practica o ciclismo co fin de manter a s\u00faa forma f\u00edsica para a F\u00f3rmula 1.\nVida deportiva.\nAos tres anos o seu pai, corredor de karting afeccionado, regaloulle un kart co que Fernando se encaprichou e comezou a familiarizarse co ruxido do motor. Con sete anos, Alonso ga\u00f1ou a s\u00faa primeira carreira de karts en Pola de Laviana. Ga\u00f1ou o Campionato Infantil de Asturias e Galicia de 1988 e 1989, e pasou \u00e1 categor\u00eda Cadete en 1990.\nCon dezaseis anos xa ostentaba a licenza obrigatoria oficial da Federaci\u00f3n Espa\u00f1ola a\u00ednda que esta era falsificada.\nA s\u00faa traxectoria era moi r\u00e1pida e exitosa e \u00eda de cidade en cidade, no coche do seu pai que era un Peugeot algo antigo, mentres que os outros competidores levaban Mercedes e BMW.\nTodo isto fac\u00eda que se fora rematando o di\u00f1eiro dos seus pais e isto fixo que estiveran a punto de desistir pero o propietario da pista de karts, Jos\u00e9 Luis Echevarria, faloulle de Alonsoco\u00f1eceron ao importador de karts Gen\u00eds Marc\u00f3 que quedou impresionado con Alonso e converteuse no seu mentor. Marc\u00f3 aportou di\u00f1eiro persoal de patrocinio \u00e1 familia de Alonso para sufragar problemas econ\u00f3micos e permitirlle entrar nas series europeas. Falou co seis veces campi\u00f3n mundial de Karting Mike Wilson, quen ofreceu a Alonso unha sesi\u00f3n de proba nunha pista de Parma. Marc\u00f3 ensinoulle a Alonso a ser conservador e a manter o kart en bo estado.\nAs\u00ed, en 1995, cun soldo de 100.000 pesetas ao mes e catorce anos chegou ao Campionato Mundial, onde subiu ao podio co terceiro posto por diante de Kimi Raikkonen.\nEn 1998, apareceu unha persoa moi importante na s\u00faa vida profesional: Adri\u00e1n Campos, o ex-piloto de Minardi que se converter\u00eda no seu representante.\nCampos en 1999 fichouno como substituto de Marc Gen\u00e9 na F\u00f3rmula Nissan.\nCon dezasete anos e sen carn\u00e9 voaba polos circu\u00edtos a m\u00e1is de 250\u00a0km/h; este sacouno nada m\u00e1is cumprir os dezaoito anos, cun Renault Megane. Durante as pr\u00e1cticas de obtenci\u00f3n do carn\u00e9, o seu profesor advertiuno de que conducira m\u00e1is r\u00e1pido xa que \u00eda moi amodo.\nAlonso co seu primeiro t\u00edtulo de monoprazas seguiu progresando e chegou \u00e1 F\u00f3rmula 3000 no ano 2000, ano do seu debut, e data na que conseguiu a s\u00faa primeira vitoria.\nEste \u00e9xito no seu debut fixo que se consagrase na F\u00f3rmula 1, comezando a ser probador de Minardi.\nTrala experiencia con este equipo de F\u00f3rmula 1, Flavio Briatore, xefe do equipo de Renault, polo que fichara cinco anos, chamouno para exercer de probador en Renault durante o ano 2002, onde tivo resultados satisfactorios.\nNo ano 2003 foi piloto oficial deste equipo franc\u00e9s, que ten a s\u00faa sede oficial en Oxford, lugar onde reside Fernando Alonso por estas circunstancias. Precisamente este ano estrear\u00e1 o seu palmar\u00e9s na F\u00f3rmula 1 coa s\u00faa primeira vitoria, no Gran Premio de Hungr\u00eda. Ser\u00e1 o m\u00e1is novo ga\u00f1ador dun gran premio e o primeiro piloto de nacionalidade espa\u00f1ola que o consegue.\nTras un ano 2004 irregular, no cal pese a todo rematar\u00e1 cuarto na clasificaci\u00f3n final, no 2005 acadar\u00e1 o t\u00edtulo mundial, tras unha intensa loita co finland\u00e9s Kimi R\u00e4ikk\u00f6nen, da escudar\u00eda McLaren Mercedes, batendo de novo a marca de precocidade existente ata ent\u00f3n.\nEn 2006 Alonso tivo unha bonita loita co alem\u00e1n Michael Schumacher e o finland\u00e9s Kimi R\u00e4ikk\u00f6nen, ga\u00f1ando finalmente o Mundial.\nNo ano seguinte, McLaren Mercedes fichou a Alonso, despediu a Juan Pablo Montoya, e puxo en vez deste \u00f3 protexido de Ron Dennis, Lewis Hamilton, primeiro piloto de pel negra que ga\u00f1a un Gran Premio.\nLogo dunha gran pol\u00e9mica con prestixiosos diarios ingleses como The Observer, The Times, The Daily Mirror... en contra de Alonso, ch\u00e9gase \u00f3 Gran Premio do Brasil, co asturiano segundo clasificado a catro puntos de Hamilton. Finalmente no Gran Premio do Brasil, aconteceu unha milagre, onde Kimi Raikkonen sa\u00edu como principal beneficiado, como campi\u00f3n do mundo. Polo que a Alonso respecta, rematou terceiro e quedou empatado a puntos con Hamilton, no terceiro posto absoluto no Mundial.\nNo ano 2008 fichou de novo por Renault, onde permaneceu dous anos. Desde a tempada ata foi piloto de Ferrari onde logrou os seus tres subcampionatos. Deixou Ferrari e en volveu a McLaren co seu motor Honda. Despois de dous anos f\u00f3ra da categor\u00eda, en regresou co equipo Alpine, parte da familia Renault, coa que ga\u00f1ou os seus dous campionatos. Desde forma parte do equipo Aston Martin, substitu\u00edndo a Sebastian Vettel, convert\u00e9ndose no primeiro piloto en debutar no equipo cun podio.\nInicios en karts.\nFernando Alonso iniciou a s\u00faa carreira no mundo do motor con tres anos, vendo \u00f3 seu \u00eddolo da infancia Ayrton Senna, cando seu pai lle regalou un kart que el mesmo constru\u00edra. Ese ano ganou a s\u00faa primeira carreira e comezou a adestrar \u00e1 sa\u00edda do colexio xunto a seu pai, quen exerceu de \"representante\" e mec\u00e1nico. Un ano m\u00e1is tarde obtivo a licenza oficial da Real Federaci\u00f3n Espa\u00f1ola de Automobilismo. En 1988, con 7 anos, obtivo o seu primeiro triunfo nunha competici\u00f3n oficial, o campionato infantil de Asturias, ga\u00f1ando as oito carreiras de que constaba a proba. Un ano m\u00e1is tarde, en 1989, volveu proclamarse campi\u00f3n de karts de Asturias e Galicia.\nDebido \u00f3s cambios de categor\u00eda a familia non se pod\u00eda facer cargo dos gastos que carrexaban as carreiras. Cerca do abandono, o importador de karts Gen\u00eds Marc\u00f3 encargouse da financiamento: proporcionaba os karts, buscaba patrocinadores ou exerc\u00eda el mesmo como tal, salvando a carreira deportiva de Fernando Alonso. En 1991, procl\u00e1mase campi\u00f3n de Asturias e do Pa\u00eds Vasco en categor\u00eda Cadetes, alcanzando o subcampionato de Espa\u00f1a a\u00ednda sen participar en todas as carreiras. Foi campi\u00f3n de Espa\u00f1a en 1993 e 1994 como j\u00fanior, o que lle permitiu competir no Campionato do Mundo \u00f3 ano seguinte, cunha bolsa da Real Federaci\u00f3n Espa\u00f1ola de Automobilismo. En dito campionato quedou terceiro, por diante de Kimi R\u00e4ikk\u00f6nen entre outros[sen referencias].\nEn 1996 proclamouse campi\u00f3n de Espa\u00f1a, do Trofeo Estival de Italia, do Marlboro Grand Prix e do Campionato do Mundo J\u00fanior[2] . \u00d3 ano seguinte, vence nos campionatos de Espa\u00f1a, Italia e Europa na categor\u00eda Internacional A. En 1998 volveu ga\u00f1ar o campionato de Espa\u00f1a,o Trofeo Par\u00eds-Bercy, o campionato Industria de Italia e o Open Ford.\nPasos cara \u00e1 F\u00f3rmula 1.\nEn 1999 entrou en escena o ex-piloto de Minardi Adri\u00e1n Campos, que se converter\u00eda no seu preparador. F\u00edchao como substituto de Marc Gen\u00e9 na F\u00f3rmula Nissan, na que Alonso logra 9 poles, 8 voltas r\u00e1pidas e 6 vitorias que lle outorgaron o campionato Euro Open Movistar.\nDa F\u00f3rmula Nissan pasou \u00e1 F\u00f3rmula 3000 no equipo Astromega, onde se xuntou con pilotos de gran categor\u00eda quedando solo por detr\u00e1s de Bruno Xunqueira, ga\u00f1ador da edici\u00f3n, Nicolas Minassian e Mark Webber. Alonso conseguiu a pole e ga\u00f1ou na carreira de B\u00e9lxica e quedou segundo na de Hungr\u00eda, quedando cuarto na clasificaci\u00f3n xeral no ano do seu debut e \u00fanico no que estivo.\nF\u00f3rmula 1.\nMinardi (2001).\nPasou \u00e1 F\u00f3rmula 1 fichado por Renault pero cedido a Minardi como piloto oficial. Con Minardi debutou no Gran Premio de Australia de 2001, sendo o terceiro piloto m\u00e1is xove en facelo. A s\u00faa mellor clasificaci\u00f3n con Minardi foi un 10\u00ba posto no Gran Premio de Alema\u00f1a. No Gran Premio do Xap\u00f3n chegou a adiantar \u00f3 Toyota de Olivier Panis e quedar por diante do Jordan-Honda de Heinz-Harald Frentzen.\nEn 1988, con 7 anos, obtivo o seu primeiro triunfo nunha competici\u00f3n oficial, no campionato infantil de Asturias, ga\u00f1ando as oito carreiras de que constaba a proba. Un ano m\u00e1is tarde, en 1989, volveu proclamarse campi\u00f3n de karts de Asturias e Galicia.\nDebido \u00f3s cambios de categor\u00eda, a familia non se pod\u00eda facer cargo dos gastos que implicaban as carreiras. A punto de abandonar, o importador de karts Gen\u00eds Marc\u00f3 encargouse da financiamento: proporcionaba os karts, buscaba patrocinadores ou exerc\u00eda el mesmo como tal, salvando a carreira deportiva de Fernando Alonso.\nEn 1991, procl\u00e1mase campi\u00f3n de Asturias e do Pa\u00eds Vasco en categor\u00eda \"cadetes\", alcanzando o subcampionato de Espa\u00f1a a\u00ednda sen participar en todas as carreiras. Foi campi\u00f3n de Espa\u00f1a en 1993 e 1994 como j\u00fanior, o que lle permitiu competir no Campionato do Mundo \u00f3 ano seguinte, bolseiro da Real Federaci\u00f3n Espa\u00f1ola de Automobilismo. En dito campionato quedou terceiro, por diante de Kimi R\u00e4ikk\u00f6nen entre outros.\nEn 1996 proclamouse campi\u00f3n de Espa\u00f1a, do Trofeo Estival de Italia, do Marlboro Grand Prix e do Campionato do Mundo J\u00fanior. \u00d3 ano seguinte, vence nos campionatos de Espa\u00f1a, Italia e Europa na categor\u00eda \"Internacional A\". En 1998 volveu ga\u00f1ar o campionato de Espa\u00f1a, o Trofeo Par\u00eds-Bercy, o campionato Industria de Italia e o Open Ford.\nRenault (2002-2006).\nAlonso converteuse en piloto de probas de Renault en 2002 (Renault comprou o equipo Benetton) e realizou 1.642 voltas de proba ese ano. En 2003 Briatore deixou a Button e deu a Alonso o segundo asento xunto a Jarno Trulli. Briatore foi criticado pola prensa brit\u00e1nica pola decisi\u00f3n, pero o director t\u00e9cnico Mike Gascoyne declarou a \"F1 Racing\" que a decisi\u00f3n foi correcta, xa que o equipo quedara impresionado coa capacidade de traballo e o talento de Alonso durante a s\u00faa tempada como piloto de probas.\nA s\u00faa primeira carreira con Renault saldouse cun s\u00e9timo posto en Australia. O 22 de marzo de 2003 converteuse no piloto m\u00e1is novo en lograr unha pole position e un podio en F\u00f3rmula 1, con 21 anos, no Gran Premio de Malaisia, a pesar de que aquela fin de semana estivo con 39\u00ba de febre. No Gran Premio do Brasil de 2003 sufriu o accidente m\u00e1is grave na s\u00faa estad\u00eda na F\u00f3rmula 1 ao chocar contra o muro na volta 55 tras golpear unha roda do coche de Mark Webber, que sufrira un accidente anteriormente e hab\u00eda esparexido os restos do seu monopraza pola pista. Con todo, este contratempo non lle impediu conseguir un novo podio, pois a carreira deuse por finalizada co seu accidente, e as posici\u00f3ns finais foron establecidas nunha volta anterior ao accidente.\nNa seguinte carreira, o Gran Premio de San Mari\u00f1o, quedou en sexta posici\u00f3n. No Gran Premio de Espa\u00f1a ocupou o segundo chanzo do podio. Tras isto chegou a s\u00faa primeira retirada en Renault, durante o Gran Premio de Austria rompeu o motor cando marchaba nos puntos tras sa\u00edr desde boxes. Logo deste fracaso logra unha quinta posici\u00f3n en M\u00f3naco e dous cuartos postos consecutivos nas carreiras de Canad\u00e1 (onde consegue tam\u00e9n a s\u00faa primeira volta r\u00e1pida) e Europa. Logo desta boa serie prod\u00facense dous abandonos consecutivos nos Grandes Premios de Francia e o Reino Unido. No Gran Premio de Alema\u00f1a queda de novo cuarto.\nO 24 de agosto do mesmo ano, no Gran Premio de Hungr\u00eda, logrou ser o piloto m\u00e1is novo en ga\u00f1ar un Gran Premio, con 22 anos, a\u00ednda que posteriormente superar\u00edalle en precocidad Sebastian Vettel ao vencer no Gran Premio de Italia de 2008. No Gran Premio de Italia consegue o seu \u00faltimo punto da tempada , acabando oitavo tras sa\u00edr \u00faltimo e sufrir un accidente na sa\u00edda. No Gran Premio dos Estados Unidos sofre unha avar\u00eda no motor. Na \u00faltima carreira da tempada, o Gran Premio do Xap\u00f3n, tam\u00e9n rompeu o motor cando \u00eda segundo. Finalizou a tempada na sexta posici\u00f3n do Mundial de Pilotos. Xa ent\u00f3n Briatore, nunha entrevista, deixou entrever os plans de Renault de ir a m\u00e1is e loitar polo t\u00edtulo en . M\u00e1is tarde veriamos que s\u00f3 houbo que esperar a tempada .\nAlonso quedou con Renault para a tempada , logrando podios en Australia, Francia, Alema\u00f1a e Hungr\u00eda. En Indian\u00e1polis sufriu un accidente a alta velocidade mentres \u00eda no terceiro lugar debido a un pneum\u00e1tico desinflado a causa dunha picada. En Francia conseguiu a pole e terminou segundo, tras Michael Schumacher e preto da vitoria. Cara ao final do ano as actuaci\u00f3ns do seu compa\u00f1eiro de equipo Jarno Trulli foron a pior e a relaci\u00f3n de Trulli co equipo deteriorouse ata o punto de que fichou por Toyota a partir de , e foi substitu\u00eddo para as tres \u00faltimas carreiras da tempada polo ex campi\u00f3n do mundo Jacques Villeneuve. Alonso terminou cuarto na clasificaci\u00f3n do campionato con 59 puntos.\nPara a tempada , uniuse a Renault o piloto italiano Giancarlo Fisichella. Na primeira carreira en Australia Alonso comezou preto do final debido \u00e1 choiva na cualificaci\u00f3n, pero se abriu paso ata a terceira posici\u00f3n. Ga\u00f1ou as d\u00faas seguintes carreiras en Malaisia e Bahrain desde a pole position, e logrou unha terceira vitoria no Gran Premio de San Mari\u00f1o logo dunha batalla de 13 voltas con Michael Schumacher.\nA mellor\u00eda de McLaren viu ga\u00f1ar s R\u00e4ikk\u00f6nen en Espa\u00f1a e M\u00f3naco, mentres que Alonso terminou segundo e cuarto, respectivamente. R\u00e4ikk\u00f6nen estaba en cami\u00f1o de ga\u00f1ar no Gran Premio de Europa en N\u00fcrburgring cando a suspensi\u00f3n dianteira dereita do seu coche rompeu (debido a un plano no pneum\u00e1tico causado por R\u00e4ikk\u00f6nen ao bloquear as rodas ao frear, mentres que pasaba Jacques Villeneuve) na \u00faltima volta, d\u00e1ndolle a vitoria a Alonso.\nAlonso non puido anotar nos grandes premios de Canad\u00e1 e de Estados Unidos. No primeiro tivo que retirarse debido a un toque cun muro, e no segundo todos os pilotos que montaban Michelin retir\u00e1ronse debido a preocupaci\u00f3ns de seguridade sobre os seus pneum\u00e1ticos. Alonso logrou a s\u00faa terceira pole e a quinta vitoria en Francia. Repite pole position unha semana despois no Reino Unido, onde terminou segundo detr\u00e1s de Montoya. Kimi Raikkonen de McLaren liderou o gran premio alem\u00e1n ata que fallou o hidr\u00e1ulico do seu coche e Alonso ga\u00f1ou a carreira.\nAlonso clasificou sexto no GP de Hungr\u00eda pero terminou 11\u00ba logo dunha colisi\u00f3n co Toyota de Ralf Schumacher. A medida que a tempada entrou na s\u00faa fase final Alonso terminou segundo en tres carreiras consecutivas, recollendo os puntos vitais do campionato. Raikkonen ga\u00f1ou en Turqu\u00eda e B\u00e9lxica, pero foi cuarto en Monza logo dunha avar\u00eda do motor na cualificaci\u00f3n, o que significaba que a ventaxe de Alonso reducirase a s\u00f3 nun punto.\nAlonso selou o t\u00edtulo ao quedar terceiro no Brasil. O espa\u00f1ol converteuse en campi\u00f3n \u00e1 idade de 24 anos e 59 d\u00edas, rompendo a marca de Emerson Fittipaldi de piloto m\u00e1is novo en lograr o t\u00edtulo. Tam\u00e9n puxo fin ao dominio de cinco anos de Michael Schumacher.\nAo comentar o seu triunfo, dixo: \"S\u00f3 quero dedicar este campionato \u00e1 mi\u00f1a familia e todos os meus amigos que me apoiaron a trav\u00e9s da mi\u00f1a carreira, Espa\u00f1a non \u00e9 un pa\u00eds cunha cultura da F1, e tivemos que loitar sos a cada paso do cami\u00f1o, para que isto sucedera. Un enorme agradecemento tam\u00e9n a todo o equipo, son os mellores na F\u00f3rmula Un, e fix\u00e9molo xuntos. Dir\u00e1n que son campi\u00f3n do mundo, pero, todos somos campi\u00f3ns e mer\u00e9cense isto\". No n\u00famero de maio de 2007 da revista \"F1 Racing\", Alonso dixo que o Gran Premio do Brasil de 2005 foi a s\u00faa mellor carreira. Dixo: \"Foi un so\u00f1o feito realidade e un d\u00eda moi emotivo. Nas \u00faltimas voltas saltaba, pod\u00eda o\u00edr ru\u00eddos estra\u00f1os no motor, desde todas partes! Pero todo estaba ben e podo recordar o meu alivio cando crucei a li\u00f1a final\".\nOs grandes premios de Xap\u00f3n e China viron a Alonso e Renault abandonar o estilo conservador evidente no Brasil cando a\u00ednda estaban perseguindo o t\u00edtulo de pilotos. no Xap\u00f3n partindo do posto 16 da grella, finalmente terminou terceiro detr\u00e1s de Raikkonen e Fisichella. O Gran Premio da China viu a vitoria de Renault e Alonso para acadar o primeiro Campionato de Construtores para o equipo Renault F1.\nEn 2005, foi galardoado Premio Pr\u00edncipe de Asturias do deporte.\nAlonso ga\u00f1ou a primeira carreira da tempada en Bahrain, superando a Michael Schumacher ao sa\u00edr dos pits a falta de 18 voltas do final, logo de empezar cuarto. Clasificouse s\u00e9timo no GP de Malaisia debido a un erro na alimentaci\u00f3n de combustible, pero terminou segundo detr\u00e1s do seu compa\u00f1eiro de equipo Giancarlo Fisichella. Ga\u00f1ou o GP de Australia logo de adiantar ao Honda do l\u00edder Jenson Button.\nDespois dunha pobre clasificaci\u00f3n en San Mari\u00f1o, Alonso non puido pasar a Michael Schumacher. Schumacher venceu Alonso de novo no GP de Europa despois de que o espa\u00f1ol comezara na pole, pero Alonso devolveulle o golpe, convert\u00e9ndose no primeiro espa\u00f1ol en ga\u00f1ar o Gran Premio de Espa\u00f1a. Alonso logrou a pole position no Gran Premio de M\u00f3naco logo de que Schumacher fora penalizado polos comisarios por \"parar deliberadamente o seu coche no circu\u00edto nos \u00faltimos minutos da cualificaci\u00f3n\", prexudicando aos seus rivais, Alonso perdeu a oportunidade de rexistrar a volta r\u00e1pida de cualificaci\u00f3n. Alonso ga\u00f1ou a carreira.\nEstendeu a s\u00faa serie ga\u00f1adora a catro carreiras con vitorias en Reino Unido e Canad\u00e1. Ambas as vitorias chegaron desde a pole position, e a rolda brit\u00e1nica foi a s\u00faa primeira vitoria pole. Tam\u00e9n se converteu no primeiro piloto na historia en terminar primeiro ou segundo nas nove primeiras carreiras da tempada, un rexistro igualado por Sebastian Vettel en . A loita con Schumacher comezou de novo en Indian\u00e1polis onde o alem\u00e1n ga\u00f1ou e Alonso foi quinto. Schumacher ga\u00f1ou o Gran Premio de Francia de 2006, con Alonso segundo, e o Gran Premio de Alema\u00f1a de 2006 co espa\u00f1ol quinto. O que reduciu a vantaxe de Alonso no campionato a 11 puntos.\nAlonso foi sancionado por unha infracci\u00f3n na pr\u00e1ctica no Gran Premio de Hungr\u00eda de 2006. Que o deixou 15\u00ba na grella Schumacher comezou 11\u00ba logo de recibir unha sanci\u00f3n similar. Alonso parec\u00eda encami\u00f1arse a unha vitoria pouco probable, superou \u00e1 maior\u00eda na pista, inclu\u00eddo Schumacher polo exterior da curva cinco, demostrando a s\u00faa destreza nas condici\u00f3ns de mollado, pero rematou f\u00f3ra da carreira cando unha porca da roda caeuse do seu coche logo dunha parada en boxes. Schumacher logrou un punto logo de que Robert Kubica fora descualificado.\nAlonso terminou segundo en Turqu\u00eda, Schumacher foi o terceiro clasificado, pero perdeu moito terreo logo dun pol\u00e9mico Gran Premio de Italia de 2006. El sufriu unha picada durante a cualificaci\u00f3n e danou a carrocer\u00eda na parte traseira do seu coche. Clasificouse quinto, pero foi castigado despois polos comisarios por obstaculizar ao Ferrari de Felipe Massa, e comezou a carreira desde a d\u00e9cima posici\u00f3n. Na carreira remontou ata o terceiro posto pero un fallo de motor obrigoulle a retirarse. Schumacher ga\u00f1ou o Gran Premio e quedou a dous puntos de Alonso.\nNa seguinte rolda en China, Alonso logrou a pole position durante unha sesi\u00f3n de cualificaci\u00f3n sobre mollado, pero terminou segundo detr\u00e1s de Schumacher na carreira. O resultado foi o empate entre Alonso e Schumacher a puntos no campionato de pilotos. NO Gran Premio do Xap\u00f3n de 2006, os Ferrari de Schumacher e Massa clasificaron primeiro e segundo, m\u00e1is de medio segundo m\u00e1is r\u00e1pido ca os Renault no quinto e sexto. Con todo, durante a carreira de Alonso subiu \u00e1 segunda praza e levou a vitoria despois de que o motor de Schumacher fallase. Logrou unha vantaxe de dez puntos sobre Schumacher, que necesita s\u00f3 un punto na rolda final para reter o t\u00edtulo. O segundo lugar no Gran Premio do Brasil de 2006 o 22 de outubro deu a Alonso o campionato. Con Schumacher terminando cuarto, a diferenza final foi de 13 puntos. Alonso converteuse as\u00ed no bicampi\u00f3n m\u00e1is novo na historia do deporte. Renault tam\u00e9n asegurou o Campionato de Construtores cunha brecha de 5 puntos sobre Ferrari.\nRenault (2008-2009).\nEn 2008, Alonso disputou o campionato co equipo Renault, retornando \u00f3 equipo que defendeu nas campa\u00f1as vitoriosas de e e tendo como compa\u00f1eiro de equipo \u00f3 brasileiro Nelson Piquet. Ao longo da tempada , conquistou tres p\u00f3dios, obtendo d\u00faas vitorias (Gran Premio de Singapur e Gran Premio do Xap\u00f3n) e un segundo lugar no Gran Premio do Brasil.\nA tempada foi totalmente decepcionante e s\u00f3 alcanzou un podio no Gran Premio de Singapur, 3\u00ba. Foi a s\u00faa peor tempada desde a do seu debut en Minardi.\nFerrari (2010-2014).\n2010.\nLogo de moitas especulaci\u00f3ns, o 30 de setembro de 2009, confirm\u00e1base que Alonso substitu\u00eda a Kimi R\u00e4ikk\u00f6nen no equipo Ferrari. O seu contrato cobre tres tempadas (2010-2012), con opci\u00f3ns ata o final do 2014. A\u00ednda que o seu contrato dise que se asinou xa en xullo de 2008, Alonso confirmou que asinouse no ver\u00e1n de 2009 para comezar con Ferrari no 2011, e que m\u00e1is tarde foi cambiado a 2010, xa que Ferrari e Raikkonen, a quen substit\u00fae Alonso, convi\u00f1eron en p\u00f3r fin ao seu contrato cun ano de anticipaci\u00f3n. A\u00ednda que se informou de que o contrato de Alonso era de 25 mill\u00f3ns de euros por tempada, Ferrari emitiu un comunicado que provoca d\u00fabidas sobre este dato, indicando que \"os n\u00fameros de que se falan non te\u00f1en absolutamente nada que ver coa realidade. \nNa primeira carreira en Bahrain, Alonso clasificouse terceiro por detr\u00e1s do seu compa\u00f1eiro de equipo Massa e de Sebastian Vettel. Na sa\u00edda, Alonso adiantou a Massa para pasar \u00e1 segunda praza, logo, o l\u00edder Vettel tivo un problema de motor e caeu ao cuarto posto e Alonso ga\u00f1ou a carreira, convert\u00e9ndose no quinto home en ga\u00f1ar no seu debut en Ferrari despois de Juan Manuel Fangio en 1956, Mario Andretti en 1971, Nigel Mansell en 1989, e Kimi R\u00e4ikk\u00f6nen en 2007. O seu compa\u00f1eiro de equipo Massa ocupou o segundo lugar e o seu excompa\u00f1eiro de equipo en McLaren Lewis Hamilton rematou terceiro.\nEn Espa\u00f1a, Alonso clasificouse cuarto e permaneceu al\u00ed ata as \u00faltimas voltas, cando os problemas de freos de Vettel e fallo dos pneum\u00e1ticos de Hamilton elev\u00e1ronlle a segunda posici\u00f3n. En M\u00f3naco, Alonso estrelou o seu coche na pr\u00e1ctica e non puido participar na cualificaci\u00f3n. Empezou na \u00faltima posici\u00f3n, pero remontou ata a sexta. Na \u00faltima volta, Michael Schumacher pasoulle co coche de seguridade na pista, pero foi penalizado polo adiantamento, deixando de novo sexto a Alonso. En Canad\u00e1, Alonso comezou e terminou en terceiro lugar. En Valencia, Alonso comezou cuarto e terminou oitavo logo de quedar atrapado detr\u00e1s do coche de seguridade que sa\u00edu logo da voltereta de Mark Webber sobre Heikki Kovalainen.\nNo Gran Premio do Reino Unido de 2010 en Silverstone, Alonso se ali\u00f1ou terceiro na grella. Pero, un pobre comezo, un drive-through por un adiantamento ilegal a Kubica e unha picada tard\u00eda deixaron a Alonso no d\u00e9cimo cuarto lugar, a un minuto do vencedor Mark Webber. En Alema\u00f1a, Alonso perdeu a pole position por 0\u00b4002 segundos con Vettel. Na sa\u00edda, a Vettel adiant\u00e1rono Alonso e Massa. Alonso superou a Massa nun pol\u00e9mico adiantamento e cruzaron a meta nesa orde para dar un dobrete a Ferrari. En Hungr\u00eda, Alonso clasificouse terceiro por detr\u00e1s dos dous Red Bull, e terminou segundo tras Vettel. En B\u00e9lxica, Alonso foi d\u00e9cimo clasificado. Cando iniciouse a carreira, o Williams de Rubens Barrichello golpeouno por detr\u00e1s. Alonso recuperou ata oitavo lugar antes de quedar f\u00f3ra da carreira nas \u00faltimas voltas.\nEn Italia, Alonso conseguiu a pole por diante de Jenson Button, pero Button pasouno na primeira curva. Alonso pasou a Button durante as paradas en boxes e logrou a 24\u00ba vitoria da s\u00faa carreira, a terceira da tempada, e a primeira vitoria de Ferrari en Monza desde . Alonso tam\u00e9n fixo a volta r\u00e1pida xunto coa pole e a vitoria. En Singapur, Alonso logrou a pole position sobre Vettel e os McLaren. Na sa\u00edda, Alonso mantivo a s\u00faa vantaxe e aturou a presi\u00f3n de Vettel durante toda a carreira, cruzando a li\u00f1a a menos de 0\u00b43 segundos por diante dos Red Bull. Alonso marcou de novo a volta r\u00e1pida da carreira nas \u00faltimas voltas. En Xap\u00f3n, Alonso terminou terceiro, detr\u00e1s de Vettel e Webber, e logo ga\u00f1ou en Corea logo de que Vettel retirouse por un fallo de motor. Tam\u00e9n anotou a s\u00faa quinta volta r\u00e1pida do ano, as suficientes para darlle o Trofeo DHL Volta r\u00e1pida de 2010.\nNa \u00faltima carreira da tempada en Abu Dabi, Alonso comezou o evento cunha vantaxe de oito puntos, e cualificou terceiro. Ao comezo da carreira perdeu un lugar con Button e logo un erro estrat\u00e9xico do seu equipo significou que Alonso pasara o resto da carreira atrapado detr\u00e1s de Vitaly Petrov, perdendo o campionato do mundo en favor de Sebastian Vettel .\n2011.\nAlonso comezou a tempada cun cuarto lugar en Australia, terminando medio minuto por detr\u00e1s do ga\u00f1ador Sebastian Vettel. Acadou as posici\u00f3ns sexto e s\u00e9timo en Malaisia e China, sendo superado polo seu compa\u00f1eiro de equipo Massa nas d\u00faas carreiras. Conseguiu o seu primeiro podio da tempada co terceiro posto no Gran Premio de Turqu\u00eda de 2011, logo de correr segundo durante moito tempo foi superado por Mark Webber na volta 51 de 58. Antes da s\u00faa carreira de casa en Espa\u00f1a, estendeu o seu contrato con Ferrari por outros catro anos, ata finais de 2016. En Espa\u00f1a, Alonso clasificouse en terceiro lugar, e tomou o liderado da carreira na primeira curva. Pero, foi superado polos Red Bulls na primeira serie de paradas en boxes, e, finalmente, terminou quinto, cunha volta menos. En M\u00f3naco, logo de clasificarse cuarto, Alonso corr\u00eda con forza no terceiro lugar detr\u00e1s de Vettel, que estaba cos pneum\u00e1ticos moi desgastados e Button, e ascendeu ao segundo posto cando Button entrou en boxes ao non poder pasar Vettel. Un accidente m\u00faltiple deu lugar a unha situaci\u00f3n da bandeira vermella, Vettel e Alonso aproveitaron para po\u00f1er pneum\u00e1ticos novos para a reanudaci\u00f3n, Alonso terminou a carreira en segunda posici\u00f3n.\nAlonso viuse obrigado a retirarse en Canad\u00e1 despois de bater con Button. Recuperouse para terminar segundo en Valencia. No Gran Premio do Reino Unido de 2011, prohib\u00edronse os sistemas de difusores soprados temporalmente, o que se percibiu como unha vantaxe para Ferrari sobre os seus rivais. Alonso marchaba segundo detr\u00e1s de Vettel, ata que un erro dos mec\u00e1nicos de Red Bull nunha parada en boxes deu Alonso \u00e1 cabeza, que mantivo ata o final da carreira para lograr a s\u00faa primeira vitoria da tempada. Alonso terminou segundo en Alema\u00f1a logo dunha batalla con Lewis Hamilton e Mark Webber. Logrou o seu cuarto podio consecutivo ao terminar terceiro en Hungr\u00eda, antes de terminar cuarto en B\u00e9lxica, logo de ser superado por Webber e Button nas \u00faltimas voltas. Alonso tomou o liderado do Gran Premio de Italia de 2011 na primeira curva, pero m\u00e1is tarde foi superado por Vettel e Button. Foi capaz de defender o terceiro posto con Hamilton ao final da carreira para lograr outro podio. Alonso terminou segundo detr\u00e1s de Button en Xap\u00f3n, e engadiu un terceiro lugar na India e o segundo en Abu Dabi. Alonso pechou a tempada co cuarto lugar no Brasil para terminar cuarto no campionato de pilotos, perdendo a terceira posici\u00f3n con Webber por un punto, logo de que Webber ga\u00f1ara a carreira.\n2012.\nLogo de asinar unha extensi\u00f3n de contrato durante a tempada 2011, Alonso quedou con Ferrari para a tempada 2012, Ferrari parec\u00eda estar loitando por manter o ritmo nas probas de pretempada. Na clasificaci\u00f3n para Australia, Alonso cualificou 12\u00ba. Recuperouse na carreira para terminar quinto. Na seguinte carreira en Malaisia, a falta de ritmo dos Ferrari demostrouse de novo con Alonso noveno cualificado. Con todo, na carreira, que comezou baixo a choiva, Alonso subiu a trav\u00e9s da pista para tomar a dianteira na volta 16. O Sauber de Sergio P\u00e9rez parec\u00eda coller a Alonso, malia unha lenta parada en boxes, parec\u00eda estar preto de pasar a Alonso, ata que se sa\u00edu, dando a Alonso unha inesperada primeira vitoria na tempada. Alonso terminou terceiro en M\u00f3naco po\u00f1\u00e9ndoo na dianteira do campionato de pilotos desta tempada por diante de Sebastian Vettel, o campi\u00f3n de 2011, e do seu compa\u00f1eiro de equipo en Red Bull, Mark Webber, que ga\u00f1ou en M\u00f3naco. Con todo, un quinto lugar no Gran Premio do Canad\u00e1 de 2012 detr\u00e1s do primeiro, Lewis Hamilton e do cuarto Sebastian Vettel p\u00faxoo detr\u00e1s de Hamilton na clasificaci\u00f3n do campionato.\nAlonso recuperou o liderado do campionato no Gran Premio de Europa de 2012, partindo do 11\u00ba posto na grella progresou para ga\u00f1ar a carreira logo de que Vettel e Hamilton se retiraran. Na seguinte rolda en Silverstone, Alonso logrou a primeira pole de Ferrari desde 2010, superando ao piloto de Red Bull Mark Webber nunha sesi\u00f3n baixo a choiva. Terminou a carreira segundo, tres segundos por detr\u00e1s de Webber. De novo comezou desde a pole position logo dunha sesi\u00f3n de cualificaci\u00f3n sobre mollado no Gran Premio de Alema\u00f1a de 2012, e ga\u00f1ou a carreira para agrandar a s\u00faa vantaxe no campionato. En B\u00e9lxica, viuse involucrado nun incidente na primeira curva con outros catro pilotos, e retirouse no acto. En Xap\u00f3n Alonso foi golpeado por detr\u00e1s na primeira curva e retirouse. Alonso volveu perder o campionato con Sebastian Vettel na \u00faltima xornada, terminando 3 puntos por detr\u00e1s na clasificaci\u00f3n.\n2013.\nAlonso comezou a tempada clasific\u00e1ndose quinto en Australia, ao final da primeira volta era terceiro. Utilizou as paradas en boxes para atacar a Vettel. Alonso aferrouse a segundo ata o final da carreira. En Malaisia, Alonso clasificouse na segunda fila da grella no terceiro posto. Ao entrar na segunda curva golpeou a parte traseira de Vettel e danou o seu aler\u00f3n dianteiro, o equipo d\u00edxolle que non entrara en boxes, coa esperanza de que a \u00e1 non romper\u00eda, e que aguantar\u00eda ata que entrara en boxes para cambiar os pneum\u00e1ticos no seu momento. Pero ao pasar pola recta principal no inicio da segunda volta, o seu aler\u00f3n dianteiro rompeuse e quedou debaixo do seu coche forzando a s\u00faa retirada. Logo Alonso ga\u00f1ou a s\u00faa carreira de casa, o Gran Premio de Espa\u00f1a de 2013, remontando desde a quinta posici\u00f3n. Pero, o s\u00e9timo lugar en M\u00f3naco deixouno 29 puntos por detr\u00e1s de Vettel.\nA medida que avanzou a tempada e Pirelli introduciu novos pneum\u00e1ticos, Red Bull e Sebastian Vettel comezaron a dominar a clasificaci\u00f3n e as carreiras, e Alonso tivo problemas para conseguir podios. Alonso foi de novo segundo detr\u00e1s de Vettel no campionato mundial.\n2014.\nUnha nova regra para a tempada foi que os pilotos escolleran un n\u00famero \u00fanico de coche que utilizar\u00edan para o resto da s\u00faa carreira na F\u00f3rmula Un. Alonso tomou o n\u00famero 14, o n\u00famero que utilizou na s\u00faa carreira en karting e que considera que \u00e9 un n\u00famero da sorte.\nMcLaren (2015 - 2018).\n2015.\nEn novembro de 2014, tanto Alonso como a Scuderia Ferrari anunciaron que a tempada de F\u00f3rmula Un ser\u00eda a \u00faltima co equipo. En decembro de 2014 anunciouse que Alonso volver\u00eda a McLaren por primeira vez desde cun acordo por 2 anos cunha opci\u00f3n de pr\u00f3rroga. Logo de moitas especulaci\u00f3ns, anunciouse que o campi\u00f3n do mundo de 2009 Jenson Button correr\u00eda xunto a el en . Batendo ao novato dan\u00e9s Kevin Magnussen.\nTras un forte accidente nos tests invernais de Barcelona, o piloto espa\u00f1ol non puido disputar o primeiro GP da tempada, disputado en Australia, por recomendaci\u00f3n m\u00e9dica. O inicio de tempada foi moi complicado debido aos problemas de fiabilidade e de potencia do McLaren-Honda e do nov\u00edsimo motor Honda.\nAlonso viviu unha das s\u00faas peores tempadas na F1, xa que abandonou en 5 das 7 primeiras carreiras por problemas mec\u00e1nicos. Finalmente, Fernando obtivo un 10\u00ba posto no Gran Premio do Reino Unido asinando unha grande actuaci\u00f3n en mollado e val\u00e9ndose de varios acontecementos en carreira que provocaron que os seus rivais perdesen tempo. Esta posici\u00f3n supuxo o primeiro punto da tempada. Posteriormente, en Hungr\u00eda, un dos seus circu\u00edtos favoritos, acabou 5\u00ba diante de ambos Mercedes nunha carreira tola, onde o seu compa\u00f1eiro Jenson Button tam\u00e9n puntuou, sendo esta a primeira vez que puntuaban os dous McLaren-Honda nun Gran Premio en toda a tempada. Alonso pese aos claros \"d\u00e9ficits\" de potencia do seu motor Honda nesa tempada demostrou ser un campi\u00f3n nas formas, mostr\u00e1ndose sempre humilde e optimista a\u00ednda que en certas ocasi\u00f3ns fixo presi\u00f3n a Honda publicamente de xeito indirecto para que mellorase o seu motor. Con todo tanto Fernando como Jenson Button protagonizaron algunhas acci\u00f3ns con certa iron\u00eda cara \u00e1 situaci\u00f3n do equipo, por exemplo subirse ao podio do Gran premio do Brasil despois de que finalizase a clasificaci\u00f3n para eles ou po\u00f1erse a tomar o sol no circu\u00edto despois de que o motor do seu McLaren fallase na sesi\u00f3n de cualificaci\u00f3n.\n2016.\nNo Gran Premio de Australia, Alonso estivo involucrado nun accidente con Esteban Guti\u00e9rrez na curva 3, Fernando tocou a roda traseira esquerda do Haas do mexicano, perdeu o control do coche e impactou contra o muro a m\u00e1is de 300\u00a0km/h e sufriu o peor accidente da s\u00faa carreira deportiva. Alonso colapsou un pulm\u00f3n parcialmente e sufriu fracturas nas costelas, e foi substitu\u00eddos por Stoffel Vandoorne para o Bahrain. volveu no Gran Premio da China de 2016 pero s\u00f3 puido terminar 12\u00ba, un posto por diante do seu compa\u00f1eiro Jenson Button. No Gran Premio de Rusia de 2016 Alonso anotou os seus primeiros puntos da tempada, acabando en sexto lugar, o segundo mellor desde que regresou a McLaren en 2015. Logrou outro gran resultado d\u00faas carreiras m\u00e1is tarde no Gran Premio de M\u00f3naco de 2016, terminando quinto, aguantando o Mercedes de Nico Rosberg na \u00faltima metade da carreira. Alonso non puntuou nas seguintes catro carreiras, retirouse do Gran Premio de Europa de 2016, e non puido terminar, pero clasificouse no posto 18 para no Gran premio de Austria de 2016. Logo das vacaci\u00f3ns de ver\u00e1n no Gran Premio de B\u00e9lxica de 2016, Alonso e o seu ex compa\u00f1eiro de equipo Lewis Hamilton, recolleron m\u00e1is de 50 penalizaci\u00f3ns na grella por cambiar m\u00e1is pezas do motor que o permitido, e as\u00ed ocuparon a parte posterior da grella. Con todo, Alonso e Hamilton loitaron na pista, benefici\u00e1ndose da bandeira vermella producida polo accidente de Kevin Magnussen na parte superior de Eau Rouge, e terminaron 7\u00b0 e 3\u00b0 respectivamente. No Gran Premio de Malaisia de 2016, Alonso tivo unha penalizaci\u00f3n de 45 posici\u00f3ns na grella e comezou a carreira desde a parte posterior da grella, pero terminou na 7\u00aa posici\u00f3n, do mesmo xeito que en B\u00e9lxica.\n2017.\nAlonso asociouse co belga Stoffel Vandoorne para a tempada 2017. En abril, Alonso anunciou que planeaba perder o Gran Premio de M\u00f3naco de 2017 para competir nas 500 Millas de Indian\u00e1polis.\nNa clasificaci\u00f3n para o Gran Premio de Espa\u00f1a de 2017, chegou \u00e1 Q3 por primeira vez en 2017 e quedou impresionado cun s\u00e9timo lugar na grella de inicio. Tam\u00e9n ama\u00f1ouse para lograr a volta r\u00e1pida da carreira no Gran Premio de Hungr\u00eda de 2017.\nEn setembro de 2017, McLaren anunciou que cambiar\u00edan a unidades de potencia Renault para , polo tanto, o 19 de outubro de 2017, McLaren anunciou que Fernando Alonso volvera asinar para a tempada 2018 en diante.\n2018.\nAlonso continuou como compa\u00f1eiro de Stoffel Vandoorne na tempada . No Gran Premio de Australia de 2018, Alonso obtivo o mellor resultado do equipo desde o cun quinto posto. Con todo, en Bahrein, Alonso alcanzou a Q3 e terminou s\u00e9timo e dobrado. Alonso admitiu que o s\u00e9timo posto fora unha mera \"coincidencia\" debido a retirada dos coches m\u00e1is r\u00e1pidos e que McLaren ti\u00f1a moito traballo por diante. No Gran Premio de Acerbaix\u00e1n de 2018 Alonso viuse atrapado nunha colisi\u00f3n con outros dous coches entre as curvas d\u00faas e tres na primeira volta e sufriu picadas en ambos os pneum\u00e1ticos da dereita. No momento en que alcanzou a curva 15, d\u00faas curvas antes da longa recta de boxes, quedou nas pinas. Alonso arrastrou o coche aos boxes, pero no proceso sufriu un dano considerable. Ao entrar no pit lane, o coche non era manexable, e Alonso bateu co muro do lado dereito. Alonso volveu sa\u00edr con pneum\u00e1ticos e o aleron dianteiro novo. O coche resultou danado cun gran buraco no piso dianteiro, o que causou a perda de carga aerodin\u00e1mica na parte dianteira e traseira. Alonso terminou s\u00e9timo dous lugares por diante do seu compa\u00f1eiro de equipo Vandoorne, e o seu tempo medio de volta foi de 0,521 segundos m\u00e1is r\u00e1pido. Alonso describir\u00eda esta carreira como \"unha das mellores carreiras da mi\u00f1a vida\". Na cualificaci\u00f3n para o Gran Premio de Espa\u00f1a de 2018 Alonso cun McLaren MCL33 moi revisado alcanzou a Q3 por primeira vez en 2018, comezando a carreira en oitava posici\u00f3n na grella, logo terminou a carreira tam\u00e9n en oitavo lugar. O 14 de agosto de 2018, anunciou s\u00faa retirada da F\u00f3rmula 1 ao final da tempada.. Na semana previa \u00e1 s\u00faa \u00faltima carreira (o Gran Premio de Abu zabi de 2018) McLaren anunciou que levarian unha librea especial para celebrar a s\u00faa carreira, esta ser\u00eda a primeira vez que McLaren corr\u00eda cunha librea especial desde o Gran Premio de Portugal de 1986. Despois da carreira na volta de arrefriamento, Lewis Hamilton e Sebastian Vettel homenaxearon a Alonso flanque\u00e1ndoo, cada un por un lado, nunha formaci\u00f3n ata o comezo da reta de meta onde os tres executan roscos.\n2019 embaixador de carreiras de McLaren.\nO 27 de febreiro foi anunciado como embaixador de carreiras de McLaren. Neste papel, Alonso manterase estreitamente ligado \u00e1s actividades de McLaren Racing, axudando e asesorando aos pilotos e enxe\u00f1eiros do equipo. Tam\u00e9n conducir\u00e1 en probas seleccionadas para apoiar o desenvolvemento do MCL34 e MCL35 para o .\nAlpine (2021\u20132022).\nAlonso pilotou para Alpine F1 Team nas tempadas e , xunto a Esteban Ocon, despois de que Renault cambiara o nome do equipo a Alpine a partir de . Como preparaci\u00f3n para o seu regreso \u00e1 F\u00f3rmula Un, Alonso realizou catro d\u00edas de probas pilotando o Renault R.S.18 e a proba de piloto novo posterior \u00e1 tempada 2020 no Renault R.S.20 para Renault.\nO 11 de febreiro de 2021, Alonso foi atropelado por un coche cando andaba en bicicleta preto de Lugano. Foi hospitalizado cunha fractura de mand\u00edbula e alg\u00fans dentes rotos, a\u00ednda que sen feridas graves.\nNa s\u00faa primeira carreira con Alpine no Gran Premio de Bahrain de 2021, Alonso viuse obrigado a retirarse despois de que os restos de pl\u00e1stico entraran no seu conduto de freos. No Gran Premio da Emilia-Roma\u00f1a de 2021 rematou 11\u00ba despois de clasificarse 15\u00ba, co seu compa\u00f1eiro de equipo Ocon rematando por diante na d\u00e9cima posici\u00f3n, pero ambos subiron unha posici\u00f3n despois de que Kimi R\u00e4ikk\u00f6nen fose penalizado, d\u00e1ndolle a Alonso os seus primeiros puntos da tempada. \nEn Hungr\u00eda, Alonso liderou temporalmente a carreira antes de facer unha parada en boxes e caer cuarto, por diante de Lewis Hamilton. O seu compa\u00f1eiro de equipo Ocon atribu\u00edu o m\u00e9rito da s\u00faa primeira vitoria nunha carreira \u00e1 defensa de Alonso contra Hamilton. En agosto de 2021, Alonso invocou unha opci\u00f3n para ampliar o seu contrato para a tempada . Alonso anotou puntos en varias carreiras despois do par\u00f3n estival, terminando sexto nos Pa\u00edses Baixos, oitavo no Italia, sexto en Rusia, despois de ter corrido terceiro en Rusia antes de verse obrigado a entrar en boxes en condici\u00f3ns de choiva, e terceiro en Qatar.\nPara a tempada de , Alonso permaneceu con Alpine.\nAston Martin (2023\u2013).\nAlonso uniuse a Aston Martin nun contrato de varios anos en xunto a Lance Stroll. Uniuse ao equipo porque quer\u00eda unha pr\u00f3rroga de contrato de varios anos, e Alpine s\u00f3 estaba disposto para darlle un ano m\u00e1is na F1. \nNo seu debut con Aston Martin no Gran Premio de Bahrain de 2023, Alonso rematou no terceiro lugar, conseguindo un podio.\nPol\u00e9micas.\nNo Gran Premio do Brasil de 2003, Alonso chocou a gran velocidade con restos do coche de Mark Webber \u00f3 intentar entrar rapidamente en boxes aproveitando o safety car, ignorando as bandeiras amarelas. Tras o choque, ondeouse a bandeira vermella e a carreira foi suspendida. O ovetense recibiu a terceira posici\u00f3n o final da carreira, deixando baleiro o terceiro chanzo do podio, xa que debeu ser evacuado o hospital. \nNo Gran Premio de Europa de 2003, David Coulthard e Martin Whitmarsh acus\u00e1rono de facer un \"brake test\" (frear bruscamente cando se est\u00e1 diante doutro piloto, facendo que o de detr\u00e1s deba frear e evadir \u00f3 de diante) \u00f3 piloto escoc\u00e9s, pero non foi penalizado. Os comisarios do Gran Premio emitiron o seguinte comunicado: \"Seguindo as recomendacions do director da proba, o incidente que involucrou os coches n\u00famero 8 (Alonso) e 5 (Coulthard) foi investigado. Tanto os pilotos como os representantes dos seus equipos, foron chamados para que fixeran os seus descargos. Logo de escoitalos, ver os v\u00eddeos e a telemetr\u00eda dos coches, foi comprobado que non houbo responsabilidade no incidente\". \nNo Gran Premio de Hungr\u00eda de 2006, fixo un brake test a Robert Doornbos durante os entrenamientos, e foi sancionado coa adici\u00f3n do segundo a cada un dos tempos da clasificaci\u00f3n. Os comisarios calificaron as s\u00faas manobras de \"innecesarias, inaceptables e peligrosas\". \nNo Gran Premio de Italia de 2006, foi sancionado por \"bloquear intencionadamente o coche de Felipe Massa na s\u00faa volta r\u00e1pida. O asturiano, que consideraba que non entorpecera en ning\u00fan momento o brasileiro, declarou que \"xa non consideraba m\u00e1is a F\u00f3rmula 1 un deporte\".\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "12268", "revid": "89787", "url": "https://gl.wikipedia.org/wiki?curid=12268", "title": "Canci\u00f3n do ver\u00e1n", "text": "Recibe o nome de canci\u00f3n do ver\u00e1n aquela ou aquelas canci\u00f3ns comerciais que m\u00e1is impacto provoca nos medios de comunicaci\u00f3n as\u00ed como na na sociedade durante os meses do ver\u00e1n. Polo xeral, son canci\u00f3ns con retrousos pegadizos, moi bailables, e son as m\u00e1is difundidas con diferenza en t\u00f3dolos medios de comunicaci\u00f3n audiovisual, as\u00ed como en bares, discotecas, e orquestras nas verbenas. Non existe ning\u00fan organismo que as te\u00f1a chamado as\u00ed de xeito oficial, pero as canci\u00f3ns do ver\u00e1n son co\u00f1ecidas por esa denominaci\u00f3n polo conxunto da sociedade e os medios de comunicaci\u00f3n.\nEn lingua galega.\nAlgunhas canci\u00f3ns en galego acadaron certo \u00e9xito a nivel estatal, como pezas de Andr\u00e9s do Barro (o 3 de novembro de 1969 \"O tren\" converteuse na primeira canci\u00f3n en galego en entrar directamente ao n\u00famero un de sinxelos en Espa\u00f1a; en 1971 repetiu n\u00famero un con \"Pandeirada\"), ou \"Galicia can\u00edbal\" dos Resentidos en 1986.\nNo ano 2006 creouse o proxecto A polo ghit, para elixir a canci\u00f3n do ver\u00e1n en lingua galega. Ese ano foi elixida \"In the Ocean\" (Pulpi\u00f1o Viasc\u00f3n), en 2007 \"Biocultivos\" (Sacha na horta), en 2008 \"Planeta 19\" (Boy Elliott), que representou a Galiza no festival Liet-Lavlut, e no 2009 foi \"O fillo do mar\" (A banda de Balbina). No 2010 o proxecto foi substitu\u00eddo por \"Vas sacar nota\", ga\u00f1ando d\u00faas canci\u00f3ns: \"Que nos pasou\" (Pablo Costas) e \"O cami\u00f1o das estrelas\" (Gustavo Almeida).\nCaracter\u00edsticas.\nA finais dos anos 50 estaban en voga os grupos-orquestra que comezaban a mesturar o pop e o rock, como Los Tamara. A mediados dos anos 60, coa axuda destes grupos e da radiof\u00f3rmula, comezaron a haber cada ano varios temas considerados canci\u00f3n do ver\u00e1n. Os estilos musicais foron avanzando, pasando desde a canci\u00f3n de autor, o europop, canci\u00f3ns da movida madrile\u00f1a, ou m\u00fasica electr\u00f3nica. Tam\u00e9n foi variando a procedencia dos autores e int\u00e9rpretes.\nNalg\u00fans casos, os temas foron os elixidos por diferentes pa\u00edses para o Festival de Eurovisi\u00f3n, que se celebra en primavera. Noutras ocasi\u00f3ns, os temas est\u00e1n ligados a eventos deportivos, como as Olimp\u00edadas, os mundiais de f\u00fatbol ou a volta ciclista a Espa\u00f1a.\nNos inicios, as canci\u00f3ns do ver\u00e1n estaban marcadas polas listas de \u00e9xitos de cada pa\u00eds, pero na actualidade, coa difusi\u00f3n de plataformas de difusi\u00f3n como internet, t\u00e9ndese a unha unificaci\u00f3n dos \u00e9xitos a nivel internacional.\nSe ben nun inicio eran canci\u00f3ns com\u00fans que acadaban sona nunha \u00e9poca determinada do ano, axi\u00f1a comezaron a crearse pezas espec\u00edficas con esta etiqueta, con letras que falan de actividades para facer en vacaci\u00f3ns, con estereotipos como a festa, a praia, o Sol, a propia m\u00fasica, o baile o sexo ou o alcohol. Artistas como Georgie Dann, Rafaella Carr\u00e0 ou King \u00c1frica son co\u00f1ecidos especialmente polos seus \"hits\" veraniegos. Desde os anos 80 aparecen numerosos discos recompilatorios que incl\u00faen estes \u00e9xitos, co\u00f1ecidos en ingl\u00e9s como Summer Hits.\nEstes son varios exemplos, ordenados por importancia ou impacto nos medios de comunicaci\u00f3n."}
{"id": "12269", "revid": "262", "url": "https://gl.wikipedia.org/wiki?curid=12269", "title": "Caso", "text": ""}
{"id": "12270", "revid": "262", "url": "https://gl.wikipedia.org/wiki?curid=12270", "title": "Dzeta", "text": ""}
{"id": "12273", "revid": "98629", "url": "https://gl.wikipedia.org/wiki?curid=12273", "title": "Meiga", "text": "Segundo a tradici\u00f3n popular, unha meiga \u00e9 a muller con co\u00f1ecementos de maxia e bruxar\u00eda, ademais de menci\u00f1eira. Entre as s\u00faas cualidades figuran a capacidade para facer feitizos e meigallos, males de ollo e adivi\u00f1aci\u00f3n.\nTerminolox\u00eda.\nSegundo o antrop\u00f3logo Carmelo Lis\u00f3n Tolosana a meiga non debe confundirse coa bruxa, que fai o ben e \u00e9 capaz de desfacer os conxuros mal\u00e9ficos e o mal de ollo das meigas. Por\u00e9n, en galego empr\u00e9gase o termo meiga \u00e1s veces como sin\u00f3nimo perfecto de bruxa, e outras con matices distintos e diversos, \u00e1s veces sendo o termo meiga usado como curandeira e bruxa como muller maligna, e outras ao contrario. Nos documentos hist\u00f3ricos (V\u00e9xase tam\u00e9n o apartado Historia neste artigo) mest\u00faranse os significados, e ambas as d\u00faas acepci\u00f3ns, tanto de \"meiga\" como de \"bruxa\", est\u00e1n recollidas no DRAG. \nEtimolox\u00eda de meiga.\nExisten varias teses sobre a s\u00faa etimolox\u00eda. A m\u00e1is com\u00fan deriva o termo actual do lat\u00edn \"medica\". Para outros autores o termo \u00e9 hom\u00f3nimo de \"maga\", que proceder\u00eda do persa antigo magu\u0161 -sabio- por mediaci\u00f3n do grego \u03bc\u03ac\u03b3\u03bf\u03c2 e finalmente do lat\u00edn \"magus\", do que ser\u00eda o seu feminino, ou da mesma ra\u00edz persa \"magu\u0161\" v\u00eda lat\u00edn (mag-ister), mestre, polo que as meigas ser\u00edan as posuidoras e transmisoras da sabedor\u00eda popular, feito polo que ser\u00edan perseguidas na \u00e9poca cristi\u00e1 cando a Igrexa loitaba por monopolizar o co\u00f1ecemento.\nEtimolox\u00eda de bruxa.\nO termo bruxa en galego e portugu\u00e9s ten equivalentes noutras linguas peninsulares (o catal\u00e1n \"bruixa,\" rexistrado no s\u00e9culo XIII, o castel\u00e1n \"bruja\", o aragon\u00e9s \"broiksa\" etc.); por\u00e9n, a etimolox\u00eda da palabra non est\u00e1 clara, e hai diversas teor\u00edas, desde a que a vinculan \u00e1 cidade belga de \"Brugis\" (en galego \"Bruxas/Bruxes\", a\u00ednda que o top\u00f3nimo ten que ver con ponte, da mesma ra\u00edz que \"Br\u00fccke\" e \"Bridge\"), o \u00e9uscaro \"buru-utza\" (cabeza oca), o protoc\u00e9ltico \"brixta\" (feitizo), a ra\u00edz indoeuropea *bru- (queimar, brillar, alumear), ou de variantes do lat\u00edn vulgar relacionadas con s\u00facubo, con roupas ou con voar. Hoxe, as seguidoras da Wicca practican a bruxer\u00eda e adoran a natureza, e algunhas ch\u00e1manse \"bruxas\" a si mesmas, pero non est\u00e1n vinculadas ao sentido hist\u00f3rico do termo.\nHistoria.\nA referencia m\u00e1is antiga da existencia de persoas no Reino de Galiza que recorren a alg\u00fan tipo de maxia \u00e9 de finais do s\u00e9culo XIII: un s\u00ednodo en Santiago de Compostela en 1289 prohibe aos cregos, baixo determinadas penas, ser adivi\u00f1os, augures, sort\u00edlegos e encantadores. A prohibici\u00f3n est\u00e9ndese a todo tipo de persoas no s\u00e9culo seguinte baixo pena de excomu\u00f1\u00f3n.\nNo XVI menci\u00f3nase a existencia de \"mulleres feiticeiras\" que lanzan feitizos e maldici\u00f3ns aos homes. O s\u00ednodo do bispado de Ourense celebrado en 1543-1544 proclamou a excomu\u00f1\u00f3n de todas aquelas \u00abpersoas, tanto masculinas como femininas, [que] querendo saber o que non saben, ou o que debe ser. ... van a adivi\u00f1os e feiticeiras\u00bb. O s\u00ednodo denuncia que cando o \u00ab\u00f3leo santo... est\u00e1 na p\u00eda bautismal, feiticeiras con imprudencia sacr\u00edlega e ousad\u00eda diab\u00f3lica roub\u00e1rono para mesturalo cos seus feitizos e superstici\u00f3ns erradas\u00bb. Por outra banda, nin a palabra \"bruxa\" nin a palabra \"meiga\" aparecen na documentaci\u00f3n da \u00e9poca.\nA corte da Inquisici\u00f3n de Compostela, que comezou a actuar na segunda metade do XVI, tratou de \"\"feiticeiros\" e \"feiticeiras\"\", tratados de bruxos e bruxas por outros tribunais. Durante o resto do s\u00e9culo denom\u00ednaselles \"bruxas\" e \"bruxas\" \u00e1s acusadas de practicar a maxia, pero algunhas delas ser\u00edan consideradas bruxas e meigas por outros tribunais debido aos \"tratos\" que ti\u00f1an co demo. En 1579 unha feiticeira \u00e9 interrogada e torturada por \"ter invocaci\u00f3ns, tratos e c\u00f3pula co demo\"; en 1582 outra \"meiga e invocadora de demos\" \"confesou o pacto que mantivo co dia\u00f1o e como \u00e1s veces... tivera acceso carnal con el, \u00e1s veces de d\u00eda e outras de noite e se ofreceu [en] corpo e alma a o demo, ofrec\u00e9ndolle tam\u00e9n o sangue do dedo\u00bb. Ou m\u00e1is claramente no caso dun \"feiticeiro... [que] \u00eda onde \u00edan as meigas... pola noite\".\nNalg\u00fans rexistros dos procesos da Inquisici\u00f3n, p\u00f3dese observar que se comeza a facer unha distinci\u00f3n entre \"feiticeira\" e \"meiga\", como sinalou Carmelo Lis\u00f3n. O concepto de \"feiticeira\" est\u00e1 relacionado \"m\u00e1is coa manipulaci\u00f3n de feitizos, herbas, n\u00f3minas, bendici\u00f3ns, filtros, po, cabelo, roupa, incenso, terra de cemiterio, auga bendita, feitizos, ligar e desatar, etc., mentres que a dunha \"meiga\" ou \"bruxa\" adquire aos poucos caracter\u00edsticas demon\u00edacas (facer o mal, voos e encontros nocturnos, pacto e acceso carnal co demo, morte de nenos, etc.)\". A palabra bruxa comeza nese tempo tam\u00e9n a usarse a nivel popular, como o contrario dunha muller moralmente \"honesta e limpa\". \nA partir de 1612, a actividade da corte da Inquisici\u00f3n de Santiago dirixiuse m\u00e1is contra as \u201cbruxas\u201d que contra as \u201cfeiticeiras\u201d. E \u00e9 precisamente nesa segunda d\u00e9cada do XVII cando aparece a palabra \"meiga\" para referirse \u00e1 bruxa malvada que ten como finalidade \"enmeigar\", \u00e9 dicir, facer o mal \u00e1s persoas e aos animais.\nDese s\u00e9culo en diante, o estereotipo de \"bruxa\"-\"meiga\" reproduce a idea das mesmas que predomina daquela en Europa Occidental e chega a Galiza a trav\u00e9s da bruxer\u00eda vasca. Deste xeito, nas actas do tribunal de Santiago aparecen as fantas\u00edas atribu\u00eddas en Logro\u00f1o \u00e1s : \"respeitan unha xerarqu\u00eda entre elas, \u00fantanse para sa\u00edren de casa e voar, renegan da fe e cumpren co \u00f3sculo infame e, asi mesmo, despois da apostas\u00eda te\u00f1en relaci\u00f3n carnal co demo (en figura de macho cabr\u00edo) polas \"suas partes traseiras\"\"; casan co diabo que as marca coa unlla por s\u00faas, destr\u00faen os froitos dos campos en sa\u00eddas nocturnas, matan a meni\u00f1os, entran en apousentos para p\u00f3r feitizos aos que dormen e para consumirlles a vida\". Re\u00fanense xunto a unha fonte de Cangas na noite de San Xo\u00e1n.\nTradici\u00f3n.\nA figura da meiga est\u00e1 moi arraigada na tradici\u00f3n popular, e difer\u00e9nciase da bruxa en que esta act\u00faa sempre con maldade, podendo tratar e mesmo pactar co demo. A figura da bruxa corresp\u00f3ndese en gran medida co arquetipo cl\u00e1sico da bruxa vestida de negro, con sombreiro c\u00f3nico e a s\u00faa vasoira, mentres que a figura da meiga ach\u00e9gase moito m\u00e1is a unha muller de aldea, con certa idade, mais con maior heteroxeneidade no demais.\nA meiga rivaliza en popularidade coa propia Santa Compa\u00f1a, e ach\u00e9gase bastante \u00e1 figura da curandeira dos dru\u00eddas. Expresi\u00f3n t\u00edpica pola que se reco\u00f1ece a cultura galega en gran parte de Espa\u00f1a e Portugal \u00e9 aquela de \"eu non creo nas meigas, mais habelas hainas\".\nTipos de meigas.\nDise que hai un gran n\u00famero delas, cada unha con diferentes poderes: \nA meiga en Am\u00e9rica.\nEn Chilo\u00e9, Chile, co\u00f1ecida nos primeiros tempos da colonia como \"Nueva Galicia\", a crenza en meigas foi posibelmente introducida por conquistadores de orixe galega nos s\u00e9culos XVI e XVII. Nesta rexi\u00f3n reciben a denominaci\u00f3n de meicas, asociadas a curandeiras benignas asimilables \u00e1s machis do pobo huilliche. Nesa zona hai m\u00faltiples similitudes coas tradici\u00f3ns galegas, como a crenza na herba de namorar, sereas, trasnos etc."}
{"id": "12275", "revid": "1131", "url": "https://gl.wikipedia.org/wiki?curid=12275", "title": "Pena Trevinca", "text": "Pena Trevinca \u00e9 un pico da serra do Eixe, no macizo de Pena Trevinca, que fai fronteira entre as provincias de Ourense e Zamora. \u00c9 o punto de maior altitude do territorio galego pois est\u00e1 a 2127 m sobre o nivel do mar.\nPena Trevinca \u00e9 ademais un espazo natural galego declarado zona especial de conservaci\u00f3n (ZEC) e parte dunha zona de especial protecci\u00f3n para as aves (ZEPA) que abrangue o macizo monta\u00f1oso dos vales glaciais galegos que rodean este pico. A ZEC atravesa parte dos concellos de Carballeda de Valdeorras, A Veiga, Viana do Bolo, Manzaneda e O Bolo. O motivo de protecci\u00f3n radica en constitu\u00edr un ecosistema subalpino galego ben conservado. Ademais, a parte zamorana de Pena Trevinca est\u00e1 reco\u00f1ecida dentro do Parque Natural do Lago de Seabra e o pico ao completo como parte do lugar de interese xeol\u00f3xico dentro do \"Altiplano da Serra Segundeira\", que se estende por parte da Veiga e de Seabra.\nXeograf\u00eda e xeolox\u00eda.\nXeograf\u00eda.\nPico de Pena Trevinca e o macizo.\nO pico de Pena Trevinca co\u00f1\u00e9cese tam\u00e9n co nome de Pena Trevinca Sur (2127 m). Forma parte dunha serra do macizo de Pena Trevinca que rexistra varias altitudes superiores aos 2000 m, como Pena Negra (2123 m), Pena Surbia (2122 m) ou Pena Trevinca Norte (2041 m).\nO grupo de picos de Trevinca est\u00e1n \u00e1 cabeceira do r\u00edo zamorano Tera e forman un val glacial. As serras menores que a rodean ocupan os espazos do leste e suroeste de Trevinca. O r\u00edo Sil lim\u00edtaas m\u00e1is ao norte, e os r\u00edos Bibei e Xares nacen na serra e lim\u00edtana polo oeste.\nO espazo natural de Pena Trevinca.\nO espazo natural declarado ZEC ampara a serra Calva e a parte da serra do Eixe. Entre os picos que protexe est\u00e1n Pena Survia, Pena Trevinca, Alto do Torno e o Alto da Corraliza.\nA hidrograf\u00eda do espazo incl\u00fae a parte do r\u00edo Bibei e case a metade do encoro de P\u00edas, os altos do r\u00edo Xares e Sanxil, o r\u00edo da Canda, os rego dos Poulos ou do Couto, o rego da Fonfr\u00eda e r\u00edo da Camba na s\u00faa parte final xa no encoro do Vao.\nXeolox\u00eda.\nO pregamento herciniano do macizo ib\u00e9rico e os posteriores axustes modelaron as serras que rodean a Pena Trevinca. Pena Trevinca est\u00e1 a unha altura importante pero mostra ca\u00eddas ao seu arredor de m\u00e1is de 700 metros. Os efectos da glaciaci\u00f3n do cuaternario formaron eses vales e deixaron chairas pu\u00eddas con gu\u00edas de rotura sobre das rochas abruptas. Arredor do arco do glacial v\u00e9nse morenas. O pregamento no que est\u00e1 Trevinca \u00e9 de xistos e cuarcitas do c\u00e1mbrico-ordov\u00edcico. Noutras \u00e1reas do espazo natural hai solos de granitoides biot\u00edticos, lousas ou filitas con xistos, cuarcitas brancas ou lousas homox\u00e9neas. Na vertente zamorana os solos est\u00e1n formados por lousas. Desde o pico de Pena Trevinca p\u00f3dese observar a forma en \"U\" do val fluvial de orixe glacial do r\u00edo Tera. Na Pena Trevinca p\u00f3dense observar pregamentos sinformes.\nClima.\nO macizo de Pena Trevinca ten un clima de alta monta\u00f1a nos seus cumes e arredores. Os espazos que rodean a estes te\u00f1en climas centroeuropeos, de tipo perh\u00famidos mesot\u00e9rmicos.\nFlora e fauna.\nFlora.\nNo ecosistema de Pena Trevinca hai as augas estancadas da monta\u00f1a con vexetaci\u00f3n oligotr\u00f3fica ou mesotr\u00f3fica. Nestas altitudes est\u00e1n presentes especies como o piorno galego. Arredor de lagoas e da auga, e en zonas altas hai turbeiras. Nos cumes das monta\u00f1as hai queiroas de zonas temper\u00e1s, como \"Erica ciliaris\" e \"Erica tetralix\", e outras especies de lugares m\u00e1is secos ou incluso alpinos e boreais. Alg\u00fans queiroas mostran toxos con elas.\nNos vales dos r\u00edos hai comunidades de vexetaci\u00f3n de bra\u00f1as e ribeiras, e preto deles prados secos e matogueiras e gram\u00edneas, como \"Nardus\". Nas altitudes m\u00e1is baixas hai prados de sega e sega de monta\u00f1a.\nOs bosques arredor dos r\u00edos son de \"Alnus glutinosa\" e \"Fraxinus excelsior\". Outros bosques f\u00f3rmanos os carballos \"Quercus robur\" e \"Quercus pyrenaica\". Ademais est\u00e1n presentes os soutos, as aci\u00f1eiras, os acivros e teixos de \"Taxus baccata\".\nAs especies da flora que est\u00e1n presentes no cat\u00e1logo galego de especies ameazadas son:\nTeixadal de Casaio.\nO teixedal de Casaio e un bosque de m\u00e1is de 300 teixos e de 6 hect\u00e1reas en Casaio (Carballeda de Valdeorras). \u00c9 o bosque de teixos m\u00e1is occidental de Europa.\nFauna.\nInvertebrados.\nAs especies da flora que est\u00e1n presentes no cat\u00e1logo galego de especies ameazadas son:\nPeixes.\nA especie de peixe que est\u00e1 presentes no cat\u00e1logo galego de especies ameazadas son:\nAnfibios e r\u00e9ptiles.\nAs especies da anfibios e r\u00e9ptiles que est\u00e1n presentes no cat\u00e1logo galego de especies ameazadas son:\nAves.\nEsta serra \u00e9 unha ZEPA xa que \u00e9 unha \u00e1rea prioritaria para algunhas aves de interese. At\u00f3panse neste espazo natural a aguia real (\"Aquila chrysaetos\"), que est\u00e1 en perigo de extinci\u00f3n, charrela (\"Perdix perdix\") e a \"Hyla arborea\".\nAlg\u00fans concellos do ZEC est\u00e1n dentro da \u00e1rea SEO/Birdlife de referencia IBA 011 \u201cSerra da Cabrera\u201d e que ocupa territorio ourens\u00e1, leon\u00e9s e zamorano.\nMam\u00edferos.\nAs especies de mam\u00edferos que est\u00e1n presentes no cat\u00e1logo galego de especies ameazadas son:\nLexislaci\u00f3n.\nA Pena Trevinca est\u00e1 na Rede Natura 2000 como ZEC desde o Decreto 37/2014 en 2014. O 19 de xu\u00f1o de 2008 parte do espazo natural foi declarado polo goberno galego zona de especial protecci\u00f3n para as aves \"Pena Trevinca\". Esta figura de protecci\u00f3n abrangue un total de 22.510,3 hect\u00e1reas repartidas nos concellos de Carballeda de Valdeorras, A Veiga e Viana do Bolo.\nAs normativas municipais declararon como espazos de interese local:\nEtimolox\u00eda do top\u00f3nimo.\nO seu nome \u00e9 unha evoluci\u00f3n de \"tri finnica\", tres estremas."}
{"id": "12276", "revid": "15490", "url": "https://gl.wikipedia.org/wiki?curid=12276", "title": "Instituci\u00f3n Libre de Ense\u00f1anza", "text": "A Instituci\u00f3n Libre de Ense\u00f1anza (ILE) foi unha instituci\u00f3n de ensino que se fundou en Espa\u00f1a no ano 1876 por un grupo de catedr\u00e1ticos (Francisco Giner de los R\u00edos entre outros), separados da Universidade con motivo da s\u00faa defensa da liberdade de c\u00e1tedra en tempos nos que en Espa\u00f1a se quer\u00eda axustar o ensino a normas dogm\u00e1ticas. A s\u00faa separaci\u00f3n obrigounos a seguir o ensino \u00e1 marxe da estrutura estatal, creando un centro educativo privado, orientado en principio \u00f3 ensino universitario e logo \u00f3 primario e secundario.\nHistoria.\nParticipantes destacados foron Francisco Giner, Joaqu\u00edn Costa, Augusto Gonz\u00e1lez de Linares, Hermenegildo Giner, Federico Rubio, Gumersindo de Azc\u00e1rate ou Nicol\u00e1s Salmer\u00f3n.\nEn 1881 comezou a segunda xeraci\u00f3n de profesores, formados na mesma instituci\u00f3n, como Manuel Bartolom\u00e9 Coss\u00edo, Ricardo Rubio, Pedro Blanco, \u00c1ngel do Rego, Jos\u00e9 Onta\u00f1\u00f3n, Pedro Jim\u00e9nez-Landi, afianzando o proxecto e garantindo a s\u00faa continuidade.\nEntre 1876 e a Guerra civil espa\u00f1ola (1936), introduciu en Espa\u00f1a as m\u00e1is avanzadas teor\u00edas pedag\u00f3xicas e cient\u00edficas da \u00e9poca, das que foi difusor o \"Bolet\u00edn de la Instituci\u00f3n Libre de Ense\u00f1anza\" no que colaboraron ou foron alumnos entre outros Bertrand Russell, Henri Bergson, Charles Darwin, John Dewey, Santiago Ram\u00f3n y Cajal, Miguel de Unamuno, Mar\u00eda Montessori, Le\u00f3n Tolstoi, H. G. Wells, Rabindranath Tagore, Juan Ram\u00f3n Jim\u00e9nez, Gabriela Mistral, Benito P\u00e9rez Gald\u00f3s, Emilia Pardo Baz\u00e1n, Azor\u00edn, Eugenio D'Ors, Ram\u00f3n P\u00e9rez de Ayala, Juli\u00e1n Sanz del R\u00edo, Antonio Machado \u00c1lvarez, Antonio Machado Ruiz, Manuel Machado Ruiz, Julio Rey Pastor, Luis Simarro, Nicol\u00e1s Ach\u00facarro, Francisco Barn\u00e9s, ...\nReformas.\nA instituci\u00f3n impulsou importantes reformas no terreo xur\u00eddico, educativo e social, as\u00ed como a creaci\u00f3n de instituci\u00f3ns como o Museo Pedag\u00f3xico ou a Junta para Ampliaci\u00f3n de Estudios e Investigaciones Cient\u00edficas (da que dependeron o Centro de Estudios Hist\u00f3ricos, o Instituto Nacional de Ciencias F\u00edsico-Naturales ou a Residencia de Estudiantes). Estas entidades desenvolveron entre 1907 e 1936 intentos de reforma cient\u00edfica e educativa, con iniciativas como o Instituto Escuela, as pensi\u00f3ns para ampliaci\u00f3n de estudos (no estranxeiro), as colonias escolares de vacaci\u00f3ns, a Universidade Internacional de ver\u00e1n ou as misi\u00f3ns pedag\u00f3xicas, que tiveron lugar na Segunda Rep\u00fablica.\nO 14 de xu\u00f1o de 1916, un ano despois da s\u00faa morte, creouse a Fundaci\u00f3n Francisco Giner de los R\u00edos como entidade reitora e continuadora do seu labor. De 1916 a 1936 publ\u00edcanse as Obras Completas de Giner. A derrota da Rep\u00fablica desencadeou a prohibici\u00f3n da ILE, a confiscaci\u00f3n dos bens, un longo par\u00e9ntese da s\u00faa actividade en Espa\u00f1a, a\u00ednda que se mantivo no exterior polos participantes exiliados."}
{"id": "12277", "revid": "89787", "url": "https://gl.wikipedia.org/wiki?curid=12277", "title": "Convento de San Francisco do Val de Deus", "text": "San Francisco de Val de Deus \u00e9 un convento franciscano fundado a comezos do s\u00e9culo XIII en Santiago de Compostela, declarado monumento hist\u00f3rico art\u00edstico. Est\u00e1 situado no casco vello da cidade, no lugar co\u00f1ecido como o Val de Deus.\nHistoria.\nDi a lenda que San Francisco de As\u00eds, en peregrinaci\u00f3n a Compostela en 1214, hospedouse cun carboeiro chamado Cotolai na s\u00faa choza do Monte Pedroso. Encomendoulle a este constru\u00edr un mosteiro pero cando lle replicou que non ti\u00f1a recursos, mostroulle un tesouro preto da ermida de San Paio do Monte que lle permitir\u00eda levar a cabo a obra. Val de Deus era un terreo propiedade do mosteiro beneditino de San Marti\u00f1o Pinario, que o cedeu en troques dunha cesta de peixe anual, que se seguiu entregando at\u00e9 fins do s\u00e9culo XVIII.\nO convento primitivo veuse abaixo a comezos do XVIII e non fican del m\u00e1is que cinco arcos apuntados que se conservan no claustro principal e o sepulcro de Cotolai. Estes arcos estaban na sala capitular, na que Carlos V celebrou cortes en 1520. A reconstruci\u00f3n, que implicaba cambiar a orientaci\u00f3n da s\u00faa igrexa) encetouse en 1742, e non foi sen problemas, xa que os veci\u00f1os (especialmente os monxes de San Marti\u00f1o) queix\u00e1banse da magnitude da obra, que lles restaba luz e ventilaci\u00f3n e, a m\u00e1is, ocupar\u00eda terras pertencentes aos de San Marti\u00f1o. A disputa saldouse rebaixando a altura da igrexa franciscana.\nDescrici\u00f3n.\nA renovaci\u00f3n da f\u00e1brica medieval iniciouse co arcebispo Maximiliano.\nA igrexa.\nAs obras do novo templo seguiron as trazas dadas por Sim\u00f3n Rodr\u00edguez, pese a que a lentitude das obras fai que a participaci\u00f3n doutros mestres incl\u00faan alg\u00fan cambio substancial.\nA planta da igrexa corresponde o tipo \"xesu\u00edtico\", en forma de rect\u00e1ngulo no que se inscribe unha cruz latina.\nA fachada.\nA fachada da igrexa, dese\u00f1ada (en estilo barroco) no XVIII por Sim\u00f3n Rodr\u00edguez, imponse no contorno polo seu tama\u00f1o. Foi executada por Frei Manuel Caeiro, non estando rematada a\u00ednda no 1770, feito que fai que responda a dous conceptos diferenciables na decoraci\u00f3n reducida a parte inferior da mesma, cambiando drasticamente por riba da altura do taboado que cambia de forma perceptible adapt\u00e1ndose aos principios neocl\u00e1sicos\nA parte inferior \u00e9 barroca e a superior neocl\u00e1sica e consta de tres corpos e tres r\u00faas. Na central destacan catro columnas d\u00f3ricas que flanquean unha imaxe de San Francisco (obra de Xos\u00e9 Ferreiro). O segundo corpo est\u00e1 dominado por un enorme ventanal flanqueado por columnas x\u00f3nicas, sobre as que se apoia un front\u00f3n triangular. As r\u00faas laterais soportan os dous campanarios.\nO adro.\nO adro at\u00f3pase varios metros por debaixo do nivel da r\u00faa nun extremo, e diante del, a res desta, \u00e9rguese un monumento a San Francisco realizado por Francisco Asorey en 1926.\nInterior do templo.\nO interior do templo \u00e9 tam\u00e9n sobrio, se ben monumental. A planta \u00e9 de cruz latina con tres naves. A central, de cinco tramos, e o cruceiro cuberto por unha b\u00f3veda de can\u00f3n con c\u00fapula de media laranxa nos pendentes, modificaci\u00f3ns de Frei Manuel Caeiro. Na decoraci\u00f3n do interior do templo apr\u00e9ciase a impronta de Sim\u00f3n Rodr\u00edguez coa decoraci\u00f3n de placas e cilindros.\nAos lados das naves e aos do presbiterio sit\u00faanse capelas intercomunicadas sobre as que descorre unha tribuna. A sancrist\u00eda trala capela maior ten a mesma anchura co templo.\nImaxiner\u00eda.\n\u00c1s naves laterais \u00e1brense quince retablos, a maior\u00eda realizados por frei Jos\u00e9 Rodr\u00edguez, o mesmo que o retablo central. Este \u00faltimo consta de tres corpos. No inferior, Domingos de Guzm\u00e1n, fundador da Orde dos Predicadores, e Boaventura de Bagnoregio, primeiro cardeal da Orde Franciscana, acompa\u00f1an unha imaxe da Virxe. No segundo, unha talla de San Francisco, obra de Xos\u00e9 Ferreiro Su\u00e1rez ten a seu car\u00f3n un escudo da Orde de San Francisco e outro coa Cruz da Terra Santa e as Cinco Chagas do santo. No corpo superior hai outra talla de Santa Clara e no centro un libro aberto.\nOs claustros.\nFoi coas obras do claustro principal coas que se iniciaron as tarefas de reedificaci\u00f3n, que se realizaron con gran rapidez.\nO claustro principal do mosteiro \u00e9 obra, segundo Bonet Correa, de Gin\u00e9s Mart\u00ednez finaliz\u00e1ndose antes de 1607. O estilo no que se encadra \u00e9 estritamente clasicista. Consta de dous andares, que se abren cara o interior mediante pilastras toscanas que soste\u00f1en arcos de medio punto o inferior e mediante pilastras m\u00e1is estreitas e xanelas con arcos de medio punto o superior. A este arquitecto tam\u00e9n se relaciona o arco de Santo Antonio situado no testeiro oeste do refectorio.\nSeguindo o estilo clasicista Juan Gonz\u00e1lez Araujo realiza cara a 1634 a escaleira entre os dous claustros. Tanto a escaleira como o segundo claustro foron executadas seguindo as trazas realizadas por Bartolom\u00e9 Fern\u00e1ndez Lechuga.\nOutras estancias.\nNos primeiros anos do s\u00e9culo XVIII coa colaboraci\u00f3n econ\u00f3mica do arcebispo Antonio de Monroy princ\u00edpianse as obras do noviciado (1703) e da enfermer\u00eda (1705 a 1724).\nSim\u00f3n Rodr\u00edguez iniciou a realizaci\u00f3n dun novo refectorio (1725 a 1733) e a nova coci\u00f1a (1740).\nSituaci\u00f3n actual.\nO convento foi declarado Monumento Hist\u00f3rico-Art\u00edstico en 1986. Hoxe viven nel uns 20 franciscanos. Parte \u00e9 un hotel monumento de catro estrelas, con 70 habitaci\u00f3ns, e restaurante; un dos claustros p\u00f3dese usar para banquetes. Outra parte alberga o Museo da Terra Santa (con diversos fondos: arqueolox\u00eda, belas artes (pintura, escultura), artes aplicadas (cer\u00e1mica, t\u00e9xtil), numism\u00e1tica, ciencia e t\u00e9cnica, maquetas arquitect\u00f3nicas) e outra m\u00e1is ofrece actividades sociais diversas."}
{"id": "12280", "revid": "197", "url": "https://gl.wikipedia.org/wiki?curid=12280", "title": "Convento de San Paio de Antealtares", "text": "San Paio de Antealtares \u00e9 un convento do s\u00e9culo IX de monxas beneditinas de clausura. Est\u00e1 situado no casco vello de Santiago de Compostela, fronte \u00e1 cabeceira da catedral de Santiago de Compostela, pechando a praza da Quintana.\nHistoria.\nMosteiro primitivo.\nO primeiro mosteiro foi fundado por volta do 830 por Afonso II o Casto e ocup\u00e1rono unha ducia de monxes bieitos comunidade que ti\u00f1a como misi\u00f3n atender e manter o culto \u00e1s reliquias do ap\u00f3stolo Santiago o Maior. A esta primeira comunidade entregou o rei un pequeno couto que pouco despois ampliou ata chegar \u00e1s 3 millas desde a igrexa de Santiago. Levantouse o mosteiro ao leste do mausoleo romano onde se atoparon os restos apost\u00f3licos, en fronte da s\u00faa porta de acceso, o que fixo que o mosteiro recibise a denominaci\u00f3n de \"Antealtares\". Ning\u00fan vestixio ten chegado ata os nosos d\u00edas daquela primeira construci\u00f3n xa que desde o s\u00e9culo IX ao XI estivo contiguo ao testeiro da igrexa de Santiago, no lugar que ocupou a cabeceira do templo rom\u00e1nico da catedral que substitu\u00edu \u00e1 antiga igrexa.\nEn 1077, o abade Faxildo e o bispo Diego P\u00e1ez chegaron, na Concordia de Antealtares, a un acordo sobre q nova localizaci\u00f3n do mosteiro, que se situaba diante dos tres altares, na honra do Salvador, de San Pedro e de San Xo\u00e1n. Neste mosteiro disque compuxo o bispo San Pedro de Mezonzo o himno \"Salve Regina\". Nos anos de decadencia, os monxes bieitos abandon\u00e1rono case en ru\u00ednas (derrubouse en 1256) e instal\u00e1ronse en San Marti\u00f1o Pinario.\nO Estudio de Gram\u00e1tica.\nO 4 de setembro de 1495 outorg\u00e1ronse as escrituras de doaz\u00f3n de t\u00f3dalas dependencias do mosteiro ag\u00e1s a igrexa para que Lopo G\u00f3mez de Marzoa funde nel un colexio para estudantes pobres, o co\u00f1ecido como Estudio de Gram\u00e1tica, xermolo da Universidade de Santiago de Compostela.\nEn 1499 foi ocupado por unha comunidade de monxas bieitas de clausura, que nel permanece at\u00e9 hoxe.\nDescrici\u00f3n.\nA igrexa.\nA construci\u00f3n da igrexa, encetada en 1700, durou nove anos e iniciouna frei Gabriel de Casas, no ano 1699, coa demolici\u00f3n da anterior igrexa. En 1703 a comunidade beneditina retirou a s\u00faa confianza o arquitecto (pola lentitude das obras) e foi Pedro Garc\u00eda quen continuou as obras, seguindo as trazas xa iniciadas. O novo templo inaugurarase solemnemente no ano 1707.\nA fachada \u00e9 sinxela pero monumental e mostra a San Paio m\u00e1rtir. A planta \u00e9 de cruz grega e est\u00e1 recuberta con b\u00f3vedas de can\u00f3n con caset\u00f3ns. A c\u00fapula el\u00e9vase sobre pendentes moi decorados e remata nunha lanterna que ilumina o interior.\nImaxiner\u00eda.\nO retablo maior \u00e9 obra de Francisco Castro Canseco (1714) e nel aparecen tres santos, San Bieito, San Pl\u00e1cido e San Mauro e tres santas, Santa Escol\u00e1stica, Santa Xertrude e Santa Francisca Romana, conducindo a imaxe de San Paio, arrodeado por Santiago e San Fernando montados a cabalo (inspirados no baldaquino catedralicio). O conxunto compl\u00e9tase cunha Asunci\u00f3n da Virxe, acompa\u00f1ada polos ap\u00f3stolos Pedro e Paulo. O \u00f3rgano, constru\u00eddo en 1782 polo mestre Alberto de la Pe\u00f1a, foi restaurado recentemente.\nConvento actual.\nDo mosteiro primitivo s\u00f3 se conservan uns capiteis e unha ara de m\u00e1rmore branco. O actual comezouse a constru\u00edr no s\u00e9culo XVI e rematouse s\u00f3 en 1793. A renovaci\u00f3n comezouse no ano 1600. Encarg\u00f3uselle a Mateo L\u00f3pez a traza da zona occidental, cara \u00e1 praza da Quintana e constru\u00eduse un lenzo monumental e austero. No 1641 J\u00e1come Fern\u00e1ndez Fillo rematou parte deste lado trazado por Bartolom\u00e9 Fern\u00e1ndez Lechuga. Entre 1653 e 1657 constru\u00eduse un pasadizo que enlaza esta parte coa igrexa.\nA fachada que d\u00e1 \u00e1 praza da Quintana, \u00e9 sobria e utiliza exclusivamente li\u00f1as rectas. A s\u00faa monumentalidade provocou os celos do arcebispado e foi a principal causa da remodelaci\u00f3n da cabeceira rom\u00e1nica da Catedral, obra que deu como resultado o aspecto que pos\u00fae actualmente.\nA fachada que d\u00e1 \u00e1 V\u00eda Sacra, obra de Melchor de Velasco comezada cara o ano 1658, presenta unha portada, a Porter\u00eda, enmarcada nun arco de medio punto baixo un friso de tr\u00edglifos e m\u00e9topas entre d\u00faas xigantes columnas d\u00f3ricas. Na parte superior sit\u00faase un front\u00f3n curvo partido cun escudo imperial. Todo iso realizado en claro estilo clasicista.\nA partir de 1744 construirase o espazo ao longo da V\u00eda Sacra que vai desde a porter\u00eda ata a chamada Porta dos Carros, no que destaca o conxunto de chemineas que rematan o edificio e a estrutura da Porta dos Carros. Esta \u00e9 froito de d\u00faas etapas e trazas ben distintas; a primeira relacionada con Fernando de Casas Novoa, e unha segunda, na que a partir de 1749 Lucas Ferro Caaveiro aumentaralle a altura cun miradoiro sobre a balaustrada.\nA porta presenta unha escena da \"Fuxida a Exipto\" relacionada co facer de Francisco de Lens.\nSituaci\u00f3n actual.\nNa actualidade at\u00f3pase en bo estado de conservaci\u00f3n.\nDesde a igrexa p\u00f3dese acceder ao Museo de Arte Sacra de Antealtares, inaugurado en 1873 e que ofrece unha colecci\u00f3n de obxectos lit\u00farxicos.\nAdemais, hoxe en d\u00eda p\u00f3dense mercar nel doces elaborados polas monxas que o habitan."}
{"id": "12290", "revid": "23204", "url": "https://gl.wikipedia.org/wiki?curid=12290", "title": "Pan (deus)", "text": "Pan (en lingua grega antiga \u03a0\u03ac\u03bd) era o deus dos pastores e dos raba\u00f1os na mitolox\u00eda grega; era especialmente venerado en Arcadia, a\u00ednda que non ti\u00f1a al\u00ed grandes santuarios. Pan \u00e9 o deus da fertilidade e da sexualidade masculina sen freo. Seica este deus se dedicaba a perseguir ninfas polos montes. Os arcadianos cr\u00edan que cando unha persoa durm\u00eda a sesta non se pod\u00eda espertar, pois dese xeito interromp\u00edase o sono de Pan.\nLenda.\nPan era o deus das brisas do amencer e da tardi\u00f1a, viv\u00eda na compa\u00f1a das ninfas nunha cova do P\u00e1rnaso chamada Coriciana, atrib\u00faenselle dons prof\u00e9ticos e formaba parte do s\u00e9quito de Dionisos, dise que compart\u00eda con este as s\u00faas costumes. Era cazador, curandeiro e m\u00fasico. Polo que se conta Pan estaba dotado cunha grande potencia sexual, acosaba continuamente \u00e1s ninfas. Pan viv\u00eda nos montes e nas selvas, enredando coas ovellas e asustando \u00f3s homes que se atrev\u00edan a internarse no monte (de a\u00ed a palabra \"p\u00e1nico\"). Pan repres\u00e9ntase cun caxato de pastor e unha siringa, tam\u00e9n chamada Frauta de Pan. \u00c9 amigo das fontes e a sombra das \u00e1rbores. Tam\u00e9n ti\u00f1a o costume de se agochar entre os arbustos para espiar as ninfas. Pan ten moi mal espertar, sobre todo se se molesta durante a sesta.\nTivo amor\u00edos coa ninfa Pitis; o seu rival Boreas, nun ataque de celos, tirou a Pitis dende o alto dun penedo; Xea, sentiu m\u00e1goa da ninfa e transformouna en pi\u00f1eiro; dende ent\u00f3n Pan aparece cunha coroa de follas de pi\u00f1eiro e seica esta \u00e1rbore xeme cando sopra Boreas.\nPan namorouse tam\u00e9n da ninfa Siringa, pero ela non o correspond\u00eda, unha vez que fux\u00eda do acoso de Pan tirouse \u00f3 r\u00edo e pediu axuda \u00e1s s\u00faas irm\u00e1s as ninfas. Estas, compadecidas, convert\u00e9rona en canaval; cando Pan chegou s\u00f3 puido abraza-las canas abaneadas polo vento, o son que produc\u00edan gustoulle tanto que decidiu crear un novo instrumento musical con elas; deste xeito inventou a frauta chamada siringa en recordo da ninfa. Seduciu a Selene, a L\u00faa, regal\u00e1ndolle un v\u00e9laro de gran brancura. Pan e Selene eran venerados nunha cova do monte Niceo.\nOs rituais de fertilidade orixinais foros asumidos a partir do s\u00e9culo V polas Bacantes cuns rituais pag\u00e1ns que se celebraron ata ben entrada a Idade Media.\nA partir da Idade Media e ata os nosos d\u00edas, a imaxe tradicional de Pan l\u00edgase \u00e1 imaxe do dia\u00f1o en forma de macho cabr\u00edo e \u00f3s aquelarres.\nXenealox\u00eda.\nSegundo a mitolox\u00eda, Pan ten dezanove xenealox\u00edas diferentes:\nUnha das xenealox\u00edas di que, cando Hermes pastoreaba os raba\u00f1os de Driops, tivo unha relaci\u00f3n amorosa cunha das s\u00faas fillas, e dese encontro amoroso naceu o deus Pan. A s\u00faa aparencia era, de cintura para abaixo, a dun macho cabr\u00edo e o resto do seu corpo (da cintura para riba) de home, na testa ti\u00f1a dous cornos, e a cara enrugada; o queixo de Pan sobresa\u00eda e todo el estaba cuberto dunha capa de pelo. Nada m\u00e1is nacer escapou \u00e1s monta\u00f1as, Hermes tivo que buscalo para levalo \u00f3 Olimpo envolto na pel dunha lebre. Foi no Olimpo onde os deuses lle puxeron o nome de Pan por ser fonte de diversi\u00f3n para todos eles.\nOutra das posibles xenealox\u00edas di que Pan \u00e9 fillo de Pen\u00e9lope; segundo esta versi\u00f3n, na ausencia de Ulises, Pen\u00e9lope tivo varios amantes \u00f3 mesmo tempo e de todos eles pre\u00f1ou. Froito desa pre\u00f1ez nacer\u00eda Pan, nome que significa fillo de todos.\nExiste outra versi\u00f3n na que, repudiada por Ulises despois de retornar e acusala de infiel, Pen\u00e9lope concibiu a Pan de Hermes.\nExisten lendas que din que \u00e9 fillo de Zeus e de Hybris ou de Zeus e Calixto.\nDespois da batalla de Marat\u00f3n foi inclu\u00eddo entre os grandes deuses reco\u00f1ecidos polo estado. En Atenas foille consagrada unha das grutas da vertente norte da Acr\u00f3pole, e institu\u00edse na s\u00faa honra unha festa anual cunha carreira de fachos."}
{"id": "12291", "revid": "111586", "url": "https://gl.wikipedia.org/wiki?curid=12291", "title": "Pan (hom\u00f3nimos)", "text": "Pan pode referirse a:"}
{"id": "12292", "revid": "23204", "url": "https://gl.wikipedia.org/wiki?curid=12292", "title": "Andr\u00e9 Martinet", "text": "Andr\u00e9 Martinet, nado en Saint-Alban-des-Villards o 12 de abril de 1908 e finado en Ch\u00e2tenay-Malabry o 16 de xullo de 1999, foi un ling\u00fcista franc\u00e9s.\nTraxectoria.\nCatedr\u00e1tico de ingl\u00e9s, sost\u00e9n en 1937 as s\u00faas d\u00faas teses doutorais: \"A xeminaci\u00f3n conson\u00e1ntica de orixe expresiva nas linguas xerm\u00e1nicas\" e \"A fonolox\u00eda da palabra en dan\u00e9s\".\nDe 1938 a 1946, \u00e9 director de estudos na \"\u00c9cole pratique des hautes \u00e9tudes\". A continuaci\u00f3n dirixe a \"International Auxiliary Language Association\" en Nova York (1946-1948), onde contrib\u00fae \u00e1 elaboraci\u00f3n da interlingua. Ensina na Universidade de Columbia, onde \u00e9 nomeado director do departamento de ling\u00fc\u00edstica (1947-1955) e chega a ser director da revista \"Word\".\nEn 1955 volve ao seu posto na \"\u00c9cole pratique des hautes \u00e9tudes\" e ocupa a c\u00e1tedra de ling\u00fc\u00edstica xeral na Sorbona, e logo na Universidade de Par\u00eds V. \u00c9 presidente da Sociedade Europea de Ling\u00fc\u00edstica (1966-1999), funda a Sociedade de Ling\u00fc\u00edstica Funcional e a revista \"La Linguistique\".\nInfluenciado pola Escola de Praga, inaugura a visi\u00f3n funcionalista da sintaxe (\"Langue et Fonction\", 1962). \u00c9 o autor dunha vintena de obras importantes en ling\u00fc\u00edstica diacr\u00f3nica (\"\u00c9conomie des changements phon\u00e9tiques\", 1955) e en ling\u00fc\u00edstica xeral. A s\u00faa obra m\u00e1is co\u00f1ecida, \"\u00c9l\u00e9ments de linguistique g\u00e9n\u00e9rale\" (1960) foi traducida a 17 linguas e ten influenciado a toda unha xeraci\u00f3n de ling\u00fcistas en todo o mundo. \u00c9 tam\u00e9n autor de: \"Syntaxe g\u00e9n\u00e9rale\" (1985), \"Fonction et dynamique des langues\" (1989). Ten deixado unha autobiograf\u00eda intelectual: \"M\u00e9moires d'un linguiste, vivre les langues\" (1993)."}
{"id": "12293", "revid": "15490", "url": "https://gl.wikipedia.org/wiki?curid=12293", "title": "Julio Palacios", "text": "Julio Palacios, nado en Paniza (provincia de Zaragoza) o 12 de abril de 1891 e finado en Madrid o 12 de febreiro de 1970, foi un f\u00edsico aragon\u00e9s.\nTraxectoria.\nTras o seu doutoramento na Universidade de Madrid, Blas Cabrera aconselloulle que ampliase estudos en Leiden (Pa\u00edses Baixos), onde estudou as isotermas a baixa temperatura correspondentes \u00f3s gases nobres. \u00c1 s\u00faa volta, incorporouse no laboratorio do seu mentor con traballo sobre a tensi\u00f3n superficial do mercurio e a correcci\u00f3n correspondente das lecturas barom\u00e9tricas. Asemade, investigou sobre a luminosidade dos raios canais e sobre as substancias para e diamagn\u00e9ticas.\nNo 1926 acadou a c\u00e1tedra de Termolox\u00eda en Madrid. Posteriormente investigou sobre as estruturas cristalinas por difracci\u00f3n de raios X.\nO 8 de abril de 1932 ingresou na Real Academia de Ciencias Exactas, F\u00edsicas e Naturais cun discurso sobre mec\u00e1nica cu\u00e1ntica."}
{"id": "12294", "revid": "98629", "url": "https://gl.wikipedia.org/wiki?curid=12294", "title": "Blas Cabrera Felipe", "text": "Blas Cabrera, nado en Arrecife (Lanzarote) o 20 de maio de 1878 e finado en Cidade de M\u00e9xico o 1 de maio de 1945, foi un f\u00edsico espa\u00f1ol.\nTraxectoria.\nEstudou en La Laguna e na Universidade Central de Madrid, e ocupou diversos cargos en Espa\u00f1a entre 1925 e 1936. Magn\u00edfico f\u00edsico experimental, desenvolveu a s\u00faa meirande actividade no campo das propiedades magn\u00e9ticas da materia, acadando un posto senlleiro na f\u00edsica do seu tempo. Foi anfitri\u00f3n de Albert Einstein na s\u00faa visita a Espa\u00f1a no 1923. Tivo como disc\u00edpulos a Julio Palacios Mart\u00ednez e Arturo Duperier, con quen enunciou a Lei de Cabrera-Duperier.\nFoi socio fundador da Sociedade Espa\u00f1ola de F\u00edsica e Qu\u00edmica, fundada en 1903 baixo a presidencia de Echegaray. En 1931, foi nomeado reitor da Universidade Central de Madrid. Ese mesmo ano, substitu\u00edu a Leonardo Torres Quevedo, que deixara o posto por problemas de sa\u00fade, na Oficina Internacional de Pesos e Medidas. O ano seguinte, xunto con cient\u00edficos como Miguel Catal\u00e1n Sa\u00f1udo ou o seu disc\u00edpulo, Julio Palacios, deulle pulo \u00e1 creaci\u00f3n do Instituto Nacional de F\u00edsica e Qu\u00edmica, tras recibir unha doaz\u00f3n da Fundaci\u00f3n Rockefeller. A sede qeudou establecida no chamado edificio Rockefeller na r\u00faa Serrano de Madrid (hoxe \u00e9 a sede do Instituto de Qu\u00edmica-F\u00edsica Rocasolano, do CSIC).\nEn 1933 participou na creaci\u00f3n da Universidade Internacional de Ver\u00e1n de Santander (actual Universidade Internacional Men\u00e9ndez Pelayo), sendo nomeado o seu reitor o ano seguinte. Foi presidente da Real Academia de Ciencias Exactas, F\u00edsicas e Naturais entre 1934 e 1938.\nEn 1936, atop\u00e1base en Santander, cando estourou a Guerra Civil. Pasou a Francia e dende al\u00ed a Madrid. En 1937, o presidente da Oficina Internacional de Pesos e Medidas, Pieter Zeeman, nomeouno secretario da Oficina, cargo que ostentar\u00eda entre 1937 e 1941, marchando a vivir a Par\u00eds.\nDespois da guerra civil espa\u00f1ola foi depurado como catedr\u00e1tico polo r\u00e9xime franquista. Non houbo proceso con posibilidade de contradici\u00f3n, aplicando s\u00f3 unha Orde Ministerial en febreiro de 1939, xunto a outros catedr\u00e1ticos:\nExilio.\nExiliado en M\u00e9xico, foi acollido pola Facultade de Ciencias da Universidad Nacional Aut\u00f3noma de M\u00e9xico, onde traballou como Profesor de F\u00edsica At\u00f3mica e de Historia da F\u00edsica. En 1944 comezou a dirixir a revista \"Ciencia\", editada polos cient\u00edficos espa\u00f1ois exiliados, tras a morte de Ignacio Bol\u00edvar. Ese mesmo ano, a Instituci\u00f3n Cultural Espa\u00f1ola de Bos Aires publicou seu \u00faltimo libro, \"El magnetismo de la materia\". Morreu no exilio mexicano en 1945.\nO 21 de decembro de 2018 foi rehabilitado, xunto a outros seis cient\u00edficos, polo goberno espa\u00f1ol. o que se fixo efectifo o 30 de xaneiro de 2019.\nCargos.\nMembro e presidente da Real Academia de Ciencias Exactas, F\u00edsicas e Naturais. Foi membro da Real Academia Espa\u00f1ola (onde ocupou a presidencia despois do seu amigo e profesor Santiago Ram\u00f3n e Cajal), presidente da Sociedade Espa\u00f1ol de F\u00edsica e Qu\u00edmica, director do Laboratorio de Investigaci\u00f3n F\u00edsica (do Consello de Extensi\u00f3n de Estudos), director do Instituto Nacional de F\u00edsica e Qu\u00edmica, membro estranxeiro da Academia Francesa de Ciencias, membro do Comit\u00e9 Cient\u00edfico das Conferencias Solvay (Bruxelas ), reitor da Universidade Central de Madrid e da Universidade Internacional Men\u00e9ndez Pelayo e secretario do Comit\u00e9 Internacional de Pesas e Medidas de Par\u00eds."}
{"id": "12295", "revid": "65337", "url": "https://gl.wikipedia.org/wiki?curid=12295", "title": "Claude Cohen-Tannoudji", "text": "Claude Cohen-Tannoudji, nado en 1933 \u00e9 un F\u00edsico alxeriano que recibiu o Premio Nobel de F\u00edsica en 1997, xunto con Steven Chu e William Daniel Phillips polos seus estudos sobre o arrefriamento de \u00e1tomos con l\u00e1ser.\nTraxectoria.\nO seu traballo tense desenvolvido no \"Centre national de la recherche scientifique\" (\"CNRS\", Centro Nacional para a Investigaci\u00f3n Cient\u00edfica) e a Universidade de Par\u00eds."}
{"id": "12298", "revid": "98629", "url": "https://gl.wikipedia.org/wiki?curid=12298", "title": "Mariola (xogo)", "text": "A mariola, peletre ou patefa \u00e9 un xogo tradicional infantil, con moi diversas variantes, no que se debuxan unha serie de casas numeradas no chan por onde ten que saltar o xogador, ou os xogadores por orde, despois de guindar un anaco de pedra chamado peletre ou patefa que se arrastra mentres se salta \u00e1 pata coxa.\nMateriais necesarios.\nPara comezar a xogar s\u00f3 se necesita debuxar o campo de xogo e coller unha pedra para poder lanzala e xogar.\nDependendo das zonas, o campo deb\u00faxase de distintas formas. Na zona de Carnota, onde se co\u00f1ece como pelete, deb\u00faxase un terreo de xogo onde se enumeran as casi\u00f1as do un ao nove, ou sen\u00f3n po\u00f1endo ceo nese cadro.\nProceso.\nPara comezar, t\u00edrase a pedra na casi\u00f1a un e s\u00e1ltase \u00e1 pata coxa, sen pisar na casi\u00f1a que ten a pedra. Ao chegar \u00e1s casi\u00f1as divididas con dous n\u00fameros (as casi\u00f1as 4 e 5, e as casi\u00f1as 7 e 8), porase un p\u00e9 en cada unha simultaneamente. Ao chegar \u00e1 derradeira casi\u00f1a, tam\u00e9n dependendo das zonas, nunhas rem\u00e1tase o xogo e noutras s\u00e9guese."}
{"id": "12300", "revid": "98629", "url": "https://gl.wikipedia.org/wiki?curid=12300", "title": "Silabario", "text": "Un silabario \u00e9 un conxunto de s\u00edmbolos empregados para representar os sons dunha lingua. Os signos representan s\u00edlabas, a diferenza dun alfabeto onde os signos representan sons ou fonemas.\nEn xeral, nun silabario os caracteres foneticamente pr\u00f3ximos (como \u00abka\u00bb, \u00abke\u00bb ou \u00abko\u00bb) non te\u00f1en un grafismo similar - a diferenza dun alfasilabario onde unha base conson\u00e1ntica com\u00fan se modifica dependendo da vogal que se queira representar.\nOs silabarios est\u00e1n particularmente adaptados \u00e1s linguas que empregan esencialmente s\u00edlabas de tipo consoante - vogal (o xapon\u00e9s, por exemplo), o que limita o n\u00famero de combinaci\u00f3ns. Para linguas que utilizan estruturas sil\u00e1bicas m\u00e1is complexas (como o franc\u00e9s, o ingl\u00e9s ou o galego), o uso dun silabario ser\u00eda sen d\u00fabida pouco pr\u00e1ctico.\nLista de silabarios.\n\"Nota\": a escritura coreana hangul \u00e9 un alfabeto pleno, a\u00ednda que poida aparecer a primeira vista como un silabario (nel as letras comb\u00ednanse por bloques dunha s\u00edlaba). As linguas da India e o amh\u00e1rico utilizan alfasilabarios."}
{"id": "12302", "revid": "23204", "url": "https://gl.wikipedia.org/wiki?curid=12302", "title": "Hermes", "text": "Hermes \u00e9 o deus mensaxeiro, o que anuncia as noticias, o protector dos cami\u00f1os e gu\u00eda do viaxeiro. Fillo de Zeus e de Maia, sendo a\u00ednda moi neno xa deixou sentir o esp\u00edrito inquedo e aventureiro: coa coiraza dunha tartaruga inventou a lira e cambioulla ao seu irm\u00e1n Apolo (a quen astutamente lle roubara o seu gando) polo caduceo ou bast\u00f3n da concordia. Protector do comercio e do que pacta en tratos, pasa por ser o inventor dos pesos e medidas nas transacci\u00f3ns comerciais."}
{"id": "12303", "revid": "98629", "url": "https://gl.wikipedia.org/wiki?curid=12303", "title": "Frauta doce", "text": "A frauta doce \u00e9 un instrumento de vento madeira tam\u00e9n chamado frauta de bico. \u00c9 a frauta m\u00e1is habitual en Europa dende o ano 1500 at\u00e9 o 1750 aproximadamente. Na \u00e9poca medieval era de uso com\u00fan entre xograis e trobadores. Reapareceu e fabricouse masivamente no s\u00e9culo XX.\nHistoria e caracter\u00edsticas.\nNesta frauta s\u00f3prase pola embocadura de asub\u00edo, situada nun extremo, que dirixe o aire a unha abertura estreita realizada no tubo, e contra o bisel practicado na madeira.\nAs frautas pequenas, de orixe asi\u00e1tica, eran co\u00f1ecidas en Europa no s\u00e9culo XI. Cara 1500 adquiriu o seu aspecto actual. Estes instrumentos agrup\u00e1banse para tocar m\u00fasica de c\u00e1mara, dende a frauta sopranino at\u00e9 a gran frauta baixa. A mediados do s\u00e9culo XVII o construtor parisiense Jean Hotteterre comezou a s\u00faa construci\u00f3n en tres pezas cun extremo c\u00f3nico m\u00e1is pronunciado. A maior\u00eda da m\u00fasica orquestral composta entre 1600 e 1750 incl\u00fae a frauta doce.\nA frauta traveseira desprazou \u00e1 de pico contra 1750. As frautas doces m\u00e1is estendidas son a contralto (moi usada na m\u00fasica barroca) e a soprano ou discanto, usada hoxe nas escolas.\nEntre as obras m\u00e1is not\u00e1beis para este instrumento incl\u00faese o Concerto de Brandeburgo n\u00ba 4 de Johann Sebastian Bach, sete concertos de Antonio Vivaldi e moitas sonatas de Georg Philipp Telemann. A frauta de bico est\u00e1 moi relacionada co flageolet, instrumento popular que apareceu a comezos do s\u00e9culo XIX."}
{"id": "12304", "revid": "313", "url": "https://gl.wikipedia.org/wiki?curid=12304", "title": "Saxo", "text": ""}
{"id": "12307", "revid": "43327", "url": "https://gl.wikipedia.org/wiki?curid=12307", "title": "Frauta (hom\u00f3nimos)", "text": "Unha frauta \u00e9 un instrumento musical de vento.\nHai varios tipos:"}
{"id": "12310", "revid": "98629", "url": "https://gl.wikipedia.org/wiki?curid=12310", "title": "Rubens Barrichello", "text": "Rubens Barrichello, nado en S\u00e3o Paulo o 23 de maio de 1972, \u00e9 un expiloto brasileiro de F\u00f3rmula 1.\nTraxectoria.\n\"Rubinho\" subiu por primeira vez na s\u00faa vida a un kart con 9 anos. Permaneceu na categor\u00eda at\u00e9 1989, conseguindo 5 t\u00edtulos de campi\u00f3n. O \u00faltimo ano compartiuno coa s\u00faa participaci\u00f3n na F\u00f3rmula Ford 1600 do Brasil, na cal rematou cuarto.\nNo 1990 participou na F\u00f3rmula Vauxhall pero non obtivo moi bos resultados, polo que decidiu decantarse pola F\u00f3rmula 3000 inglesa, na que quedou primeiro despois de competir cun poderoso David Coulthard.\nDesexando entrar xa na F\u00f3rmula 1, Rubens tivo que conformarse con seguir na F3 un ano m\u00e1is, no cal rematou terceiro e, grazas a ese positivo resultado, Jordan contratouno para que cumprira o so\u00f1o de calquera piloto: correr na m\u00e1xima categor\u00eda.\nO seu primeiro ano na F\u00f3rmula 1 non foi como todos esperaban, en parte porque o monopraza que ti\u00f1a non era dos mellores. Tan s\u00f3 obtivo 2 puntos en toda a temporada e rematou nun noveno posto.\nGrazas \u00e1 experiencia que acadara no ano anterior, o manexo do monopraza foi mellorando no 1994. A\u00ednda que, ese mesmo ano, en Imola, tivo un accidente nos adestramentos bastante grave no que lle salvaron a vida os m\u00e9dicos. A pesar da s\u00faa sorte de seguir vivo, a s\u00faa moral seguiu polo chan xa que, dous d\u00edas despois de sufrir el o accidente morr\u00eda Ayrton Senna, o seu \u00eddolo e mentor. Ese ano, a pesar de todo o que lle pasou, rematou nun honorable sexto posto na clasificaci\u00f3n de pilotos.\nNos dous anos seguintes continuou na mesma escuder\u00eda, obtendo, respectivamente, un 11\u00ba con 11 puntos e un 8\u00ba posto con 14. Logo, xa no 1997, por diferenzas entre el e Eddie Jordan, o xefe da s\u00faa escuder\u00eda, cambiouse a Stewart. Estivo tres anos nesa escuder\u00eda, tres anos nefastos para a s\u00faa carreira automobil\u00edstica, xa que os monoprazas non se caracterizaban polo seu gran motor e a s\u00faa potencia.\nNo 2001 firmou contrato con Ferrari e pasou a ser compa\u00f1eiro de Michael Schumacher. Ese ano quedou terceiro, os dous seguintes cuarto e os dous posteriores segundo, sempre \u00e1 sombra de Schumacher que, at\u00e9 o d\u00eda de hoxe, foi o invencible da F\u00f3rmula 1.\nEn marzo de 2012 Barrichello anunciou que disputar\u00e1 a pr\u00f3xima tempada da f\u00f3rmula indy, correndo para a escuder\u00eda KV.\nDatos persoais.\nActualmente comparte o seu lugar de nacemento con Montecarlo, onde tam\u00e9n reside polo seu traballo. Pesa 77 quilos e mide 1,72 metros. Est\u00e1 casado e ten un fillo."}
{"id": "12311", "revid": "5863", "url": "https://gl.wikipedia.org/wiki?curid=12311", "title": "Sestelos, Lira, Carnota", "text": "Sestelos \u00e9 un lugar da parroquia de Lira, no concello de Carnota. Segundo o IGE en 2011 ti\u00f1a 66 habitantes (30 mulleres e 36 homes), o que sup\u00f3n un aumento en relaci\u00f3n ao ano 1999 cando ti\u00f1a 55 habitantes.\nNeste lugar at\u00f3pase un dos maiores h\u00f3rreos do mundo, a car\u00f3n da igrexa de Santa Mar\u00eda. No pasado a xente do lugar utiliz\u00e1bao para gardar os produtos da colleita do ano para a s\u00faa posterior comercializaci\u00f3n."}
{"id": "12314", "revid": "89787", "url": "https://gl.wikipedia.org/wiki?curid=12314", "title": "Michael Schumacher", "text": "Michael Schumacher (pronunciado ), nado en H\u00fcrth o 3 de xaneiro de 1969, \u00e9 un ex-piloto alem\u00e1n de F\u00f3rmula 1 que competiu entre 1991 ata 2006 e dende 2010 ata o 2012. Ga\u00f1ou sete campionatos mundiais de F\u00f3rmula 1: dous coa escudar\u00eda Benetton en e , e cinco con Ferrari entre e , Tam\u00e9n foi subcampi\u00f3n en e , terceiro en , e , cuarto en e quinto en . Acumulou 91 vitorias e 155 podios, e est\u00e1 considerado como un dos mellores pilotos de F\u00f3rmula Un de todos os tempos. Foi nomeado Laureus World Sportsman of the Year d\u00faas veces.\nPos\u00fae moitas das marcas de pilotos de F\u00f3rmula 1, inclu\u00edndo o maior n\u00famero de campionatos, vitorias, voltas r\u00e1pidas, poles e a maior\u00eda de carreiras ga\u00f1adas nunha soa tempada, 13 en (a \u00faltima destas marcas foi igualada polo seu compatriota alem\u00e1n Sebastian Vettel nove anos m\u00e1is tarde). En , converteuse no \u00fanico piloto na historia da F\u00f3rmula Un en terminar entre os tres primeiros en todas as carreiras da tempada e logo tam\u00e9n rompeu a marca de m\u00e1is podios consecutivos.\nDe acordo coa web oficial da F\u00f3rmula Un, \u00e9 \"estatisticamente o piloto m\u00e1is grande que viu o deporte\".\nLogo de comezar co karting, Schumacher ga\u00f1ou os campionatos de pilotos alem\u00e1ns de F\u00f3rmula 3 e F\u00f3rmula K\u00f6nig antes de unirse a Mercedes no World Sportscar Championship. Logo dunha carreira financiada por Mercedes fichou polo equipo Jordan de F\u00f3rmula Un, Schumacher asinou como piloto para o equipo Benetton de F\u00f3rmula Un en 1991, terminando terceiro en 1992 e cuarto en 1993, Schumacher converteuse no primeiro alem\u00e1n campi\u00f3n do mundo de pilotos en por un punto sobre Damon Hill. En repetiu o \u00e9xito, esta vez cun maior marxe. Schumacher mudouse a Ferrari en e estivo preto de ga\u00f1ar os t\u00edtulos de e , antes de romper a perna no Gran Premio do Reino Unido de 1999. A continuaci\u00f3n ga\u00f1ou cinco t\u00edtulos de pilotos consecutivos de a . Schumacher retirouse da F\u00f3rmula Un en 2006, quedando en Ferrari como asesor. Estivo preto dun oitavo t\u00edtulo ese ano, pero debido a problemas t\u00e9cnicos nas d\u00faas \u00faltimas carreiras quedou a pouca distancia de Fernando Alonso. Estivo a punto de volver para Ferrari en 2009, como substituto do gravemente ferido Felipe Massa, pero non puido debido a unha lesi\u00f3n no pescozo e regresou \u00e1 F\u00f3rmula Un de forma permanente a partir de 2010 co equipo Mercedes. Retirouse por segunda vez na conclusi\u00f3n da tempada 2012.\nA s\u00faa carreira non estivo exenta de pol\u00e9micas, inclu\u00edndo provocar en d\u00faas ocasi\u00f3ns colisi\u00f3ns na \u00faltima carreira da tempada que determinaron o resultado do Campionato do Mundo, con Damon Hill na tempada de en Adelaide e con Jacques Villeneuve na tempada de en Xerez. F\u00f3ra da pista Schumacher foi embaixador da UNESCO e voceiro de seguridade dos pilotos. Participou en numerosos esforzos humanitarios en toda a s\u00faa vida e doou decenas de mill\u00f3ns de d\u00f3lares \u00e1 caridade. Schumacher e o seu irm\u00e1n menor, Ralf, son os \u00fanicos irm\u00e1ns que ga\u00f1aron carreiras na F\u00f3rmula Un, e foron os primeiros irm\u00e1ns en terminar primeiro e segundo na mesma carreira, unha faza\u00f1a que repetiron en catro carreiras posteriores.\nEn decembro de 2013, sufriu unha lesi\u00f3n grave na cabeza mentres esquiaba. Foi trasladado en helic\u00f3ptero a un hospital e provoc\u00f3uselle un coma inducido, logo de sufrir unha lesi\u00f3n cerebral traum\u00e1tica. Estivo en coma durante seis meses desde o 29 de decembro 2013 ata o 16 de xu\u00f1o de 2014. Abandonou o hospital en Grenoble para recibir rehabilitaci\u00f3n no Hospital Universitario (CHUV) de Lausana . O 9 de setembro de 2014, regresou \u00e1 s\u00faa casa para a s\u00faa posterior rehabilitaci\u00f3n. En novembro de 2014, informouse de que Schumacher estaba paralizado e en cadeira de rodas, como consecuencia do accidente.\nTraxectoria.\nPrimeiros anos.\nSchumacher naceu en H\u00fcrth, Renania do Norte-Westfalia, fillo de Rolf Schumacher, un albanel, e a s\u00faa esposa Elisabeth. Cando ti\u00f1a catro anos, o seu pai modificou o seu coche de pedais mediante a adici\u00f3n dun pequeno motor de motocicleta. Cando Schumacher se estrelou contra un poste da luz en Kerpen, os seus pais lev\u00e1rono \u00e1 pista de karting de Kerpen-Horrem, onde se converteu no membro m\u00e1is novo do club de karting. O seu pai pronto lle constru\u00edu un kart con pezas de despedazamento e \u00e1 idade de seis anos ga\u00f1ou o seu primeiro campionato de clubs. Para apoiar as carreiras do seu fillo, Rolf Schumacher colleu un segundo emprego de alugueiro e reparaci\u00f3n de karts, mentres a s\u00faa esposa traballaba na cantina da pista. Con todo, cando Michael necesitaba un novo motor que custaba 800 DM, os seus pais non pod\u00edan mercalo, foi capaz de seguir competindo co apoio de empresarios locais.\nOs regulamentos en Alema\u00f1a requiren que un piloto te\u00f1a polo menos 14 anos para obter unha licenza de karts. Para evitar isto, Schumacher obtivo unha licenza en Luxemburgo \u00e1 idade de 12 anos.\nEn 1983, obtivo a s\u00faa licenza en Alema\u00f1a, un ano despois de ga\u00f1ar o campionato J\u00fanior Kart alem\u00e1n. A partir de 1984, Schumacher ga\u00f1ou moitos campionatos de karts alem\u00e1ns e europeos. Uniuse ao distribuidor de Eurokart, Adolf Neubert, en 1985 e en 1987 foi o campi\u00f3n de karts alem\u00e1n e europeo, ent\u00f3n deixou a escola e comezou a traballar como mec\u00e1nico. En 1988 deu o seu primeiro paso nas carreiras de coches dun s\u00f3 asento, ao participar nas series alem\u00e1s da F\u00f3rmula K\u00f6nig, ga\u00f1ando esta \u00faltima.\nEn 1989, Schumacher asinou co equipo de F\u00f3rmula 3 WTS de Willi Weber. Financiado por Weber, competiu na serie alem\u00e1 de F\u00f3rmula 3, e ga\u00f1ou o t\u00edtulo en 1990. Tam\u00e9n ga\u00f1ou o Gran Premio de Macau. A finais de 1990, xunto cos seus rivais na F\u00f3rmula 3 Heinz-Harald Frentzen e Karl Wendlinger, incorporouse ao programa de carreiras para mozos de Mercedes no World Sports-Prototype Championship. Isto era infrecuente para un piloto novo, a maior\u00eda dos contempor\u00e1neos de Schumacher compet\u00edan na F\u00f3rmula 3000 no cami\u00f1o \u00e1 F\u00f3rmula Un. Pero Weber aconsellou a Schumacher que presentarse en conferencias de prensa profesionais e pilotar coches potentes nas carreiras de longa distancia axudar\u00eda \u00e1 s\u00faa carreira. Na tempada 1990 do World Sportscar Championship, Schumacher ga\u00f1ou ao final de tempada no Aut\u00f3dromo Hermanos Rodr\u00edguez nun Sauber - Mercedes C11, e terminou quinto no campionato de pilotos malia participar s\u00f3 en tres das nove carreiras. Continuou co equipo na tempada 1991, ga\u00f1ando de novo na \u00faltima carreira da tempada no Autopolis no Xap\u00f3n cun Sauber - Mercedes-Benz C291, quedando no noveno lugar no campionato de pilotos. Tam\u00e9n competiu en Le Mans durante esa tempada, terminando quinto nun coche compartido con Karl Wendlinger e Fritz Kreutzpointner. En 1991 competiu nunha carreira no Campionato xapon\u00e9s de F\u00f3rmula 3000, terminando segundo.\nAndaina na F\u00f3rmula Un.\nDebut con Jordan.\nSchumacher fixo o seu debut na F\u00f3rmula Un co equipo Jordan - Ford no Gran Premio de B\u00e9lxica de 1991, pilotando o coche n\u00famero 32 como substituto de Bertrand Gachot. Schumacher, era un piloto contratado de Mercedes, firmou con Eddie Jordan despois de que esta pagara a Mercedes 150.000 $ polo seu debut. A semana antes da carreira, Schumacher impresionara ao dese\u00f1ador de Gary Anderson e ao director do equipo Trevor Foster, durante unha proba de conduci\u00f3n no Silverstone. O seu manager Willi Weber asegurou a Jordan que Schumacher co\u00f1ec\u00eda perfectamente o trazado de Spa, a\u00ednda que en realidade s\u00f3 estivera al\u00ed como espectador. Durante o fin de semana, o seu compa\u00f1eiro de equipo Andrea de Cesaris \u00eda a mostrar a Schumacher o circu\u00edto, pero non puido ser polas negociaci\u00f3ns do contrato. Schumacher aprendeu o trazado pola s\u00faa conta, en bicicleta ao redor da pista nunha bicicleta pregable que trouxera con el. Impresionou ao paddock ao clasificarse s\u00e9timo nesta carreira. Foi a mellor posici\u00f3n da tempada na grella do equipo, o veterano de Cesaris cualificou 11\u00ba. O xornalista de automobilismo Joe Saward informou que logo da cualificaci\u00f3n grupos de xornalistas alem\u00e1ns falaban de \"o mellor talento desde Stefan Bellof\". Schumacher retirouse na primeira volta da carreira con problemas de embrague.\nBenetton (1991-1995).\nLogo do seu debut, e a pesar de asinar con Jordan un principio de acordo co consentimento de Mercedes para o resto da tempada, Schumacher asinou con Benetton - Ford para a seguinte carreira. Jordan demandouno xudicialmente ante os tribunais do Reino Unido para evitar Schumacher correra para Benetton, pero perdeu o caso, xa que a\u00ednda non asinaran un contrato. Schumacher terminou a tempada de con catro puntos en seis carreiras. O seu mellor resultado foi o quinto lugar na s\u00faa segunda carreira, o GP italiano, no que terminou por diante do seu compa\u00f1eiro de equipo e o tres veces campi\u00f3n do mundo Nelson Piquet.\nAo comezo da tempada o equipo Sauber, planificou o seu debut na F\u00f3rmula Un co apoio de Mercedes para o ano seguinte, invocou unha cl\u00e1usula no contrato de Schumacher que dic\u00eda que se Mercedes entraba na F\u00f3rmula Un, Schumacher pilotar\u00eda para eles. Finalmente acordouse que Schumacher quedar\u00edase con Benetton, Peter Sauber dixo que \"[Schumacher] non quer\u00eda pilotar para n\u00f3s. \u00bfPor qu\u00e9 \u00eda forzalo?\". O ano estivo dominado polos Williams de Nigel Mansell e Riccardo Patrese, cos potentes motores Renault, a caixa de cambios semiautom\u00e1tica e a suspensi\u00f3n activa para controlar a altura de marcha do veh\u00edculo. No \"convencional\" Benetton B192 Schumacher logrou un lugar no podio por primeira vez, terminando terceiro en M\u00e9xico. Logo pasou a acadar a s\u00faa primeira vitoria en B\u00e9lxica, nunha carreira en mollado no circu\u00edto de Spa-Francorchamps, do que en 2003 dixera \"est\u00e1 lonxe de ser a mi\u00f1a pista favorita\".. Terminou terceiro no campionato de pilotos en 1992 con 53 puntos, a tres puntos do segundo posto de Patrese.\nOs Williams de Damon Hill e Alain Prost tam\u00e9n dominaron a tempada . Benetton presentou o seu propio control de suspensi\u00f3n e a tracci\u00f3n activa a principios da tempada, o \u00faltimo dos equipos punteiros en facelo. Schumacher ga\u00f1ou unha carreira, en Portugal onde venceu a Prost, e logrou nove podios, pero retirouse en sete das outras 15 carreiras. Terminou a tempada cuarto, con 52 puntos.\n1994-1995: ano do Campionato Mundial.\na tempada de foi a do primeiro campionato do mundo de Schumacher. A tempada, viuse empanada polas mortes de Ayrton Senna (presenciada por Schumacher, que estaba xusto detr\u00e1s en segunda posici\u00f3n) e Roland Ratzenberger durante o Gran Premio de San Marino de 1994, e polas denuncias de varios equipos de trampas durante a tempada. Moi especialmente por parte do equipo Benetton de Schumacher, que romperon os regulamentos t\u00e9cnicos deste deporte.\nSchumacher ga\u00f1ou seis das sete primeiras carreiras e lideraba o Gran Premio de Espa\u00f1a de 1994, antes de que un fallo da caixa de cambios deixarao atrapado en quinta marcha. Schumacher terminou a carreira en segundo lugar. Tralo Gran Premio de San Marino, os equipos Benetton, Ferrari e McLaren foron investigados por sospeitas de violar a prohibici\u00f3n da FIA de axudas electr\u00f3nicas. Benetton e McLaren inicialmente neg\u00e1ronse a entregar o seu c\u00f3digo fonte para a investigaci\u00f3n. Cando o fixeron, a FIA descubriu unha funcionalidade oculta no software de ambos equipos, pero sen evidencias de que fora utilizado na carreira. Ambos equipos foron multados con 100.000 $ pola s\u00faa negativa inicial a cooperar. Con todo, o software de McLaren, era un programa da caixa de cambios que permit\u00eda cambios autom\u00e1ticos, e considerouse legal. Pola contra, o software de Benetton considerouse como unha forma de \"control de arrancada\" que permit\u00eda a Schumacher facer inicios perfectos, que estaba prohibida explicitamente pola normativa. Con todo, non hab\u00eda ningunha evidencia que suxira que este software realmente se utilizara. No Gran Premio do Reino Unido de 1994, Schumacher foi penalizado por adiantar na volta de formaci\u00f3n. A continuaci\u00f3n, fixo caso omiso da penalizaci\u00f3n, o que provocou que lle sacaran a bandeira negra, que indica ao piloto que debe regresar de inmediato a boxes, polo que foi descualificado e m\u00e1is tarde recibiu unha sanci\u00f3n de d\u00faas carreiras. Benetton culpou do incidente a un erro de comunicaci\u00f3n entre os comisarios e o equipo. Schumacher tam\u00e9n foi descualificado logo de ga\u00f1ar o Gran Premio de B\u00e9lxica de 1994 despois de atopar no seu coche un desgaste ilegal no seu skidblock, unha medida utilizada logo dos accidentes en Imola para limitar a downforce e polo tanto a velocidade nas curvas. Benetton alegou que o skidblock fora danado cando Schumacher trompeou sobre un bordo, pero a FIA rexeitou a s\u00faa apelaci\u00f3n debido ao patr\u00f3n de desgaste e os danos visibles no bloque. Estes incidentes axudaron a Damon Hill pechar a brecha de puntos, e Schumacher lideraba por un s\u00f3 punto ao chegar \u00e1 \u00faltima carreira en Australia. Na volta 36 Schumacher golpeou a barreira de protecci\u00f3n no exterior da pista mentres lideraba. Hill intentou pasar, pero o coche de Schumacher regresou \u00e1 pista provocando unha colisi\u00f3n na curva e facendo que ambos se retiren. Como resultado, Schumacher ga\u00f1ou un campionato moi controvertido, o primeiro alem\u00e1n en facelo (Jochen Rindt correu baixo a bandeira de Austria).\nEn Schumacher defendeu con \u00e9xito o seu t\u00edtulo con Benetton. Agora ti\u00f1a o mesmo motor Renault que Williams. Acumulou 33 puntos m\u00e1is que o segundo clasificado, Damon Hill. Co seu compa\u00f1eiro de equipo Johnny Herbert, logrou para Benetton o seu primeiro campionato mundial de construtores e converteuse no m\u00e1is novo bicampi\u00f3n do mundo de F\u00f3rmula Un da historia.\nA tempada viuse empanada por varias colisi\u00f3ns con Hill, en particular, unha manobra de adiantamento de Hill que sacou aos dous do Gran Premio do Reino Unido de 1995 na volta 45. e de novo na volta 23 no Gran Premio de Italia. Schumacher ga\u00f1ou nove das 17 carreiras, e terminou no podio en 11 ocasi\u00f3ns. S\u00f3 unha vez cualificou peor que cuarto, no Gran Premio de B\u00e9lxica de 1995, clasificouse 16\u00ba, pero logrou ga\u00f1ar a carreira.\nFerrari (1996-2006).\nEn , Schumacher uniuse Ferrari, un equipo que hab\u00eda ga\u00f1ado o seu \u00faltimo campionato de pilotos en e o \u00faltimo campionato de construtores en , cun salario de 60 $ mill\u00f3ns por 2 anos. Deixou Benetton un ano antes de que acabara o seu contrato con eles, m\u00e1is tarde citou acci\u00f3ns prexudiciais do equipo en 1994 como a s\u00faa raz\u00f3n para a rescisi\u00f3n voluntaria do seu contrato. Un ano m\u00e1is tarde os empregados de Benetton Rory Byrne (dese\u00f1ador) e Ross Brawn (Director T\u00e9cnico) un\u00edronse a Ferrari.\nFerrari xa estivera a piques de lograr o campionato en 1982 e 1990. O equipo sufrira un baix\u00f3n desastroso na d\u00e9cada de 1990, en parte debido ao seu famoso motor V12 que xa non era competitivo fronte aos V10 m\u00e1is pequenos, m\u00e1is lixeiros e m\u00e1is eficientes en consumo dos seus competidores. Varios pilotos, sobre todo Alain Prost, etiquetarano como \"cami\u00f3n\", \"porco\" e \"accidente a piques de ocorrer\". Por outra banda, as malas actuaci\u00f3ns dos equipos de mec\u00e1nicos de Ferrari consider\u00e1banse unha broma andante. A finais de 1995, o equipo converterase nun competidor s\u00f3lido, a\u00ednda que se consideraba inferior fronte aos equipos como Benetton e Williams. Schumacher declarou ao Ferrari 412T o suficientemente bo para ga\u00f1ar o campionato.\nSchumacher, Ross Brawn, Rory Byrne e Jean Todt (contratado en 1993), converteron este equipo no equipo m\u00e1is exitoso na F\u00f3rmula Un da historia. O tres veces campi\u00f3n do mundo Jackie Stewart cre que a transformaci\u00f3n da escudar\u00eda Ferrari foi a maior faza\u00f1a de Schumacher. Eddie Irvine tam\u00e9n se uniu ao equipo, procedente de Jordan.\n1996-1999.\nSchumacher terminou terceiro no campionato de pilotos en e axudou a Ferrari a conseguir o segundo lugar no Campionato de Construtores por diante do seu antigo equipo Benetton. Ga\u00f1ou tres carreiras, m\u00e1is que o total do equipo no per\u00edodo de a . A principios da tempada 1996, o coche ti\u00f1a problemas de fiabilidade e Schumacher non terminou seis das 16 carreiras. Logrou a primeira vitoria con Ferrari no Gran Premio de Espa\u00f1a de 1996, onde remontou desde o terceiro lugar en mollado. No Gran Premio de Francia de 1996. Schumacher logrou a pole position, pero sufriu unha falla no motor na volta de formaci\u00f3n da carreira. Con todo, en Spa-Francorchamps, Schumacher utiliza moi oportunamente os pit-stops para defenderse do Williams de Jacques Villeneuve. Logo diso, en Monza, Schumacher ga\u00f1ou diante dos tifosi. A capacidade de Schumacher, xunto coa mellora da fiabilidade de Ferrari, permitiulle terminar a tempada con posibilidades de desafiar ao ga\u00f1ador da carreira e do campionato Damon Hill en Suzuka.\nMichael Schumacher e Jacques Villeneuve competiron polo t\u00edtulo en . Villeneuve, pilotou o superior Williams FW19, liderou o campionato na primeira parte da tempada. Con todo, a mediados da tempada, Schumacher tomou o liderado do campionato, ga\u00f1ando cinco carreiras, e chegou ao \u00faltimo Gran Premio da tempada cun s\u00f3 punto vantaxe. Cara ao final da carreira, que tivo lugar en Xerez, o Ferrari de Schumacher tivo unha fuga de refrixerante e unha perda de rendemento que impediulle terminar a carreira. Como Villeneuve acheg\u00e1base para pasar ao seu rival, Schumacher intentou provocar un accidente, pero non o conseguiu e tivo que retirarse da carreira. Villeneuve continuou e anotou catro puntos para ga\u00f1ar o campionato. Schumacher foi sancionado por conduta antideportiva por provocar unha colisi\u00f3n e foi descualificado do campionato de pilotos.\nEn , o piloto finland\u00e9s Mika H\u00e4kkinen converteuse no principal competidor de Schumacher polo t\u00edtulo. H\u00e4kkinen ga\u00f1ou as d\u00faas primeiras carreiras da tempada, logrando unha vantaxe de 16 puntos sobre Schumacher. Schumacher logo ga\u00f1ou na Arxentina e, co Ferrari mellorando significativamente na segunda metade da tempada, Schumacher acadou seis vitorias e tivo outros cinco podios. Ferrari fixo un dobrete no Gran Premio de Francia de 1998, o primeiro dobrete de Ferrari desde 1990, e o Gran Premio de Italia de 1998, empatou a Schumacher con H\u00e4kkinen no liderado do campionato de pilotos con 80 puntos, pero H\u00e4kkinen ga\u00f1ou o campionato ao ga\u00f1ar as d\u00faas \u00faltimas carreiras. Houbo d\u00faas controversias; no Gran Premio do Reino Unido de 1998 Schumacher foi penalizado cun stop &amp; go a falta de d\u00faas voltas para o final, que ti\u00f1a que facer nas seguintes tres voltas, lideraba na \u00faltima volta cando entrou no pit lane, pero ao facelo cruzou a li\u00f1a de meta (que se estende a trav\u00e9s da r\u00faa de boxes) antes de chegar a seu box e ga\u00f1ou a carreira. Houbo algunhas d\u00fabidas sobre se cumprira a penalizaci\u00f3n, pero, debido a que cruzara a li\u00f1a de meta cando entrou na r\u00faa de boxes, a vitoria era v\u00e1lida. En Spa, Schumacher lideraba a carreira por 40 segundos cun gran aerosol provocado pola choiva, pero chocou co McLaren de David Coulthard cando o escoc\u00e9s, que \u00eda a ser dobrado, desacelerou para deixalo pasar, pero a pouca visibilidade fixo que Schumacher batera coa s\u00faa parte traseira. Os dous coches regresaron a boxes, Schumacher saltou do seu coche e dirixiuse ao garaxe de McLaren de xeito enfurecido e acusou a Coulthard de tratar de matalo.\nCirculaban rumores de que Coulthard poder\u00e1 ser substitu\u00eddo por Schumacher para a tempada e seguintes e, nunha edici\u00f3n anterior da revista F1 Racing, Ron Dennis revelara que se achegara a Schumacher a asinar un acordo con McLaren. con todo, os problemas financeiros perif\u00e9ricos que ataban a Schumacher con Ferrari, como os acordos de patrocinio e pago, non pod\u00edan cumprirse nun movemento ao equipo rival e as\u00ed as negociaci\u00f3n non chegaron a bo termo.\nOs esforzos de Schumacher axudaron a Ferrari a ga\u00f1ar o t\u00edtulo de construtores en . Schumi perdeu a s\u00faa oportunidade de ga\u00f1ar o campionato de pilotos no Gran Premio do Reino Unido de 1999 na \"curva Stowe\" de alta velocidade, o freo traseiro do seu coche fallou, bot\u00e1ndoo fora da pista e como resultado crebou unha perna. Durante a s\u00faa ausencia de 98 d\u00edas, foi substitu\u00eddo polo piloto finland\u00e9s Mika Salo. Logo de perderse seis carreiras fixo o seu regreso no Gran Premio de Malaisia de 1999, cualificouse na pole position e terminou a carreira segundo. Logo asumiu o papel de segundo piloto, axudando ao seu compa\u00f1eiro de equipo Eddie Irvine no seu intento por ga\u00f1ar o campionato de pilotos para Ferrari.\n2000-2004: anos do Campionato Mundial.\nDurante este per\u00edodo Schumacher ga\u00f1ou m\u00e1is carreiras e campionatos que calquera outro piloto na historia deste deporte. Schumacher ga\u00f1ou o seu terceiro campionato do mundo en logo dunha batalla dun ano con H\u00e4kkinen. Schumacher ga\u00f1ou as tres primeiras carreiras da tempada e cinco das oito primeiras. A metade da tempada, as posibilidades de Schumacher sufriron un rev\u00e9s con tres retiradas consecutivas, permitindo a H\u00e4kkinen pechar a brecha na clasificaci\u00f3n. H\u00e4kkinen logrou outras d\u00faas vitorias, antes de que Schumacher ga\u00f1ara no Gran Premio de Italia de 2000. Na conferencia de prensa posterior \u00e1 carreira, tras igualar o n\u00famero de vitorias (41) que ga\u00f1ara o seu \u00eddolo, Ayrton Senna, Schumacher rompeu a chorar. A loita polo campionato chegou \u00e1 pen\u00faltima carreira da tempada, o Gran Premio do Xap\u00f3n de 2000. Partindo desde a pole position, Schumacher perdeu o liderado con H\u00e4kkinen na sa\u00edda. Logo da s\u00faa segunda parada en boxes, Schumacher sa\u00edu por diante de H\u00e4kkinen e pasou a ga\u00f1ar a carreira e o campionato.\nEn , Schumacher logrou o seu cuarto t\u00edtulo de pilotos. Outros catro pilotos ga\u00f1aron carreiras, pero ning\u00fan foi rival durante toda a tempada polo campionato. Schumacher igualou a marca de nove vitorias nunha tempada e levouse o campionato do mundo a falta de catro carreiras por disputar. Terminou o campionato con 123 puntos, 58 por diante do subcampi\u00f3n Coulthard. Os aspectos m\u00e1is destacados da tempada incl\u00faen o Gran Premio do Canad\u00e1 de 2001, onde Schumacher terminou segundo tralo seu irm\u00e1n Ralf, marcando as\u00ed a primeira final 1-2 de dous irm\u00e1ns na F\u00f3rmula Un e o Gran Premio de B\u00e9lxica no que Schumacher logrou a s\u00faa 52\u00ba vitoria da s\u00faa carreira, rompendo a marca de Alain Prost de m\u00e1is carreiras ga\u00f1adas.\nEn , Schumacher usou o Ferrari F2002 para renovar o campionato de pilotos.\nHoubo de novo unha certa controversia, con todo, no Gran Premio de Austria de 2002, onde o seu compa\u00f1eiro de equipo, Rubens Barrichello era l\u00edder, pero nos \u00faltimos metros da carreira, por ordes de equipo, desacelerou para permitir que Schumacher ga\u00f1ara a carreira. A multitude estalou en apupos indignados polo resultado e Schumacher tratou de facer as paces, ao permitir que Barrichello subira ao chanzo m\u00e1is alto do podio. No Gran Premio dos Estados Unidos de 2002 m\u00e1is tarde ese ano, Schumacher dominou a carreira e aproxim\u00e1base \u00e1 meta con Barrichello detr\u00e1s. Ao final ralentizouse para facer unha chegada en formaci\u00f3n con Barrichello, pero freou a poucos metros da meta permitindo que Barrichello lograra a vitoria.\nAo ga\u00f1ar o campionato de pilotos igualou a marca establecida por Juan Manuel Fangio de cinco campionatos do mundo. Ferrari ga\u00f1ou 15 de 17 carreiras, e Schumacher ga\u00f1ou o t\u00edtulo a falta de seis carreiras por disputarse na tempada, segue sendo o punto m\u00e1is cedo nunha tempada para un piloto que se coroou Campi\u00f3n do Mundo. Schumacher rompeu a s\u00faa propia marca, compartida con Nigel Mansell, de nove vitorias nunha tempada, ao ga\u00f1ar once veces e terminar todas as carreiras no podio. Terminou con 144 puntos, unha marca de 67 puntos de vantaxe sobre o segundo lugar, o seu compa\u00f1eiro de equipo Rubens Barrichello. Este par terminou nove das 17 carreiras nos dous primeiros lugares.\nSchumacher rompeu a marca de Juan Manuel Fangio de cinco campionatos mundiais de pilotos ao ga\u00f1ar o t\u00edtulo de pilotos por sexta vez en , unha tempada moi disputada. A maior competencia chegou unha vez m\u00e1is desde os equipos McLaren Mercedes e Williams BMW. Na primeira carreira, Schumacher sa\u00eduse f\u00f3ra da pista, nas d\u00faas seguintes, estivo implicado en colisi\u00f3ns. Colocouse 16 puntos detr\u00e1s de Kimi R\u00e4ikk\u00f6nen. Schumacher ga\u00f1ou o Gran Premio de San Marino de 2003 e as d\u00faas seguintes carreiras, e pechou a dous puntos a diferenza con R\u00e4ikk\u00f6nen. Separadamente da vitoria de Schumacher en Canad\u00e1, e da vitoria de Barrichello en Gran Breta\u00f1a, a metade de tempada estaba dominada por pilotos de Williams Ralf Schumacher e Juan Pablo Montoya, cada un lograra d\u00faas vitorias. Logo de [[Gran Premio de Hungr\u00eda de 2003|Hungr\u00eda}}, Michael Schumacher lideraba sobre Montoya e Kimi R\u00e4ikk\u00f6nen por s\u00f3 un e dous puntos, respectivamente. Antes da seguinte carreira, a FIA anunciou cambios na forma en que \u00edan ser medidos o ancho dos pneum\u00e1ticos, isto obrigou a [[Michelin]], fornecedor de Williams e McLaren, entre outros, a re dese\u00f1ar rapidamente os seus pneum\u00e1ticos antes do [[Gran Premio de Italia de 2003]]. Schumacher, que montaba pneum\u00e1ticos [[Bridgestone]], ga\u00f1ou as d\u00faas seguintes carreiras. Logo de que Montoya penalizara no [[Gran Premio dos Estados Unidos de 2003]], soamente Schumacher e Raikkonen mantiv\u00e9ronse na pelexa polo t\u00edtulo. Na rolda final, o [[Gran Premio do Xap\u00f3n de 2003]], Schumacher s\u00f3 necesitaba un punto, mentres que Raikkonen necesitaba ga\u00f1ar. Ao terminar a carreira no oitavo lugar, Schumacher logrou un punto e asegurou o t\u00edtulo, o seu sexto campionato mundial de pilotos, po\u00f1endo fin \u00e1 tempada con dous puntos por diante de R\u00e4ikk\u00f6nen.\nEn , Schumacher logrou unha marca de doce vitorias nas primeiras trece carreiras da tempada, unicamente non terminou en M\u00f3naco logo dun accidente con Juan Pablo Montoya cando se \u00eda retirar o [[coche de seguridade]]. Logrou a marca do [[Lista de pilotos campi\u00f3ns do mundo de F\u00f3rmula 1|s\u00e9timo t\u00edtulo de pilotos]] no [[Gran Premio de B\u00e9lxica de 2004]]. Terminou a tempada cunha marca de 148 puntos, 34 puntos de vantaxe sobre o segundo clasificado, o seu compa\u00f1eiro de equipo Rubens Barrichello, e estableceu unha nova marca de 13 vitorias dun m\u00e1ximo de 18, superando a s\u00faa anterior de 11 vitorias.\n2005-2006.\n[[Ficheiro:Lap4 Canada2005 McLaren and Ferrari.jpg|miniatura|Schumacher loitando con [[Kimi R\u00e4ikk\u00f6nen]] durante o [[Gran Premio do Canad\u00e1 de 2005]]]]\nCambiaron as regras para os pneum\u00e1ticos na tempada 2005, requiriuse que duraran toda unha carreira, favorecendo aos equipos que utilizaban pneum\u00e1ticos Michelin sobre equipos como Ferrari que depend\u00edan dos pneum\u00e1ticos Bridgestone. Os cambios nas regras eran en parte un esforzo por facer mella no dominio de Ferrari e facer a serie m\u00e1is interesante. O momento m\u00e1is destacado foi ao inicio da tempada, a batalla de Schumacher con [[Fernando Alonso]] en [[Gran Premio de San Marino de 2005|San Marino]], onde sa\u00edu 13\u00ba e terminou s\u00f3 0\u00b42 segundos detr\u00e1s do piloto espa\u00f1ol. Antes de mediados da tempada, Schumacher dixo: \"Non creo que puidera contar s\u00f3 comigo nesa batalla. Era como tratar de loitar cun arma roma ... Se as s\u00faas armas son d\u00e9biles non tes unha oportunidade.\" A \u00fanica vitoria de Schumacher en 2005 foi no [[Gran Premio dos Estados Unidos de 2005]]. Antes da carreira, atopouse que os pneum\u00e1ticos Michelin ti\u00f1an importantes problemas de seguridade. Non se puido chegar a ning\u00fan compromiso entre os equipos e a FIA, polo que todos menos o seis pilotos que utilizaban pneum\u00e1ticos Bridgestone retir\u00e1ronse da carreira logo da volta de formaci\u00f3n. Schumacher retirouse en seis das 19 carreiras. Terminou a tempada en terceiro lugar con 62 puntos, menos da metade dos puntos do Campi\u00f3n Mundial Fernando Alonso.\nA de converteuse na \u00faltima tempada como piloto de Schumacher en Ferrari. Logo de tres carreiras, Schumacher ti\u00f1a apenas 11 puntos e xa estaba 17 puntos por detr\u00e1s de Alonso. Ga\u00f1ou as seguintes d\u00faas carreiras. A s\u00faa pole position en [[Gran Premio de San Marino de 2006|San Marino]] foi a s\u00faa 66\u00ba, rompendo a marca de 12 anos de antig\u00fcidade de Ayrton Senna.\nSchumacher foi desposu\u00eddo da pole position no [[Gran Premio de M\u00f3naco de 2006]] e comezou a carreira na parte posterior da grella. Isto debeuse a que parou o seu coche e bloqueou parte do circu\u00edto, mentres que Alonso estaba na s\u00faa volta de cualificaci\u00f3n, ama\u00f1ouse para remontar ata o 5\u00ba lugar no circu\u00edto de M\u00f3naco notoriamente estreito.\nNo [[Gran Premio do Canad\u00e1 de 2006]], a novena carreira da tempada, Schumacher estaba 25 puntos por detr\u00e1s de Alonso, pero logo ga\u00f1ou as seguintes tres carreiras para reducir a s\u00faa desvantaxe a 11 puntos. Logo das s\u00faas vitorias en [[Gran Premio de Italia de 2006|Italia]] (no que Alonso tivo un fallo de motor) e a [[Gran Premio da China de 2006|China]], no que Alonso tivo problemas cos pneum\u00e1ticos, Schumacher liderou na clasificaci\u00f3n do campionato por primeira vez durante a tempada. A\u00ednda que el e Alonso ti\u00f1an os mesmos puntos, Schumacher estaba diante porque ga\u00f1ara m\u00e1is carreiras.\n[[Ficheiro:Michael Schumacher 2006 Brazil last overtaking cropped.jpg |miniatura| Schumacher supera a [[Kimi R\u00e4ikk\u00f6nen]] para cuarto a tres voltas para o final [[Gran Premio do Brasil de 2006|na s\u00faa \u00faltima carreira en tres anos]] en [[Aut\u00f3dromo Jos\u00e9 Carlos Pace|Interlagos]], logo de caer ao 19\u00ba posto desde o principio]]\nO Gran Premio do Xap\u00f3n lider\u00e1bao Schumacher a s\u00f3 16 voltas para o final, cando, por primeira vez desde o [[Gran Premio de Francia de 2000]], o coche de Schumacher sufriu un fallo de motor. Alonso ga\u00f1ou a carreira, logrando unha vantaxe no campionato de dez puntos. A falta de s\u00f3 unha carreira na tempada, Schumacher s\u00f3 pod\u00eda ga\u00f1ar o campionato en caso de ga\u00f1ar a \u00faltima carreira e que Alonso non anotara ning\u00fan punto.\nAntes do [[Gran Premio do Brasil de 2006]], Schumacher concedeu o t\u00edtulo a Alonso. Nas cerimonias antes da carreira, a lenda do f\u00fatbol [[Pel\u00e9]] presentou un trofeo para Schumacher polos seus anos de dedicaci\u00f3n \u00e1 F\u00f3rmula Un. Durante a sesi\u00f3n de cualificaci\u00f3n da carreira, Schumacher logrou un dos mellores tempos durante a primeira sesi\u00f3n e foi o m\u00e1is r\u00e1pido na segunda sesi\u00f3n, pero un problema de presi\u00f3n de combustible impediulle completar unha soa volta na terceira sesi\u00f3n, o que lle obrigou a iniciar a carreira en d\u00e9cima posici\u00f3n. A principios da carreira Schumacher subiu ao sexto lugar. Con todo, no adiantamento ao compa\u00f1eiro de equipo de Alonso, [[Giancarlo Fisichella]], Schumacher sufriu unha picada causada polo aler\u00f3n dianteiro do coche de Fisichella. Schumacher entrou en boxes e consecuentemente caeu ao posto 19\u00ba, 70 segundos por detr\u00e1s do seu compa\u00f1eiro de equipo e l\u00edder da carreira [[Felipe Massa]]. Schumacher recuperouse e superou tanto Fisichella como a Raikkonen para asegurar a cuarta praza. A s\u00faa actuaci\u00f3n foi clasificada pola prensa como \"heroica\",&gt; un \"unha pilotaxe impresionante\", e un \"rendemento que ... resume a s\u00faa carreira\".\n2007-2009: Primeira retirada.\n[[Ficheiro:Thanks Michael 2006 Brazil.jpg|miniatura| BMW Sauber con mensaxes \"Grazas Michael\" cara a Michael Schumacher na parte posterior dos seus coches, Schumacher e [[Peter Sauber]] traballaron xuntos en coches deportivos antes de entrar na F1 en 1992]]\nMentres Schumacher estaba no podio tras ga\u00f1ar o [[Gran Premio de Italia de 2006]], Ferrari emitiu un comunicado de prensa indicando que se retirar\u00eda da competici\u00f3n ao final da tempada 2006. Schumacher confirmou a s\u00faa retirada. O comunicado de prensa declarou que Schumacher seguir\u00e1 traballando para Ferrari. P\u00faxose de manifesto o 29 de outubro de 2006 que Ferrari quer\u00eda Schumacher para actuar como asistente do director xeral recentemente nomeado [[Jean Todt]]. Isto levar\u00eda a selecci\u00f3n dos futuros pilotos do equipo. Tralo anuncio de Schumacher,figuras da F\u00f3rmula Un como [[Niki Lauda]] e [[David Coulthard]] aclamaron a Schumacher como o mellor piloto de carreiras en todos os aspectos da historia da F\u00f3rmula Un. Os tifosi e a prensa italiana, que non sempre aclamaran ao relativamente fr\u00edo personaxe p\u00fablico de Schumacher, d\u00e9ronlle unha resposta cari\u00f1osa despois de que anunciase a s\u00faa retirada.\n2007: Asesor en Ferrari.\nAsistiu a varios Grandes Premios durante a tempada. Schumacher pilotou o [[Ferrari F2007]] por primeira vez o 24 de outubro na pista da casa de Ferrari en [[Circu\u00edto de Fiorano|Fiorano]], Italia. Correu non m\u00e1is de cinco voltas e non se rexistraron os tempos de volta. Un portavoz de Ferrari dixo que a pequena pilotaxe realizouse polo consello de administraci\u00f3n de Fiat que levaba a cabo a s\u00faa reuni\u00f3n en [[Maranello]]\n[[Ficheiro:Schumacher test.jpg|miniatura|Schumacher en Finali Mondiali celebraci\u00f3ns no F2007]]\nDurante a tempada Schumacher actuou como asesor de Ferrari e 'super asistente' de Jean Todt.\nO 13 de novembro 2007 Schumacher, que non pilotar un coche de F\u00f3rmula Un desde que se retirara o ano anterior, levou a cabo unha sesi\u00f3n de proba formal por primeira vez a bordo do F2007. Regresou en decembro de 2007 para seguir axudando a Ferrari co seu programa de desenvolvemento no [[Circu\u00edto Permanente de Jerez|circu\u00edto de Xerez]]. Centrouse nas probas da electr\u00f3nica e os pneum\u00e1ticos para a tempada de F\u00f3rmula Un.\nEn [[2007]], foi galardoado co [[Premio Pr\u00edncipe de Asturias dos Deportes]].\n2008: desenvolvemento de coches.\nEn 2007, o ex alto directivo de Ferrari, Ross Brawn, dixo que Schumacher era moi feliz e tam\u00e9n que probablemente continuar\u00eda coas probas en 2008; Schumacher explicou o seu futuro papel dicindo que \u00eda \"facer fronte \u00e1 evoluci\u00f3n do coche dentro Gestione Sportiva\" e como parte disto \"g\u00fastame conducir, pero non con demasiada frecuencia\".\nDurante o 2008 Schumacher tam\u00e9n competiu en carreiras de motociclismo nas series [[Superbike racing#Other Series|IDM Superbike]], pero afirmou que non ti\u00f1a ningunha intenci\u00f3n facer unha segunda carreira competitiva neste deporte. Foi citado dicindo que montar unha Ducati era a cousa m\u00e1is emocionante que fixera na s\u00faa vida, logo do paracaidismo.\n2009: substituci\u00f3n planificada do lesionado Massa.\n[[Ficheiro:Schumacher china 2012.jpg |miniatura| Schumacher no [[Gran Premio da China de 2012]]]]\nNa s\u00faa calidade de asesor de carreiras de Ferrari, Schumacher estaba presente en [[Budapest]] para o [[Gran Premio de Hungr\u00eda de 2009]] cando o piloto de Ferrari [[Felipe Massa]] resultou gravemente ferido tras ser alcanzado por un resorte de suspensi\u00f3n durante cualificaci\u00f3n. Como quedou claro que Massa ser\u00eda incapaz de competir na seguinte carreira en [[Circu\u00edto urbano de Valencia|Valencia]] elixiuse a Schumacher como substituto para o piloto brasileiro e o 29 de xullo de 2009, Ferrari anunciou o proxecto de que Schumacher correra no [[Gran Premio de Europa de 2009]] e posteriores Grandes Premios ata que Massa puidese correr de novo. Schumacher probou un F2007 modificado para prepararse xa que non puido probar o [[Ferrari F60|coche de 2009]] debido \u00e1s restrici\u00f3ns de probas. Ferrari pediu un permiso especial para que Schumacher adestrara nun coche cas especificaci\u00f3ns de 2009, pero [[WilliamsF1|Williams]], [[Red Bull Racing|Red Bull]] e [[Scuderia Toro Rosso|Toro Rosso]] estaban en contra desta proba. Schumacher viuse obrigado a suspender o seu regreso debido \u00e1 gravidade da lesi\u00f3n no pescozo que recibira nun accidente de moto no principio do ano. O posto de Massa en Ferrari foi ocupado por [[Luca Badoer]] e [[Giancarlo Fisichella]].\nMercedes (2010-2012).\nEn decembro de 2009 anunciouse que Schumacher \u00eda regresar \u00e1 F\u00f3rmula Un na tempada xunto ao piloto alem\u00e1n [[Nico Rosberg]] no novo equipo [[Mercedes-Benz na F\u00f3rmula 1|Mercedes GP]]. O novo equipo Mercedes era a primeira participaci\u00f3n maioritaria de [[Mercedes-Benz]] nun equipo de F1 desde . Schumacher declarou que os seus preparativos para substitu\u00edr ao lesionado Massa en Ferrari iniciara un renovado interese na F1, que, xunto coa oportunidade de cumprir unha antiga ambici\u00f3n de conducir para Mercedes e de estar traballando de novo co director do equipo, Ross Brawn, levaron a Schumacher a aceptar a oferta, unha vez que foi aprobada en forma. Logo dun per\u00edodo de probas m\u00e9dicas intensivas, confirmouse que a lesi\u00f3n no pescozo que impedira pilotar para Ferrari o ano anterior sandara completamente. Schumacher asinou un contrato de tres anos, segundo os informes, por 20 mill\u00f3ns de libras.\nA sorpresa do regreso de Schumacher \u00e1 F1 comparouse co de [[Niki Lauda]] en con 33 anos e o de [[Nigel Mansell]] en \u00e1 idade de 41 anos. Schumacher volveu con 41 anos en xaneiro de 2010 e as s\u00faas perspectivas con Mercedes compar\u00e1ronse coa marca establecida polo campi\u00f3n m\u00e1is vello da F1 [[Juan Manuel Fangio]] que ti\u00f1a 46 cando ga\u00f1ou o seu quinto campionato.\n2010: Regreso \u00e1 F\u00f3rmula Un.\n[[Ficheiro:Michael Schumacher 2010 Malaysia 2nd Free Practice.jpg|miniatura| Schumacher practicando para [[Gran Premio de Malaisia de 2010]] da que se retirou por unha porca da roda defectuosa]]\nO primeiro contacto cun coche Mercedes de Schumacher en 2010, o [[Mercedes MGP W01]], foi nunha proba oficial en febreiro de 2010 en [[Circu\u00edto Ricardo Tormo|Valencia]]. Terminou sexto na primeira carreira da tempada no [[Gran Premio de Bahrain de 2010]]. Despois da carreira de Malaisia o ex piloto de carreiras [[Stirling Moss]] suxeriu que Schumacher, que terminara por detr\u00e1s do seu compa\u00f1eiro de equipo nas catro primeiras sesi\u00f3ns de cualificaci\u00f3n e carreiras, poder\u00eda ser \"pasado\". Moitos outros respectados ex pilotos de F\u00f3rmula Un pensaban doutro xeito, inclu\u00edndo ao seu ex rival Damon Hill, que advertiu \"nunca se debe escribir Schumacher off\" GrandPrix.com identificou a inherente [[subviraxe]] do coche Mercedes, exacerbada polos pneum\u00e1ticos dianteiros m\u00e1is estreitos introducidas para a tempada , como unha contribuci\u00f3n \u00e1s dificultades de Schumacher. [[Jenson Button]] m\u00e1is tarde afirmou que o Mercedes de 2010 fora dese\u00f1ado para el, e que os seus diferentes estilos de conduci\u00f3n puideron contribu\u00edr \u00e1s dificultades de Schumacher.\nMercedes actualizou o seu coche para o [[Gran Premio de Espa\u00f1a de 2010]] onde Schumacher terminou cuarto. No [[Gran Premio de M\u00f3naco de 2010]] Schumacher terminou sexto logo de pasar ao Ferrari de [[Fernando Alonso]] na \u00faltima curva da carreira cando o coche de seguridade volveu aos boxes. Con todo, foi penalizado polos comisarios con 20 segundos logo da carreira caendo ao posto 12\u00ba. Os comisarios xulgaron que o adiantamento violaba o C\u00f3digo Deportivo da FIA. Mercedes ti\u00f1a unha diferente interpretaci\u00f3n da regulaci\u00f3n o que provocou m\u00e1is tarde unha aclaraci\u00f3n por parte da FIA..\n[[Ficheiro:Schumacher abu dabi 2010.jpg|miniatura| A tempada de Schumacher no terminou cun choque na primeira volta no [[Gran Premio de Abu Zabi de 2010]]]]\nEn [[Gran Premio de Turqu\u00eda de 2010|Turqu\u00eda]], Schumacher clasificouse quinto, e terminou cuarto na carreira, os seus dous mellores resultados desde o seu regreso. No [[Gran Premio de Europa de 2010]] en Valencia, Schumacher terminou 15\u00ba, o acabado m\u00e1is baixo rexistrado na s\u00faa carreira. En [[Gran Premio de Hungr\u00eda de 2010|Hungr\u00eda]] , Schumacher terminou f\u00f3ra dos puntos no und\u00e9cimo posto, pero foi declarado culpable de conduci\u00f3n temeraria a 290\u00a0km/h mentres defend\u00eda sen \u00e9xito a d\u00e9cima posici\u00f3n en contra de [[Rubens Barrichello]]. Como resultado, foi degradado dez postos na grella para a seguinte carreira, o [[Gran Premio de B\u00e9lxica de 2010|Gran Premio de B\u00e9lxica]], onde terminou s\u00e9timo, malia comezar 21\u00ba logo da s\u00faa penalizaci\u00f3n.\nNo final de tempada en [[Gran Premio de Abu Zabi de 2010|Abu Zabi]], Schumacher estivo involucrado nun accidente grave na primeira volta, que se produciu logo dun trompo iniciado por Rosberg. No incidente [[Vitantonio Liuzzi]] pasou por encima do coche de Schumacher, falt\u00e1ndolle pouco para decapitalo. Ningu\u00e9n resultou ferido no accidente, pero Schumacher dixo que o accidente fora \"aterrador\".\nEra a primeira tempada de Schumacher desde [[Campionato Mundial de F\u00f3rmula 1 de 1991|a s\u00faa debut en 1991]] que terminou sen unha vitoria, pole position, podio ou volta r\u00e1pida. Terminou a tempada noveno con 72 puntos.\n2011.\n[[Ficheiro:Michael Schumacher 2011 Malaysia FP1 2.jpg |miniatura| right | Schumacher no [[Gran Premio de Malaisia de 2011]]]]\nOs primeiros puntos de de Schumacher foron anotados en [[Gran Premio de Malaisia de 2011|Malaisia]], logo chegou sexto en Espa\u00f1a e fixo unha boa carreira no [[Gran Premio do Canad\u00e1 de 2011]] para terminar cuarto. \n[[Ficheiro:2011 Canadian GP Friday 18.jpg |miniatura| right | Schumacher terminou cuarto no [[Gran Premio do Canad\u00e1 de 2011]]]]\nSchumacher chocou con [[Vitaly Petrov]] en Valencia, e con [[Kamui Kobayashi]] en Gran Breta\u00f1a, e cumpriu o vix\u00e9simo aniversario do seu debut na F\u00f3rmula Uno no [[Gran Premio de B\u00e9lxica de 2011]]. Malia comezar \u00faltimo en B\u00e9lxica, Schumacher correu ben e terminou quinto. Schumacher de novo correu ben en Italia, loitando con [[Lewis Hamilton]] polo cuarto lugar. O [[Gran Premio do Xap\u00f3n de 2011]] viu Schumacher liderar tres voltas durante a carreira, sendo a primeira vez que lideraba unha carreira desde . Deste xeito, converteuse no piloto m\u00e1is veterano en liderar unha carreira desde [[Jack Brabham]] en .\nNo [[Gran Premio da India de 2011]] Schumacher empezou ben e terminou quinto tras adiantar a Rosberg no final da carreira. Schumacher tam\u00e9n picouse de novo con Rosberg en [[Gran Premio de Abu Zabi de 2011|Abu Zabi]], loitando pola sexta posici\u00f3n na primeira volta. Schumacher terminou a tempada no oitavo lugar no campionato de pilotos, con 76 puntos.\n2012.\n[[Ficheiro:2012 Australian Grand Prix 10.jpg |miniatura| right | Schumacher sae do seu coche logo dun trompo durante a \u00faltima sesi\u00f3n de adestramentos no [[Gran Premio de Australia de 2012]]. Retirouse da carreira con problemas co cambio.]]\nSchumacher correu de novo con Rosberg en Mercedes na tempada . Schumacher retirouse da carreira inaugural da tempada o [[Gran Premio de Australia de 2012]], e anotou un punto na segunda carreira en Malaisia. En China Schumacher comezou na primeira fila xunto a Rosberg na pole, pero retirouse debido a unha roda solta logo dun erro dos mec\u00e1nicos durante unha parada en boxes.\nLogo de causar unha colisi\u00f3n con [[Bruno Senna]] en Espa\u00f1a, Schumacher recibiu unha penalizaci\u00f3n de cinco posici\u00f3ns para o [[Gran Premio de M\u00f3naco de 2012|Gran Premio de M\u00f3naco]]. Schumacher foi o m\u00e1is r\u00e1pido na cualificaci\u00f3n en M\u00f3naco; pero comezou sexto a causa da s\u00faa penalizaci\u00f3n. M\u00e1is tarde retirouse cando \u00eda no s\u00e9timo lugar na carreira.\n[[Ficheiro:Michael Schumacher pole lap monaco 2012.JPG|miniatura| Schumacher clasificouse como o m\u00e1is r\u00e1pido no [[Gran Premio de M\u00f3naco de 2012]]]]\nNo [[Gran Premio de Europa de 2012]], Schumacher terminou terceiro na carreira, o seu \u00fanico podio desde o seu regreso \u00e1 F1 con Mercedes. \u00c1 idade de 43 anos e 173 d\u00edas, converteuse no piloto m\u00e1is veterano en lograr un podio desde o segundo posto de [[Jack Brabham]] no [[Gran Premio do Reino Unido de 1970]]. Outros rexistros foron establecidos por Schumacher en Alema\u00f1a, onde estableceu a volta r\u00e1pida nun Gran Premio, a 77\u00ba e \u00faltima da s\u00faa carreira, e en B\u00e9lxica, onde se converteu no segundo piloto na historia en disputar 300 Grandes Premios.\n[[Ficheiro:Michael Schumacher, United States Grand Prix, Austin 2012.jpg|miniatura| Schumacher no [[Gran Premio dos Estados Unidos de 2012|Gran Premio dos EE.UU. de 2012]]]]\nA indecisi\u00f3n de Schumacher sobre os seus plans de futuro na F1 levouno a ser substitu\u00eddo por [[Lewis Hamilton]] en Mercedes para a tempada . En outubro de 2012, Schumacher anunciou que se retirar\u00eda por segunda vez ao final da tempada. A semana seguinte foi citado dicindo: \"Houbo momentos nos \u00faltimos meses nos que eu non quer\u00eda lidar coa F\u00f3rmula Un ou prepararme para o pr\u00f3ximo Gran Premio.\" A tempada conclu\u00edu co [[Gran Premio do Brasil de 2012]], no que Schumacher terminou s\u00e9timo. Rematou 13\u00ba no Campionato de Pilotos de 2012.\n2013 accidente de esqu\u00ed.\nO 29 de decembro de 2013, Schumacher esquiaba co seu fillo de 14 anos de idade, [[Mick Schumacher|Mick]] descendendo a Combe de Saulire por baixo dos [[Dent de Burgin]] por encima de [[M\u00e9ribel]] nos [[Alpes franceses]]. Ao cruzar unha zona non segura [[f\u00f3ra de pista]] entre Piste Chamois e Piste Mauduit caeu e golpeouse a cabeza contra unha roca, sufriu unha lesi\u00f3n na cabeza malia levar un [[casco de esqu\u00ed]]. Segundo os seus m\u00e9dicos, Schumacher probablemente morrera se non usara o casco. A Schumacher provoc\u00f3uselle un [[coma inducido]] medicamente por mor de sufrir unha [[lesi\u00f3n cerebral traum\u00e1tica]]; os seus m\u00e9dicos informaron o 7 de marzo de 2014, que a s\u00faa condici\u00f3n era estable. O 4 de abril de 2014, o axente de Schumacher informou que mostraba \"momentos de conciencia\", e retirouse gradualmente desde o punto de vista m\u00e9dico o coma inducido, engadindo informes dos familiares dos \"pequenos signos alentadores\" sobre o mes anterior. A mediados de xu\u00f1o foi trasladado de coidados intensivos a unha sala de rehabilitaci\u00f3n. O 16 de xu\u00f1o de 2014, Schumacher recuperou o co\u00f1ecemento e abandonou o hospital de Grenoble para a s\u00faa posterior rehabilitaci\u00f3n no [[Hospital Universitario de Lausana|Hospital Universitario (CHUV)]]. en [[Lausanne]], Su\u00edza. O 9 de setembro de 2014, Schumacher deixo o CHUV e foi levado de volta \u00e1 s\u00faa casa para a s\u00faa posterior rehabilitaci\u00f3n. En novembro de 2014, informouse de que Schumacher estaba \"paralizado e en cadeira de rodas\" que \"non pode falar e ten problemas de memoria\". Nunha entrevista en v\u00eddeo publicado en maio de 2015, o manager de Schumacher Sabine Kehm dixo que a s\u00faa condici\u00f3n est\u00e1 mellorando lentamente \"tendo en conta a severidade das lesi\u00f3ns\" . [[Jean Todt]] inxeniero de Michael durante a su etapa en [[Scuderia Ferrari|Ferrari]] e actual director da [[Federaci\u00f3n Internacional do Autom\u00f3bil|FIA]], e amigo personal de Schumacher comentou nunha entrevista en novembro de 2020 \"Contin\u00faa su lucha junto a su familia y a los m\u00e9dicos\", coidados m\u00e9dicos estimados en 136.000 euros \u00e1 semana.\nR\u00e9cords.\n[[Ficheiro:Michael Schumacher 2002.jpg|miniatura|esquerda|100px|Michael Schumacher en patinete no en [[Indian\u00e1polis]]]]\n[[Ficheiro:Michael Schumacher 2004 Monaco.jpg|miniatura|dereita|300px|Schumacher no Gran Premio de M\u00f3naco de 2004]]\nRexistro de carreiras.\nResultados Completos na F\u00f3rmula Un.\n\u2021 Schumacher foi descualificado do campionato mundial de debido \u00e1 conduci\u00f3n perigosa no [[Gran Premio de Europa de 1997|Gran Premio de Europa]], onde causou un accidente evitable con Villeneuve. Por puntos quear\u00eda no segundo lugar no campionato dese ano. \n\u2020 Piloto que non terminou o Gran Premio, pero se clasificou ao completar m\u00e1is do 90% da distancia de carreira.\nNotas.\n[[Categor\u00eda:Pilotos de F\u00f3rmula 1 de Alema\u00f1a]]\n[[Categor\u00eda:Premios Princesa de Asturias dos Deportes]]\n[[Categor\u00eda:Pilotos de F\u00f3rmula 1 de Jordan]]\n[[Categor\u00eda:Pilotos de F\u00f3rmula 1 de Benetton]]\n[[Categor\u00eda:Pilotos de F\u00f3rmula 1 de Ferrari]]\n[[Categor\u00eda:Pilotos campi\u00f3ns do mundo de F\u00f3rmula 1]]\n[[Categor\u00eda:Pilotos de F\u00f3rmula 1 de Mercedes GP]]\n[[Categor\u00eda:Nados na rexi\u00f3n de Colonia]]\n[[Categor\u00eda:Nados en 1969]]\n[[Categor\u00eda:Cabaleiros da Lexi\u00f3n de Honra]]"}
{"id": "12316", "revid": "72012", "url": "https://gl.wikipedia.org/wiki?curid=12316", "title": "Windsurf", "text": "O windsurf \u00e9 unha modalidade do deporte da vela que consiste en desprazarse na auga sobre unha t\u00e1boa similar a unha de surf, provista dunha vela.\nCaracter\u00edsticas.\nA diferenza dun veleiro, a vela ou aparello dunha t\u00e1boa de windsurf \u00e9 articulado permitindo a s\u00faa rotaci\u00f3n libre ao redor dun s\u00f3 punto de uni\u00f3n coa t\u00e1boa: o p\u00e9 de mastro. Iso permite manipular o aparello libremente en funci\u00f3n da direcci\u00f3n do vento e da posici\u00f3n da t\u00e1boa con respecto a este \u00faltimo. O aparello \u00e9 manipulado polo windsurfista mediante a botavara ou como se co\u00f1ece en ingl\u00e9s boom ou wishbone. O seu principal precursor foi Robin Nasich, que impulsou a pr\u00e1ctica deste deporte durante os anos 70.\nMentres que no surf o elemento m\u00e1is importante son as ondas, no windsurf o vento xoga as\u00ed mesmo un papel de vital importancia.\nEste deporte presenta un gran n\u00famero de variantes tales como piruetas, saltos ou velocidades. A grande aceptaci\u00f3n e o elevado n\u00famero de seguidores propiciou a creaci\u00f3n de campionatos e probas en todo tipo de pa\u00edses.\nEn Espa\u00f1a comeza a practicarse a principios dos anos 80.\nMaterial.\nPara practicar este deporte neces\u00edtase:\n\u00c9 moi importante o bo estado f\u00edsico para realizar este deporte, as\u00ed como co\u00f1ecementos t\u00e9cnicos e meteorol\u00f3xicos. Conv\u00e9n recibir alg\u00fan curso antes de realizar as primeiras incursi\u00f3ns."}
{"id": "12317", "revid": "1576", "url": "https://gl.wikipedia.org/wiki?curid=12317", "title": "Oitava", "text": "En m\u00fasica, a oitava \u00e9 o intervalo entre d\u00faas notas separadas entre si 6 tons na escala diat\u00f3nica ou, desde o punto de vista f\u00edsico, entre d\u00faas notas que te\u00f1an o dobre ou a metade de frecuencia.\nXa Pit\u00e1goras se decatara de que cando unha corda vibra na metade da s\u00faa lonxitude a nota que emite \u00e9 a oitava da fundamental; hoxe dicimos que a frecuencia da oitava \u00e9 o dobre da fundamental. Por exemplo, a nota La que se usa para afinar ten unha frecuencia de 440 hertzs, a s\u00faa oitava superior ten 880\u00a0Hz e a inferior 220\u00a0Hz. Outras oitavas at\u00f3panse a 2n veces a frecuencia desa nota (\"n\" \u00e9 un n\u00famero enteiro), tal e como 2, 4, 8, 16 etc, e a serie rec\u00edproca. Por exemplo, 55\u00a0Hz e 440\u00a0Hz est\u00e1n a unha e a d\u00faas oitavas de distancia respectivamente de 110\u00a0Hz porque son 1/2 (1/21) e 4 (22) veces a frecuencia, respectivamente; por\u00e9n, 330\u00a0Hz non est\u00e1 a un n\u00famero enteiro de oitavas por riba de 110\u00a0Hz, a\u00ednda que sexa un harm\u00f3nico de 110\u00a0Hz.\nNotas correlativas de series inmediatas.\nEsta orde das notas \u00e9 o xeral e m\u00e1is b\u00e1sico, pero pode haber outro dependendo da tonalidade.\nPara falar xeralmente das notas dun modo xeral nom\u00e9anse os graos. Existe un grao por cada nota:\nV\u00e9xase tam\u00e9n.\nEstes conceptos ampl\u00edanse en tonalidade, modalidade, intervalos e escalas (distintos tipos de escala diat\u00f3nica maior e menor)."}
{"id": "12321", "revid": "43749", "url": "https://gl.wikipedia.org/wiki?curid=12321", "title": "Fahd bin Abdelaziz Al Saud", "text": ""}
{"id": "12322", "revid": "43749", "url": "https://gl.wikipedia.org/wiki?curid=12322", "title": "Fahd bin Abdul Aziz", "text": ""}
{"id": "12324", "revid": "25871", "url": "https://gl.wikipedia.org/wiki?curid=12324", "title": "Fahd I", "text": "Fahd bin Abdul Al-Aziz (\u0641\u0647\u062f \u0628\u0646 \u0639\u0628\u062f \u0627\u0644\u0639\u0632\u064a\u0632 en \u00e1rabe), tam\u00e9n chamado Fahad bin Abdul Aziz ou Fahd bin Abdelaziz Al Saud, nado en Riad en 1921 e finado na mesma cidade o 1 de agosto de 2005, foi o quinto rei de Arabia Saudita desde a s\u00faa creaci\u00f3n en 1934.\nTraxectoria.\nFahd \u00e9 o sexto fillo (dos aproximadamente corenta) de Ibn Saud, primeiro monarca e fundador da actual Arabia Saudita. Foi o primeiro dos fillos da muller favorita deste, Hassa bin Ahmed al Sudari e o irm\u00e1n favorito do futuro rei Faisal. En 1932, con nove anos, asistiu \u00e1 sinatura do Tratado de Jedda por parte do seu pai.\nRecibiu a s\u00faa educaci\u00f3n no Colexio para Pr\u00edncipes de Riyadh, unha escola fundada por Ibn Saud co obxectivo de educar os membros da Casa de Saud. Continuou os seus estudos no Instituto de Educaci\u00f3n Relixiosa da Meca, onde estudou islam wahhabista.\nEn 1945 Fahd fixo a s\u00faa primeira visita de estado a Nova York para asistir \u00e1 sesi\u00f3n de apertura da Asemblea Xeral das Naci\u00f3ns Unidas. En 1953, foi nomeado Ministro de Educaci\u00f3n. Tam\u00e9n nese ano acudiu \u00e1 coroaci\u00f3n da ra\u00ed\u00f1a Isabel II do Reino Unido en representaci\u00f3n da Casa de Saud. Anos despois dirixiu a delegaci\u00f3n saudita na Liga \u00c1rabe en 1959, debido \u00e1 s\u00faa crecente relevancia e importancia dentro da Casa de Saud.\nEn 1962 foi finalmente nomeado Ministro de Interior. Tres anos despois, tras a destituci\u00f3n do rei Saud e o acceso ao trono do seu irm\u00e1n, o rei Faisal, foi nomeado Vicepresidente segundo, un posto moi significativo dentro do goberno saudita. Dirixiu os Consellos Superiores de Petr\u00f3leo, Universidade, da Seguranza Nacional e da Peregrinaci\u00f3n \u00e1 Meca. Durante esta etapa mostrou especial interese polos asuntos internacionais e representou a Arabia Saudita no estranxeiro en diversas ocasi\u00f3ns. En 1967 foi recibido por Charles de Gaulle en Par\u00eds; en 1974 asinou un importante acordo econ\u00f3mico cos Estados Unidos, pa\u00eds co que mant\u00e9n boas relaci\u00f3ns.\nO 25 de marzo de 1975, tralo asasinato do rei Faisal e a coroaci\u00f3n do rei Khalid, Fahd converteuse en Pr\u00edncipe Herdeiro e Primeiro Vice-Primeiro Ministro, actuando como rei na sombra. Desempe\u00f1ou un papel moderador na crise do petr\u00f3leo e nos conflitos do Oriente Medio.\nCando o rei Khalid morreu o 13 de xu\u00f1o de 1982, Fahd foi coroado rei.\nReinado.\nA pesar da s\u00faa amizade cos Estados Unidos, acabou por condenar os Acordos de Camp David de 1978 entre Exipto e Israel, ao tempo que tentaba conter a vaga antiexipcia que se estend\u00eda polo mundo \u00e1rabe. Protector da OLP e amigo de Yasser Arafat, foi autor dun proxecto, o Plan Fahd, para a soluci\u00f3n negociada no Oriente Medio. En xullo de 1990 restableceu relaci\u00f3ns diplom\u00e1ticas coa China e o 2 de agosto do mesmo ano, cando Iraq invadiu Kuwait, tomou a decisi\u00f3n hist\u00f3rica de permitir que Arabia Saudita se convertese no cuartel xeral dos 400.000 soldados dos Estados Unidos e os seus aliados. Durante a Guerra do Golfo, Arabia Saudita foi a principal base de operaci\u00f3ns militares aliadas e o seu territorio chegou a ser atacado con m\u00edseis Scud iraqu\u00eds.\nDurante o seu reinado fixo numerosas doaz\u00f3ns para a construci\u00f3n de mesquitas por todo o mundo. En maio de 2003 permitiu avanzar nas reformas das estruturas pol\u00edticas e propiciar a participaci\u00f3n popular na vida pol\u00edtica. Desde os atentados do 11 de setembro de 2001 nos Estados Unidos, procurou mostrar unha visi\u00f3n m\u00e1is am\u00e1bel de Arabia Saudita, xa que 15 dos 19 autores eran precisamente sauditas.\nEn 1995 sufriu unha embolia cerebral polo que dende ent\u00f3n o seu medio-irm\u00e1n, Abdullah, act\u00faa coma rexente do reino. A pesar de que dende ent\u00f3n a s\u00faa actividade como monarca foi case inexistente, continuou atendendo a algunhas das delegaci\u00f3ns estranxeiras. Tralos atentados terroristas cometidos o 12 de maio do 2003 en Riyadh, comprometeuse a tratar con man de ferro \u00f3s terroristas. En xu\u00f1o de 1989 practic\u00f3uselle un transplante de ril a causa dun cancro e en marzo de 1998 t\u00edvoselle que extirpar a ves\u00edcula debido a unha infecci\u00f3n. Padec\u00eda tam\u00e9n diabetes e artrose.\nO 27 de maio de 2005 o goberno saudita informou de que o rei Fahd fora hospitalizado e algunhas fontes aseguraron que estaba en estado cr\u00edtico. O Washington Times incluso informou da s\u00faa morte. As autoridades sauditas apresur\u00e1ronse a desmentilo e informaron de que o rei ti\u00f1a febre e auga nos pulm\u00f3ns, e por iso fora hospitalizado. Fontes m\u00e9dicas revelaron que o rei ti\u00f1a unha infecci\u00f3n pulmonar e que deber\u00eda permanecer hospitalizado un ou dous d\u00edas.\nO rei Fahd ti\u00f1a varias esposas. A s\u00faa primeira muller, a princesa Urdu, morreu o 8 de marzo de 1998. A riqueza da s\u00faa familia era tan fabulosa que, por exemplo, no ver\u00e1n de 1999, nunha estancia de dous meses en Marbella, gastou 99 mill\u00f3ns de euros."}
{"id": "12325", "revid": "98629", "url": "https://gl.wikipedia.org/wiki?curid=12325", "title": "Knossos", "text": "Knossos (tam\u00e9n Cnossos, ambos se pronuncian ; , \"Ko-no-so\") \u00e9 o maior sitio arqueol\u00f3xico da Idade de Bronce en Creta e chamouse a cidade m\u00e1is antiga de Europa.\nAsentado xa no per\u00edodo Neol\u00edtico, o nome Cnossos sobrevive das antigas referencias gregas \u00e1 cidade principal de Creta. O palacio de Cnossos converteuse finalmente no centro cerimonial, pol\u00edtico e da cultura da civilizaci\u00f3n minoica. O palacio abandonouse nalg\u00fan momento desco\u00f1ecido a finais da Idade do Bronce Final, c. 1380\u20131100 a. C.; desco\u00f1\u00e9cese o motivo, pero xeralmente exponse un dos moitos desastres que sufriu o palacio.\nNo Per\u00edodo do Primeiro Palacio (ao redor do 2000 a.C.), a \u00e1rea urbana alcanzou un tama\u00f1o de ata 18.000 habitantes. No seu apoxeo, o pazo e a cidade circundante contaban cunha poboaci\u00f3n de 100.000 persoas pouco despois de 1700 a.C.\nOrtograf\u00eda.\nO nome Knossos foi anteriormente latinizado como Cnossus ou Cnossos e ocasionalmente como Knossus, Gnossus ou Gnossos, pero agora case sempre escr\u00edbese Knossos.\nHistoria e caracter\u00edsticas.\nProbablemente era un centro pol\u00edtico e relixioso da civilizaci\u00f3n minoica. Posu\u00eda 17.000 m\u00b2 constru\u00eddos e inclu\u00eda 1.500 habitaci\u00f3ns, motivo polo cal constit\u00fae o principal dos palacios cretenses e nel qu\u00edxose ver a sede do m\u00edtico rei Minos. Foi descuberto por Sir Arthur Evans en 1894.\nEntre os achados m\u00e1is importantes est\u00e1n os frescos que decoran as paredes. Estas pinturas sofisticadas mostran unha grande civilizaci\u00f3n que viv\u00eda con luxo. As s\u00faas vestimentas non semellan herdadas de ningunha civilizaci\u00f3n co\u00f1ecida. Os vestidos femininos ti\u00f1an cinturas finas e unha distinta cor azul, indicando comercio cos fenicios. Os murais retrataban competici\u00f3ns atl\u00e9ticas (posibelmente un ritual de madureza) en que a xente nova practicaba acrobacias montados en bois.\nA complexidade da distribuci\u00f3n interior do Palacio de Cnosos deu nacemento \u00e1 lenda do Labirinto e o Minotauro. O Palacio era de planta cadrada de 150 m de lado. Na banda norte estaba a entrada principal e acheg\u00e1base a un patio central. A banda oeste era onde se atopaba a Sala do Trono, que era a peza central do palacio. Ti\u00f1a unha grande cadeira de pedra arrodeada de cadeiras m\u00e1is pequenas e todas protexidas dende as s\u00faas costas por pinturas con grif\u00f3ns, tema recorrente nas civilizaci\u00f3ns orientais (en Exipto, as esfinxes, en Mesopotamia os touros alados sirios e babil\u00f3nicos). Como os reis eran ao mesmo tempo sacerdotes, \u00e9 f\u00e1cil supor que o palacio era tam\u00e9n templo ou santuario. Tras as estancias cerimoniais, atop\u00e1banse os almac\u00e9ns, nos que hab\u00eda cofres de pedra soterrados no chan. Alg\u00fans dos cuartos ti\u00f1an as s\u00faas paredes cubertas de chumbo, suponse que para evitar as humidades. Na parte leste evid\u00e9nciase moi claramente a construci\u00f3n en forma de chanzos do pazo, xa que esta est\u00e1 constru\u00edda nunha chaira do outeiro e ten at\u00e9 tres andares por baixo do nivel do patio, onde se atopaban os apousentos da familia real, os servizos (ba\u00f1os) e seguramente tam\u00e9n estivese a C\u00e1mara do tesouro e diversas estancias que poder\u00edan ser almac\u00e9ns, entre as que descorr\u00eda un tortuoso corredor. A norte do patio central distribu\u00edanse os artes\u00e1ns, a escola dos escribas e outras dependencias. Tam\u00e9n hab\u00eda un tanque que se especula con que fose un acuario."}
{"id": "12326", "revid": "43749", "url": "https://gl.wikipedia.org/wiki?curid=12326", "title": "Mecca", "text": ""}
{"id": "12328", "revid": "98629", "url": "https://gl.wikipedia.org/wiki?curid=12328", "title": "Giancarlo Fisichella", "text": "Giancarlo Fisichella, nado en Roma o 14 de xaneiro de 1973, \u00e9 un piloto de F\u00f3rmula 1\nTraxectoria.\nPersoal.\nNo aspecto persoal, Fisicherlla \u00e9 residente en Montecarlo, pesa 71\u00a0kg e mide 1'70 metros e est\u00e1 solteiro malia que ten un fillo.\nProfesional.\nDende o 1984 ata o 1988, o italiano, competiu en karts, pero xa no 1989 comezaba a despuntar, quedando 2\u00ba no karting de Europa e 4\u00ba no karting Internacional. Ao ano seguinte quedou en quinta posici\u00f3n no karting de 100 cc de Italia.\nNo 1991 debutou na F\u00f3rmula Alfa pero sen conseguir gran resultado. Do 1992 ao 1994 debutou na F\u00f3rmula 3000, dedic\u00e1ndose no ano 1995 \u00e1 DTM.\nComezou na F\u00f3rmula 1 no 1996 en Minardi, conseguiu unha 17\u00aa praza e ning\u00fan punto, retirouse a media tempada e foi substitu\u00eddo por Giovanni Lavaggi. Ao ano seguinte debutou con Jordan logrando unha oitava praza no Mundial, onde se subiu por primeira vez ao podio.\nNo ano 1998 trasladuse a Benetton e nesa mesma escuder\u00eda e ese mesmo ano conseguiu a s\u00faa primeira \"pole position\". En Benetton permaneceu catro tempadas, as tres \u00faltimas bastantes distintas da primeira, pois non acadaba moi bos resultados. Logo Reanult comprou a Benetton e Fisichella non se conservou como piloto oficial.\nA s\u00faa mellor tempada realizouna no ano 2000, onde, pese \u00e1 pouca competitividade do seu monopraza, logrou tres podios, no Brasil, no Canad\u00e1 e M\u00f3naco, que o levaron a lograr a s\u00faa mellor clasificaci\u00f3n, cun sexto posto final.\nNo Mundial do 2001 tivo unha discreta actuaci\u00f3n cun podio, no Brasil, e outras d\u00faas carreiras entre os puntos. Antes da temporada, Flavio Briatore, o xefe do equipo, xa anunciou que non continuar\u00eda en Benetton e no 2002 estreouse en Jordan despois duns anos sen estar nesa escudar\u00eda.\nEstivo en Jordan at\u00e9 o 2004, ano no que se foi para a Sauber, conseguindo nela un 11\u00ba posto con 22 puntos. Este ano 2005 est\u00e1 en Renault, de novo baixo o mando de Flavio Briatore e ten de compa\u00f1eiro ao espa\u00f1ol Fernando Alonso."}
{"id": "12329", "revid": "85894", "url": "https://gl.wikipedia.org/wiki?curid=12329", "title": "Dominio p\u00fablico", "text": "Por dominio p\u00fablico ent\u00e9ndese o conxunto de bens e dereitos de titularidade p\u00fablica non posu\u00eddos de xeito privativo. Un exemplo \u00e9 o consistente no espazo radioel\u00e9ctrico, as augas terrestres, as continentais etc.\nOutros ordenamentos xur\u00eddicos consideran que o dominio p\u00fablico est\u00e1 formado polos bens de titularidade comunitaria. As\u00ed, as comunidades de regantes, de pastos, de bosques etc.\nAdemais, estase atopando dun tempo a esta parte que por Dominio P\u00fablico ent\u00e9ndese aquilo que carece de dono. Esta acepci\u00f3n non \u00e9 axeitada: o que non ten dono ch\u00e1mase \"Res nullius\", 'cousa de ningu\u00e9n', pero non dominio p\u00fablico porque se non ten dono pode ser apropiado por calquera.\nAcepci\u00f3ns especiais.\nNon obstante, o sentido que se lle d\u00e1 a \"Dominio P\u00fablico\" en relaci\u00f3n a publicaci\u00f3ns, escritos ou propiedade intelectual en xeral (por exemplo na Licenza de Documentaci\u00f3n Libre GNU) \u00e9 o de algo que calquera pode usar, sen poder converterse no dono, pois a propiedade corresponde \u00e1 Humanidade de xeito incorporado.\nTam\u00e9n neste senso, os textos son de dominio p\u00fablico pasados 50 anos da morte do autor, en concordancia coa convenci\u00f3n de Berna, a\u00ednda que esta convenci\u00f3n convenio reco\u00f1ece o dereito \u00f3s pa\u00edses signatarios a ampliar o prazo da protecci\u00f3n (en Espa\u00f1a \u00e9 de 70 anos, 80 se o autor faleceu antes do 7 de decembro de 1987).\nDominio p\u00fablico nestes casos adoita abreviarse, en ingl\u00e9s, como \"PD\" ('Public Domain')."}
{"id": "12331", "revid": "23204", "url": "https://gl.wikipedia.org/wiki?curid=12331", "title": "Ul\u00e1n B\u00e1tor", "text": " \nUlaanbaatar (Mongol: \"\u0423\u043b\u0430\u0430\u043d\u0431\u0430\u0430\u0442\u0430\u0440\", ) ou Ul\u00e1n B\u00e1tor \u00e9 a capital de Mongolia. No 2008 a s\u00faa poboaci\u00f3n estim\u00e1base en 1.044.500 persoas. Est\u00e1 situada ao norte e lixeiramente ao leste do centro do pa\u00eds, sobre o R\u00edo Tuul, un afluente do Selenga, nun val ao p\u00e9 da monta\u00f1a Bogdo Uul.\nHistoria e caracter\u00edsticas.\nFundado no 1649 coma unha cidade-mosteiro Budista chamada Urga prosperou na d\u00e9cada de 1860 coma un centro comercial sobre a ruta do t\u00e9 entre Rusia e mais China. Cando Mongolia se converteu na Rep\u00fablica Popular de Mongolia, no 1924, o seu nome trocouse a Ulaanbaatar (\"heroe vermello\" na lingua mongol), en honra do heroe nacional mongol S\u00fchbaatar. A s\u00faa estatua adorna a praza central de Ul\u00e1n B\u00e1tor.\nUl\u00e1n B\u00e1tor ten un aeroporto internacional chamado Buyant Ukhaa e est\u00e1 conectado por autoestrada coas principais cidades mongois, as\u00ed como co tren Transiberiano. A cidade ten a \u00fanica universidade do pa\u00eds."}
{"id": "12333", "revid": "98629", "url": "https://gl.wikipedia.org/wiki?curid=12333", "title": "Nirvana (grupo musical)", "text": "Nirvana foi un grupo estadounidense cun estilo musical que mesturaba a actitude punk e rock'n'roll, denominado posteriormente \"grunge\", que tivo o seu mellor momento a comezos dos anos noventa. O grupo formouse en Aberdeen, Washington no ano 1987. O seu l\u00edder foi Kurt Cobain, acompa\u00f1ado de Krist Novoselic (baixo) e Dave Grohl (bater\u00eda). Dave non formou parte da primeira formaci\u00f3n do grupo, tempo no que se produciu o disco \"Bleach\", no que a\u00ednda tocaba a bater\u00eda Chad Channing, sen\u00f3n s\u00f3 a partir do segundo disco, \"Nevermind\", o cal levounos \u00e1 fama, co himno xeneracional \"Smells Like Teen Spirit\". O seu terceiro e derradeiro \u00e1lbum de estudio foi \"In Utero\", para moitos o seu mellor traballo. A banda foi formada no medio \"underground\" da cidade de Seattle, nos Estados Unidos. A historia da banda rematou coa pol\u00e9mica morte de Kurt Cobain en abril do ano 1994.\nTraxectoria.\nNirvana foi unha das bandas m\u00e1is importantes da historia do rock, tendo contribu\u00eddo de forma directa na redefinici\u00f3n do x\u00e9nero a finais do s\u00e9culo pasado. A s\u00faa carreira mete\u00f3rica e o seu l\u00edder, Kurt Cobain, son parte importante da historia da m\u00fasica recente, e contin\u00faan hoxe en d\u00eda despertando discusi\u00f3ns e adoraci\u00f3n, as\u00ed como o seu reducido legado continua influenciando e sendo reverenciado por seareiros e artistas en todo o mundo.\nA infancia de Kurt Cobain.\nKurt Donald Cobain naceu o 20 de febreiro de 1967 en Aberdeen, aproximadamente a 220 quil\u00f3metros ao sur de Seattle, no estado de Washington. Debido aos constantes problemas entre os seus pais (un mec\u00e1nico e unha secretaria que se separar\u00edan cando Kurt ti\u00f1a 7 anos), el viviu en varios lugares diferentes, e dende cedo amosouse un rapaz moi inquieto e con problemas de sa\u00fade, que o obrigaban a tomar sedantes e outros remedios para calmar a s\u00faa hiperactividade e facer que se concentrase na escola. Pero os esforzos con respecto aos seus estudos foron en van, e posteriormente desligouse da vida escolar.\nKurt pasaba gran parte do seu tempo s\u00f3, escoitando m\u00fasica, pintando e escribindo nos seus diarios, a maior\u00eda das veces, na casa de parentes ou mesmo na dos seus amigos, que aceptaban coidar do rapaz. A s\u00faa dif\u00edcil infancia ver\u00edase reflectida anos m\u00e1is tarde en varias canci\u00f3ns que compuxo para a banda. As\u00ed, a\u00ednda moi novi\u00f1o, tivo contacto co rock e escoitaba bandas como The Beatles, The Monkees, The Clash, Kiss, Black Sabbath, Sex Pistols e Led Zeppelin. Aos 14 anos regal\u00e1ronlle unha guitarra polo seu aniversario.\nAdolescencia.\nKurt foi medrando, e na s\u00faa adolescencia acabou envolv\u00e9ndose no escenario musical \"underground\" da rexi\u00f3n, onde fixo varias amizades e chegou a traballar colaborando con algunhas bandas. Entre elas estaba The Melvins, un dos m\u00e1is importantes nomes da zona e que serviu de inspiraci\u00f3n para gran parte das bandas que m\u00e1is tarde formar\u00edan a escena de Seattle, que se fixo co\u00f1ecido mundialmente, e entre elas o propio Nirvana. Nesa \u00e9poca Kurt chegou a formar unha banda, chamada Fecal Matter, co baixista de The Melvins, Dale Crover, e gravou precariamente alg\u00fan material.\nKurt e Krist co\u00f1\u00e9cense.\nFoi Buzz Osborne (vocalista de The Melvins) quen lle presentou en 1985 ao seu futuro mellor amigo, Krist Novoselic. Foi tam\u00e9n Buzz quen lle amosou outras bandas que ser\u00edan m\u00e1is tarde a influencia principal de Nirvana, como The Stooges, Black Flag e Flipper. Kurt comezou a adquirir consciencia dos principios do punk rock e tam\u00e9n a renegar e agochar o seu pasado de fan de bandas \"mainstream\", conflito ese que perdurar\u00eda e influenciar\u00eda boa parte da s\u00faa vida.\nMeses despois de co\u00f1ecerse, Kurt e Krist mud\u00e1ronse para Olympia, atra\u00eddos polo escenario musical desa cidade. Formaron a s\u00faa primeira banda en 1986, chamada Stiff Woodies. Cobain tocaba a bater\u00eda e Krist o baixo, e os outros instrumentos toc\u00e1banos diferentes amigos que entraban da banda para despois sa\u00edr. Da mesma maneira que mudaban as formaci\u00f3ns, mudaba o nome da banda: pasaron tam\u00e9n por Skid Row e Sellouts. Durante esas mudanzas, as posici\u00f3ns entre os membros tam\u00e9n cambiaban, e ao final de 1986, o grupo estaba composto por Cobain cantando e tocando a guitarra, Krist tocando o baixo e Aaron Burkhart na bater\u00eda. Coa sa\u00edda de Aaron, Chad Channing asumiu as baquetas, e a banda trocou o nome definitivamente para Nirvana.\nO ano de 1986 tam\u00e9n marcou a fundaci\u00f3n de Sub Pop Records, discogr\u00e1fica creada polos amigos Jonathan Poneman e Bruce Pavitt. Este \u00faltimo vi\u00f1era para Seattle xunto con Kim Thayil, quen m\u00e1is tarde formar\u00eda Soundgarden. O obxectivo do selo era axudar a bandas independentes no inicio da s\u00faa carreira e ser\u00eda a responsable de amosar a Nirvana ao mundo pouco tempo despois.\nOs inicios da banda.\n1987 marca o inicio da mete\u00f3rica carreira de Nirvana, inicio non moi diferente ao de todas as bandas independentes: concertos e pequenas presentaci\u00f3ns en bares, festas e universidades locais. O seu son xa se caracterizaba por ser unha mestura da agresividade e rebeld\u00eda do punk rock co peso e enerx\u00eda do metal/hard rock. Tam\u00e9n comezaba a destacar a figura de Kurt Cobain, l\u00edder e principal compositor da banda. Aos poucos Nirvana foise facendo un oco no circu\u00edto underground da rexi\u00f3n.\nFoi a trav\u00e9s desa relativa fama como o produtor Jack Endino co\u00f1eceu ao grupo. Despois de presentarse a eles e facerse amigos, axudounos na produci\u00f3n dalgunhas cintas demo coas cales convenceu ao seu amigo Jonathan Poneman, da Sub Pop, para asinar un contrato con Nirvana. O primeiro froito dese contrato foi un vinilo lanzado en novembro de 1988 a trav\u00e9s do famoso \"The Singles Club\", coas canci\u00f3ns \"Love Buzz\" (versi\u00f3n dunha banda neerlandesa chamada Socking Blue) e \"Big Chesse\". O lanzamento final dese sinxelo estivo marcado por alg\u00fans problemas debido \u00e1s dificultades financeiras da discogr\u00e1fica. A pesar de facer un bo traballo de divulgaci\u00f3n de varias bandas que non atopaban apoio nas grandes discogr\u00e1ficas, a Sub Pop continuaba a ser un pequeno selo con escasos recursos, o que dificultaba levar a cabo alg\u00fans dos prop\u00f3sitos dos seus fundadores. Ese feito ocorreu tam\u00e9n con Nirvana, que non s\u00f3 viu atrasado o lanzamento de \"Love Buzz\", sen\u00f3n que tam\u00e9n tivo que aceptar un aumento no prezo final de venda, para tentar evitar unha posible perda de cartos investidos polo selo.\nFinalmente non foi o que aconteceu. O sinxelo vendeuse ben (ademais dos 1 000 exemplares orixinais edit\u00e1ronse 200 m\u00e1is), principalmente debido ao feito de que Nirvana xa posu\u00eda un pequeno p\u00fablico, nado das famosas e incendiarias presentaci\u00f3ns da banda en Olympia e Seattle.\nDebido ao \u00e9xito, a Sub Pop decidiu arriscar e investir nun \u00e1lbum para a banda, \u00e1 parte de promover un mellor esquema de divulgaci\u00f3n para eles. Cos cartos ga\u00f1ados co \"The Singles Club\" (que despois de Nirvana lanzou tam\u00e9n material de Mudhoney, The Flaming Lips, Afghan Whigs e Tad), a Sub Pop pagou a estad\u00eda en Seattle dun famoso editor ingl\u00e9s da revista \"New Music Express\". O obxectivo era facerlle co\u00f1ecer a fervente escena \"underground\" da rexi\u00f3n. O editor, chamado Everett True, ficou impresionado con bandas como Mudhoney, Nirvana e Soundgarden, e f\u00edxoas noticia en Europa. O embri\u00f3n do \u00e9xito do \"grunge\", termo que vi\u00f1a sendo utilizado (reza a lenda, acu\u00f1ado por Mark Arm) para referirse \u00e1 escena musical do nordeste dos Estados Unidos, comezou a se desenvolver a\u00ed. As bandas de Seattle pasaron a facer xiras maiores e comezaron a ver os seus nomes escritos e reco\u00f1ecidos en varias revistas e publicaci\u00f3ns dos Estados Unidos e de Europa.\nAs\u00ed, mentres Nirvana continuaba facendo concertos, o grupo comezou a pensar tam\u00e9n na gravaci\u00f3n do seu primeiro disco, ofrecido pola Sub Pop. A banda contou tam\u00e9n co apoio financeiro de Jason Everman (que m\u00e1is tarde ter\u00eda unha r\u00e1pida pasaxe como baixista de Soundgarden), que acabou sendo citado no libreto do \u00e1lbum como guitarrista. Realmente el s\u00f3 tocou co grupo nunha ocasi\u00f3n: na gravaci\u00f3n dunha versi\u00f3n de Kiss, a canci\u00f3n \"Do You Love Me?\", que entrou nun disco tributo \u00e1 banda lanzado pouco antes da gravaci\u00f3n do primeiro \u00e1lbum de Nirvana.\nO primeiro \u00e1lbum, \"Bleach\".\nA finais de 1988 Nirvana entrou no estudio para gravar o seu primeiro LP co produtor local Jack Endino. Finalmente, o \u00e1lbum titulado \"Bleach\" foi lanzado en xu\u00f1o de 1989 (a Sub Pop a\u00ednda arrastraba os vellos problemas financeiros que atrasaron a s\u00faa chegada \u00e1s tendas, a pesar de que a situaci\u00f3n estaba mellorando). O disco vendeu preto de 35 000 copias. Tr\u00e1tase dun pequeno cl\u00e1sico a\u00ednda que ten un son bastante rudo e primitivo. Despois da sa\u00edda do \u00e1lbum a banda iniciar\u00eda a s\u00faa primeira xira polos Estados Unidos.\nO bater\u00eda Chad Channing sa\u00edu da banda en maio de 1990, alegando diferenzas musicais cos outros compa\u00f1eiros, e no seu lugar inicialmente foi chamado Dale Crover de The Melvins, antigo amigo de Kurt. Pero Dale non estivo moito tempo, e pouco despois asumir\u00eda as baquetas Dan Peters de Mudhoney. Estes bater\u00edas estiveron s\u00f3 mentres non atopaban un definitivo, xa que os dous ti\u00f1an as s\u00faas propias bandas. \u00c9 con Peters na bater\u00eda con quen Nirvana grava, a\u00ednda en 1990, o sinxelo \"Sliver\", e que \u00e1 parte da canci\u00f3n-t\u00edtulo posu\u00eda tam\u00e9n o tema \"Dive\".\nGravaron tam\u00e9n un EP chamado \"Blew\" ao lado de Butch Vig. \"Blew\" sa\u00edu nunha edici\u00f3n limitada, o que fai del unha rareza hoxe en d\u00eda. \nEn setembro de 1990 Buzz Osborne, dos Melvins, presentoulles a Dave Grohl, que estaba buscando unha nova banda tras a disoluci\u00f3n do seu anterior grupo, o conxunto de hardcore punk de Washington, D.C. Scream. Poucos d\u00edas despois de chegar a Seattle, Novoselic e Cobain fix\u00e9ronlle unha audici\u00f3n, comentando Novoselic posteriormente, \"Soubemos en dous minutos que era o bater\u00eda axeitado\". Grohl dixo despois para a revista \"Q\" \"Lembro estar na mesma habitaci\u00f3n con eles e pensar, 'Que? Iso \u00e9 Nirvana? Est\u00e1s de co\u00f1a?' Porque na portada do seu disco parec\u00edan le\u00f1adores psic\u00f3patas... Pensei, 'Que, ese tipo pequeno e ese gran fillo de puta? Est\u00e1s pute\u00e1ndome'. Rin. Estaba como, 'De ning\u00fan xeito'\".\nContrato cunha gran discogr\u00e1fica.\nNirvana continuaba sa\u00edndo do anonimato cada vez m\u00e1is rapidamente, facendo incluso unha xira por Europa. Desencantados con Sub Pop e coas sesi\u00f3ns nos Smart Studios xerando interese, Nirvana decidiu conseguir un acordo cunha grande discogr\u00e1fica xa que ning\u00fan selo independente pod\u00eda mercar o seu contrato. Despois de finalmente decidir negociar con varias grandes discogr\u00e1ficas que asediaban \u00e1 banda, foron aconsellados por Kim Gordon de Sonic Youth e decidiron asinar un contrato con DGC Records (unha divisi\u00f3n da Geffen Records) en 1990. Sub Pop tam\u00e9n ga\u00f1ou co cambio, xa que o pequeno selo sacou bastantes cartos pola rescisi\u00f3n do contrato con Nirvana.\nXa co novo selo, a banda entrou no estudo a\u00ednda en 1991 para gravar o seu segundo \u00e1lbum. Novamente coa produci\u00f3n de Butch Vig, Nirvana fixo varias sesi\u00f3ns de estudo, gravando e regravando varias veces o material a ser colocado no seu novo traballo.\nAntes do lanzamento do novo disco, a banda participou do famoso Reading Festival, en Inglaterra, ao lado de nomes de peso como Iggy Pop e Sonic Youth, fornecendo a\u00ednda m\u00e1is a s\u00faa fama. O resultado das sesi\u00f3ns no famoso estudo Sound City, en California, ser\u00eda lanzado finalmente o 24 de setembro de 1991, baixo o t\u00edtulo de \"Nevermind\".\n\"Nevermind\".\nO disco contaba cunha extraordinaria produci\u00f3n que destacaba as excelentes melod\u00edas creadas por Cobain, e deixaba o barullo producido polo grupo m\u00e1is accesible. \u00c1 parte diso, \"Nevermind\" \u00e9 un cl\u00e1sico de principio a fin, citado constantemente como un dos mellores discos de rock de todos os tempos. Poucos discos na historia tiveron tantos hits reunidos: \"Come as You Are\", \"Smells Like Teen Spirit\" ou \"Lithium\", entre outros, convert\u00e9ronse en himnos de toda unha xeraci\u00f3n.\nO obxectivo inicial da discogr\u00e1fica era conseguir vender todas as copias fabricadas, unhas 250.000, pero hoxe en d\u00eda o \u00e1lbum leva vendidas m\u00e1is de 10 mill\u00f3ns, e as s\u00faas vendas contin\u00faan despois de m\u00e1is de 15 anos dende a s\u00faa edici\u00f3n. \"Nevermind\" foi todo un fen\u00f3meno dende o principio e estivo nas listas durante moito tempo, chegando \u00e1 primeira posici\u00f3n nas listas estadounidenses en febreiro de 1992. Grazas ao traballo, Nirvana converteuse nunha banda co\u00f1ecida mundialmente, e no referente de toda unha xeraci\u00f3n de bandas xurdidas en Seattle, que grazas a \"Nevermind\" d\u00e9ronse tam\u00e9n a co\u00f1ecer. Kurt Cobain converter\u00edase nunha icona e no portavoz do movemento grunge. Pero nese intre comezaron os problemas para o l\u00edder da banda. Kurt non foi capaz de asumir o \u00e9xito que lle chegara dunha maneira tan r\u00e1pida.\nNo mes de febreiro de 1992 Kurt e Courtney Love casaron nunha cerimonia celebrada en Hawai, e anunciaron que estaban agardando unha filla para agosto. Citando cansazo, a banda decidiu non facer outra xira polos Estados Unidos para promocionar \"Nevermind\" e optaron por realizar s\u00f3 un feixe de concertos a finais de ano. Poucos d\u00edas despois do nacemento de Frances Bean, Nirvana realizou un dos seus mellores concertos, encabezando o festival de Reading en Inglaterra. No medio de rumores sobre a sa\u00fade de Cobain e a posibilidade de que a banda se separase, Cobain chegou ao escenario nunha cadeira de rodas a xeito de broma, despois uniuse \u00e1 banda facendo un concerto no que combinaron material vello e novo. A actuaci\u00f3n resultou ser unha das m\u00e1is memorables realizadas por Nirvana.\nSemanas m\u00e1is tarde a banda actuou no \"MTV Video Music Awards\". Durante o primeiro ensaio do evento Cobain anunciou que tocar\u00edan un novo tema durante a emisi\u00f3n, e o grupo ensaiou \"Rape Me\". Os executivos da cadea de televisi\u00f3n horroriz\u00e1ronse pola canci\u00f3n, e, segundo o produtor do programa Amy Finnerty, creron que o tema \u00eda por eles. Insistiron en que a banda non pod\u00eda tocar \"Rape Me\", incluso ameaz\u00e1ndoos con non participar e con deixar de emitir os seus v\u00eddeos na MTV. Despois de intensas discusi\u00f3ns, MTV e Nirvana acordaron que a banda tocar\u00eda \"Lithium\", o seu \u00faltimo sinxelo. Cando a banda comezou a s\u00faa actuaci\u00f3n, Cobain tocou e cantou o principio de \"Rape Me\" antes de irromper con \"Lithium\". Preto do final da canci\u00f3n, frustrados por que o seu amplificador deixou de funcionar, Novoselic decidiu lanzar o baixo ao aire e na s\u00faa ca\u00edda golpeouno na faciana manc\u00e1ndoo. Cobain comezou a esnaquizar o equipo e Grohl correu cara o micr\u00f3fono e comezou a berrar \"Hi, Axl!\" repetidamente, refer\u00edndose ao cantante de Guns N' Roses Axl Rose, co cal a banda e Courtney Love tiveran un enfrontamento antes da actuaci\u00f3n.\nDGC agardaba ter un novo \u00e1lbum de Nirvana listo antes do final de 1992, para a tempada de Nadal, pero como o traballo \u00eda a un ritmo moi lento decidiu lanzar o recompilatorio \"Incesticide\" no mes de decembro. O \u00e1lbum foi un traballo conxunto da DGC e de Sub Pop, e conti\u00f1a gravaci\u00f3ns pouco com\u00fans da banda.\n\"In Utero\".\nPara o terceiro \u00e1lbum de Nirvana, \"In Utero\", a banda contactou co produtor Steve Albini, co\u00f1ecido polo seu traballo no \u00e1lbum \"Surfer Rosa\" dos Pixies. Como \"Nevermind\" atraera a un p\u00fablico con pouca experiencia en bandas m\u00e1is alternativas, escuras ou experimentais que Nirvana consideraba os seus antepasados, quer\u00edan que Albini lles dese un cambio cara a un son m\u00e1is cru e menos pu\u00eddo. Por\u00e9n, Cobain insistiu en que o son de Albini era o que sempre quixeron para a banda: unha gravaci\u00f3n \"natural\" sen capas de trucos de estudio. As sesi\u00f3ns con Albini foron productivas e r\u00e1pidas, e o \u00e1lbum gravouse e mesturouse en s\u00f3 d\u00faas semanas cun custo de 25 000 d\u00f3lares.\nVarias semanas despois do remate das sesi\u00f3ns de gravaci\u00f3n, apareceron historias publicadas no xornal \"Chicago Tribune\" e na revista \"Newsweek\" citando fontes da DGC que consideraban ao \u00e1lbum \"non editable\". Como resultado, os seareiros comezaron a crer que a creatividade da banda pod\u00eda verse comprometida polo selo. A pesar de que estas historias eran falsas, a banda realmente non estaba contenta con certos aspectos das mesturas de Albini. Concretamente, pensaban que os niveis dos baixos deber\u00edan ser m\u00e1is altos, e Cobain sent\u00eda que \"Heart-Shaped Box\" e \"All Apologies\" non soaban \"perfectas\". Chamouse ao produtor Scott Litt para axudar a remesturar eses dous temas, engadindo Cobain instrumentaci\u00f3n adicional e coros.\n\"In Utero\" lanzouse o 13 de setembro de 1993, e estreouse no n\u00famero 1 da lista \"Billboard 200\". A pesar de ser un \u00e9xito comercial, non acadou os mesmos niveis que \"Nevermind\". O \u00e1lbum chegar\u00eda a vender 5 mill\u00f3ns de copias nos Estados Unidos. Nese outono Nirvana comezou unha grande xira polos Estados Unidos e contrataron a Pat Smear, da banda The Germs, como segundo guitarrista para os directos. Na xira estiveron acompa\u00f1ados por Half Japanese e The Breeders.\nFin da banda.\nNo mes de novembro Nirvana realizou, xunto a Smear e a chelista Lori Goldston, un concerto ac\u00fastico para a MTV. A banda preferiu deixar de lado as s\u00faas canci\u00f3ns m\u00e1is co\u00f1ecidas, tocando s\u00f3 dous dos seus \"hits\", \"All Apologies\" e \"Come as You Are\". O \"setlist\" inclu\u00eda tam\u00e9n un feixe versi\u00f3ns relativamente escuras, un\u00edndoselles os membros de Meat Puppets Cris e Curt Kirkwood para tocar tres dos seus temas versionados. A pesar de que os ensaios para a actuaci\u00f3n foran problem\u00e1ticos, o produtor dos \"MTV Unplugged\" Alex Coletti sinalou que a gravaci\u00f3n sa\u00edu excepcionalmente ben, gravandose cada canci\u00f3n nunha \u00fanica toma e durando toda a actuaci\u00f3n menos dunha hora, algo raro nas sesi\u00f3ns dos \"Unplugged\". A actuaci\u00f3n da banda emitiuse por vez primeira o 14 de decembro de 1993.\nA principios de 1994 o grupo comezou unha xira europea. O 1 de marzo diagnostic\u00f3uselle a Cobain unha bronquite e unha larinxite grave, e o seguinte concerto foi cancelado. En Roma, na ma\u00f1a do 4 de marzo, Love atopou a Kurt inconsciente na habitaci\u00f3n do hotel e foi levado de urxencia ao hospital. Un m\u00e9dico dixo en rolda de prensa que Cobain reaccionara a unha combinaci\u00f3n de Rohypnol e alcol. O resto da xira foi cancelada.\nNas semanas seguintes, a adici\u00f3n \u00e1 hero\u00edna de Cobain reapareceu. A familia e os amigos convocaron unha reuni\u00f3n e convenc\u00e9rono para comezar a rehabilitarse. Despois de menos dunha semana de comezado o proceso, Cobain fuxiu da cl\u00ednica de rehabilitaci\u00f3n e colleu un avi\u00f3n para regresar a Seattle. Unha semana despois, o venres 8 de abril de 1994, Kurt foi atopado morto cun disparo na cabeza realizado por el mesmo na s\u00faa casa de Seattle."}
{"id": "12335", "revid": "75439", "url": "https://gl.wikipedia.org/wiki?curid=12335", "title": "Mark Webber", "text": "Mark Webber, nado en Queanbeyan o 27 de agosto de 1976, \u00e9 un piloto australiano de F\u00f3rmula 1 que compite no Campionato Mundial de Resistencia de Porsche. Actualmente reside en Mursley (Inglaterra).\nTraxectoria.\nDe pequeno xogaba ao rugby nos Canberra Raiders, equipo australiano varias veces campi\u00f3n de liga. A s\u00faa traxectoria no automobilismo comezou no 1991 en karts e continuou neles ata o 1993. Grazas \u00e1s s\u00faas numerosas vitorias nos karts australianos pasou a competir na F\u00f3rmula Ford, onde lle foi igual de ben ca nos karts.\nUn gran construtor da F\u00f3rmula Ford, Van Diemen, quedou asombrado ao ver as capacidades de competici\u00f3n de Mark e levouno a competir a Inglaterra, pero sen cambiar de categor\u00eda. O seu primeiro ano al\u00ed foi brillante, de feito quedou segundo na clasificaci\u00f3n xeral grazas \u00e1s catro vitorias sumadas nesa tempada.\nNa tempada de 1997 comezou na F\u00f3rmula 3000 na escuder\u00eda Alan Docking, ese ano rematou en cuarta posici\u00f3n, ao igual que en Macau, e en Zandvoort f\u00edxoo cun merecedor terceiro posto.\nEn 1998 fixo unha estupenda actuaci\u00f3n no campionato de GT da FIA, baixo o mando do equipo AMG. Estivo trala pisto do campi\u00f3n, que era Bernd Schneider e perdeu o campionato por s\u00f3 oito segundos no \u00faltimo circu\u00edto da tempada.\nAo ano seguinte continuou en AMG Mercedes pero como piloto oficial. \u00c1 metade da tempada a FIA cancelou o campionato por falta de interesados nel e Mercedes retirouse polos dous accidentes consecutivos de Mark, un durante os adestramentos e outro durante a carreira. Dos dous sa\u00edu ileso.\nDespois da s\u00faa experiencia en AMG entrou na F\u00f3rmula 3000 europea, na cal rematou terceiro e grazas a ese resultado recibiu unha oferta dun equipo de F\u00f3rmula 1 pero rechazouno. Logo diso participou nunha sesi\u00f3n de probas con Benetton e superou as marcas de Giancarlo Fisichella e Ralf Schumacher. As\u00ed foi como conseguiu o seu posto como piloto de probas en Benetton para a seguinte tempada. Ademais, quedou segundo no campionato de F3 internacional co equipo Supernova.\nF\u00f3rmula 1.\nEn , Webber foi piloto de probas do equipo Arrows, nesa tempada tam\u00e9n compet\u00eda no campionato europeo de F\u00f3rmula 3000.\nEn foi piloto de probas da Benetton, sendo substitu\u00eddo o ano seguinte por Fernando Alonso. Nesa mesma \u00e9poca pasou a ser representado por Flavio Briatore, que lle asegurou xunto a Paul Stoddart un contrato para o equipo Minardi en .\nMinardi (2002).\nWebber fixo a s\u00faa estrea na F\u00f3rmula no gran Premio da Australia de 2002 co equipo Minardi. O seu contrato inicial era para s\u00f3 tres carreiras, mais foi prorrogado at\u00e9 o final da temporada tras conseguir o quinto lugar na s\u00faa primeira carreira. Co feble dese\u00f1o do modelo PS02, ese acabou sendo o mellor resultado do autraliano e do equipo durante toda a temporada.\nJaguar (2003-2004).\nEn novembro de 2002, anunciouse que Webber ir\u00eda para o equipo Jaguar na temporada seguinte, ao lado do brasileiro Antonio Pizzonia.\nEn , correndo co equipo ingl\u00e9s, cun coche bastante limitado, conseguiu pontuar en 7 carreiras, terminando o campeonado 10\u00ba e sendo elixido pola revista Autosport co t\u00edtulo de \"Piloto do ano\".\nWilliams (2005-2006).\nEn correndo para Williams subiu por primeira vez ao podio, no terceiro posto, no Gran Premio de M\u00f3naco e puntuou na maior\u00eda dos grandes premios que disputou (10 de 18).\nEn , coa sa\u00edda dos motores BMW de Williams e sen conseguir manter o mesmo rendemento do ano anterior, abandonou a maior\u00eda das carreiras, puntuando en s\u00f3 tres carreiras durante todo o campionato.\nRed Bull (2007-2013).\nEn , xa co equipo Red Bull, volveu a subir ao podio co terceiro lugar no Gran Premio de Europa.\nEn 2009 conquistou a s\u00faa primeira \"pole position\" no GP de Alema\u00f1a, no que tam\u00e9n chegou a s\u00faa primeira vitoria, vinte e oito anos despois da \u00faltima vitoria dun australiano: o campi\u00f3n mundial Alan Jones. A s\u00faa segunda vitoria foi conquistada na pen\u00faltima proba do ano, no Gran Premio do Brasil.\nEn , no Gran Premio de Malaisia, o piloto australiano conseguiu a segunda \"pole position\" da s\u00faa carreira. Por\u00e9n foi superado polo seu compa\u00f1eiro de equipo Sebastian Vettel, terminando segundo na carreira. No Gran Premio de Espa\u00f1a volveu a conquistar a primeira posici\u00f3n na grella, e tam\u00e9n a primeira vitoria da tempada. Na carreira seguinte, o Gran Premio de M\u00f3naco, novamente o australiano conseguiu a pole e a vitoria, asumindo o liderado do campionato. No Gran Premio de Turqu\u00eda, Mark Webber volveu a realizar pole-position, por\u00e9n durante a carreira, envolveuse nun pol\u00e9mico accidente con Sebastian Vettel onde o piloto alem\u00e1n se enroscou con veh\u00edculo de Webber nun adiantamento, abandonando o GP. Como consecuencia Mark Webber perdeu d\u00faas posici\u00f3ns, chegando en 3\u00ba lugar.\nRetirouse da F\u00f3rmula Un ao final da tempada para unirse a Porsche no Campionato Mundial de Resistencia.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2021 Conced\u00e9ronse a metade dos puntos \u00f3 completar o 75% da carreira."}
{"id": "12336", "revid": "23204", "url": "https://gl.wikipedia.org/wiki?curid=12336", "title": "Folgoso, Abegondo", "text": "Santa Dorotea de Folgoso \u00e9 unha parroquia do concello de Abegondo na comarca da Coru\u00f1a. Ten unha superficie de 3,54\u00a0km\u00b2. Segundo o IGE en 2016 ti\u00f1a 103 habitantes (57 mulleres e 46 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 133 habitantes.\nCultura.\nTop\u00f3nimo.\n\"Folgoso\" \u00e9 fit\u00f3nimo latino que indica a presenza de moitos fieitos, isto \u00e9, unha filgueira. A s\u00faa orixe acontece entre o s\u00e9culo X e XIII.\nPatrimonio.\nPatrimonio arquitect\u00f3nico e relixioso.\nIgrexa de Santa Dorotea.\nA igrexa de Folgoso est\u00e1 entre o lugar da Cancela e da Igrexa. \u00c9 dun estilo barroco do s\u00e9culo XVIII. E da tipolox\u00eda rural habitual na bisbarra, cunha planta rectangular e unha soa nave. Ten no seu interior un retablo barroco, mais o resto da decoraci\u00f3n \u00e9 sobria. A fachada principal est\u00e1 rematada por unha espadana dobre cun cume en pin\u00e1culos.\nCruceiro de Folgoso.\nO cruceiro \u00e1chase preto da igrexa, f\u00f3ra do muro perimetral da igrexa de Santa Dorotea. \u00c9 unha obra pedesta de base cadrada e un arranque de fuste de secci\u00f3n cadrada. O \u00faltimo terzo do cruceiro faise con esquinas biseladas e mostrando un capitel con volutas e follas de acanto. Os laterais do cruceiro est\u00e1 decorados con rostros de querub\u00edns. Na cruz atopa polo anverso a imaxe de Cristo e polo reverso a imaxe da Virxe, ambas as d\u00faas figuras realizadas nun talle primitivo.\nO pazo de Folgoso.\nO Pazo de Folgoso describiuse por primeira vez no ano 1700 e encr\u00e1vase na Aldea de Abaixo. Aparec\u00eda daquela como unha torre e un escudo. Nese templo parroquial ti\u00f1an os se\u00f1ores do pazo as s\u00faas sepulturas brasonadas que no escudo da torre apenas pod\u00edanse ler \"Mart\u00ednez Barbeito\". Arestora o pazo asemellase a unha casa labrega tradicional, inda que a parte en forma de \"torre\" se lle segue a dar ese nome, e como mostran as pegadas nos muros indicando seren unha construci\u00f3n militar.\nPatrimonio arqueol\u00f3xico.\nOs Ullos.\nNo lugar de San Bartolom\u00e9 foron descubertas por obras de oleoduto, nun 450 metros de cavadas, 24 anacos de cer\u00e1mica medieval e un l\u00edtico do Calcol\u00edtico-Idade de Bronce. Por\u00e9n, nesa zona non foi descuberta ningunha estrutura arqueol\u00f3xica asociada a ese material. A construci\u00f3n do oleoduto destru\u00edu parcialmente o xacemento.\nCasar\u00edo de San Bartolom\u00e9.\nNo lugar de San Bartolom\u00e9 localizouse un xacemento de fragmentos l\u00edticos e cer\u00e1mica durante as obras de construci\u00f3n dun oleoduto dende A Coru\u00f1a a Vigo. En 240 metros da v\u00eda do oleoduto recoll\u00e9ronse fragmentos de cer\u00e1mica, no que 68 restos pertencen \u00e1 Idade Media e dous ao Calcol\u00edtico e Idade de Bronce. Nese mesmo tramo tam\u00e9n se atoparon oito obxectos l\u00edticos do Calcol\u00edtico/Idade de Ferro. O xacemento foi alterado polas obras do oleoduto e de naves industriais pr\u00f3ximas.\nM\u00e1moas.\nExisten varias m\u00e1moas descubertas:"}
{"id": "12337", "revid": "98629", "url": "https://gl.wikipedia.org/wiki?curid=12337", "title": "Nick Heidfeld", "text": "Nick Heidfeld naceu en M\u00f6nchengladbach o 10 de maio de 1977, \u00e9 un piloto de coches alem\u00e1n. Por raz\u00f3ns de traballo reside en M\u00f3naco. Est\u00e1 solteiro, mide 1'64 metros e pesa 59 quilos.\nTraxectoria.\nComezou a utilizar o seu kart no 1986 pero non entraba en competici\u00f3ns. Xa no 1988 comezou a competir e ata 1993 non se desfixo do kart. Entre esas d\u00faas datas at\u00f3pase outra importante, o 1991, ano no que deixou os karts e participou no ADAC Junior Trophy . Logo participou dous anos na F\u00f3rmula Ford alem\u00e1, o primeiro quedou campi\u00f3n, xa que ga\u00f1ou 8 das 9 carreiras da tempada e ao segundo ano participou na F\u00f3rmula Ford 1800, onde acabou segundo. Grazas aos seus resultados nesa categor\u00eda conseguiu entrar na F\u00f3rmula 3000 alem\u00e1.\nAo ano seguinte, en 1997 continuou na F3 pero, esta vez quedou campi\u00f3n, ante a s\u00faa anterior actuaci\u00f3n no 1996, que quedara terceiro. No 1998 participou na F3 europea, quedando subcampi\u00f3n no equipo West Junior.\nNo 1999 na F3 pero tam\u00e9n comezou como piloto de probas na F\u00f3rmula 1 no equipo McLaren. No 2000 recibiu unha oferta para ser piloto oficial de F\u00f3rmula 1 no equipo Prost Grand Prix, esa temporada non foi moi boa para Nick xa que o monopraza non respond\u00eda como el quer\u00eda e tivo varios abandonos na tempada.\nXa no 2001 se instalou nun equipo un pouco m\u00e1is estable que o anterior ao firmar un contrato con Sauber, no que ser\u00eda compa\u00f1eiro de equipo de Kimi Raikkonen. Ao finalizar esa tempada Mika H\u00e4kkinen anunciou o seu retiro e, como Nick era m\u00e1is constante e obti\u00f1a mellores resultados que Kimi pensaron que quer\u00eda o seu substituto, a\u00ednda que o que obtivo a praza foi o finland\u00e9s. Isto obrigou a Nick a seguir dous anos m\u00e1is na mesma escuder\u00eda.\nLogo, xa que estaba desprazado pola escuder\u00eda firmou contrato con Jordan e al\u00ed estivo dous anos nos que, a pesar da mala calidade do seu monopraza obtivo bos resultados, a\u00ednda as\u00ed, a escuder\u00eda non quixo seguir con el e, este ano 2005 est\u00e1 en Williams xunto con Mark Webber"}
{"id": "12339", "revid": "98629", "url": "https://gl.wikipedia.org/wiki?curid=12339", "title": "Jenson Button", "text": "Jenson Alexander Lyons Button (Jenson Button), MBE nado en Frome o 19 de xaneiro de 1980, \u00e9 un piloto ingl\u00e9s de F\u00f3rmula 1. Reside en Bicester, pero tam\u00e9n pasa temporadas en M\u00f3naco. Na tempada pilota para McLaren. Foi o Campi\u00f3n do Mundo na tempada , pilotando un Brawn GP.\nButton comezou no karting \u00e1 idade de oito anos con grande \u00e9xito, antes de pasar \u00e1s carreiras de coches no Campionato brit\u00e1nico de F\u00f3rmula Ford e na F\u00f3rmula 3 brit\u00e1nica. A s\u00faa primeira aparici\u00f3n na F\u00f3rmula Un foi con Williams F1 na tempada . Ao ano seguinte cambiouse a Benetton, que en converteuse en Renault, e logo para a tempada trasladouse a BAR. Na tempada terminou terceiro no Campionato de Mundo de Pilotos, con s\u00f3 os dous Ferrari por diante del. BAR foi rebautizado posteriormente como Honda Racing para a tempada , na que Button ga\u00f1ou o seu primeiro Gran Premio en Hungr\u00eda, logo de 113 carreiras.\nTrala retirada de Honda do deporte en decembro de 2008, qued\u00e1ndose sen coche para a tempada , ata que Ross Brawn encabezou a Management buyout (compra dunha empresa polos seus directivos) do equipo en febreiro de 2009, e Button atopouse de s\u00fapeto nun altamente competitivo coche con motor Mercedes. Logo pasou a igualar a marca de ga\u00f1ar seis das sete primeiras carreiras da tempada 2009, asegur\u00e1ndose o Campionato do Mundo no Gran Premio do Brasil, liderando os puntos durante toda a tempada, o seu \u00e9xito tam\u00e9n axudou a Brawn GP para asegurar o Campionato do Mundo de construtores.\nen , trasladouse a McLaren, en asociaci\u00f3n co tam\u00e9n piloto brit\u00e1nico e ex campi\u00f3n do mundo Lewis Hamilton. Logo de terminar quinto en 2010, Button terminou a tempada como subcampi\u00f3n. En logrou a s\u00faa primeira pole para McLaren no Gran Premio de B\u00e9lxica de 2012. Das 289 carreiras que Button comezou ga\u00f1ou 15, cun total de 50 podios.\nInfancia e primeiros anos.\nButton naceu o 19 de xaneiro de 1980 en Frome, Somerset e criouse na cercan Vobster. Cham\u00e1rono as\u00ed polo amigo e rival do seu pai nas carreiras de rallycross, o dan\u00e9s Erling Jensen, cambiando o \"e\" por un \"o\" para diferencialo de Jensen Motors. Foi educado na escola primaria de Vallis, Selwood Middle School e no Frome Community College. \u00e9 o cuarto fillo da surafricana Simone Lyons e o expiloto de Rallycross John Button, que era ben co\u00f1ecido no Reino Unido durante a maior parte da d\u00e9cada de 1970 polo seu Volkswagen \"Escaravello\", antes de cambiar a un VW Golf Mk1 en 1978. Despois de que os seus pais se divorciaran cando ti\u00f1a sete anos, xunto as s\u00faas tres irm\u00e1s m\u00e1is vellas foron criados pola s\u00faa nai en Frome. Non aprobou o seu primeiro exame de conducir por achegarse demasiado a un veh\u00edculo estacionado.\nXa con 8 anos, e co apoio de seu pai John (que lle regalou por Reis un kart), corr\u00eda nos circu\u00edtos de karting; tampouco lle importou perde-las clases de escola por viaxar por todo o mundo. Dende o ano 1989 at\u00e9 o ano 1997 debutou en karting, no que conseguiu alg\u00fans premios: O Campionato Brit\u00e1nico de Cadetes de Karting no 1991 (con 34 carreiras); segu\u00edronlle 3 veces campi\u00f3n no Aberto Brit\u00e1nico de Karting (e alg\u00fans campionatos m\u00e1is ata conformar 8 premios); no 1995 faise co t\u00edtulo de ICA Senior Italiano; tam\u00e9n nese ano recaeu na s\u00faas mans o t\u00edtulo de Campi\u00f3n Europeo de Super Kart. Unha viaxe ao Xap\u00f3n perm\u00edtelle a Jenson participar no Ayrton Senna Memorial Cup, no que entra coma piloto axeitado tras unha asombrosa carreira de karting. A s\u00faa capacidade para aprenderse os circu\u00edtos \u00e9 admirable e o seu desexo de vitorias, insaciable. Ten un bo control do volante e unha boa dose de sangue fr\u00edo. As 50 veces que tivo que estar no podio durante a s\u00faa etapa en 1998 na F\u00f3rmula Ford \u00e9 un exemplo; compre citar por dicir algo, pilotando para Haywood Racing consegue no Ultra-Competitivo Campionato Brit\u00e1nico unhas 9 vitorias; as carreiras de Europa levan a este piloto a po\u00f1erse no segundo posto do Campionato Europeo; e un triunfo fai redondea-lo ano no Festival da F3 de Ford.\nDespois, seguiu mostrando o seu potencial na F\u00f3rmula Ford e na F\u00f3rmula 3000. Pero o que m\u00e1is sorprende deste piloto \u00e9 que se subiu ao m\u00e1is alto rompendo t\u00f3dalas marcas de xuventude. No reco\u00f1ecemento o talento especial ch\u00e9galle a concesi\u00f3n do prestixioso t\u00edtulo de Novo Piloto do Ano, promovido pola McLaren Autosport BRDC a finais do 1998.\nTivo a sorte, l\u00f3xica, de subir at\u00e9 a F\u00f3rmula 1 cando no novembro do 1999 toma a pista cun McLaren MP4/13, semanas m\u00e1is tarde , nunha proba para o equipo da Prost, Jenson derrota o experimentado Jean Alesi; xa que a xente importante deuse conta nada m\u00e1is velo de que era un aut\u00e9ntico prodixio.\nAndaina na F\u00f3rmula Un.\nWilliams (2000).\nNa tempada , con 20 anos era o piloto m\u00e1is novo da grella, finalizou oitavo (12 puntos) no Campionato de Pilotos, pero demostrou que Jenson era un piloto con condici\u00f3ns, ao superar en varias ocasi\u00f3ns ao seu compa\u00f1eiro de equipo Ralf Schumacher. Os seus mellores resultados da tempada foron un cuarto lugar no Gran Premio de Alema\u00f1a e unha quinta posici\u00f3n en B\u00e9lxica. Malia iso, as prestaci\u00f3ns non foron as esperadas.\nBenetton (2001).\nEn , Button asociouse co experimentado piloto Giancarlo Fisichella en Benetton, que fora comprado por Renault. Fixo unha tempada p\u00e9sima: o coche Benetton non era moi competitivo e foi superado constantemente polo seu compa\u00f1eiro de equipo. Terminou o campionato de pilotos con s\u00f3 2 puntos, o seu mellor resultado foi o quinto posto no Gran Premio de Alema\u00f1a de 2001. A s\u00faa pobre forma levou a especulaci\u00f3ns de que ser\u00eda substitu\u00eddo antes de que finalizara o ano. O director do equipo Flavio Briatore dixo: \"Ou mostra que \u00e9 super bo ou deixa o chanzo m\u00e1is alto dos pilotos\", e ao parecer ofreceulle a oportunidade de demostralo. Button cre que mostrou a s\u00faa inexperiencia por esforzarse en axudar ao seu equipo a crear un coche competitivo. A s\u00faa falta de \u00e9xito combinado cun estilo de vida extravagante levou a algunhas publicaci\u00f3ns de prensa consideralo un \"playboy\".\nTam\u00e9n estivo tentado avolver para Williams, pero o equipo xa ti\u00f1a a praza ocupada por Juan Pablo Montoya.\nRenault (2002).\nEn , Benetton foi renomeado como Renault F1 e Jarno Trulli uniuse ao equipo como parella de Button. Durante as vacaci\u00f3ns de inverno, Button pasou moito tempo traballando co seu equipo de enxe\u00f1eiros e sentiu que mellorara a comprensi\u00f3n entre eles, describiuse como \"moi confiado\" para a tempada. Empezou ben, na segunda carreira da tempada en Malaisia, estaba en cami\u00f1o ao seu primeiro podio antes de que un problema na suspensi\u00f3n nas \u00faltimas voltas deixarao no cuarto lugar. As actuaci\u00f3ns de Button melloraron en gran medida en comparaci\u00f3n coa anterior tempada, a\u00ednda que a mi\u00fado opacado por Trulli, mostrou un ritmo de carreira m\u00e1is r\u00e1pido para superar \u00e1 s\u00faa m\u00e1is experimentado compa\u00f1eiro de equipo. Malia as actuaci\u00f3ns de Button, e o seu desexo de permanecer con Renault, anunciouse no Gran Premio de Francia que \u00eda se substitu\u00eddo en polo piloto de probas Fernando Alonso. Briatore recibiu cr\u00edticas pola s\u00faa decisi\u00f3n, pero afirmou que \"o tempo dir\u00e1 se estou equivocado\", tam\u00e9n acusar\u00eda a Button de ser un \"playboy lacaz\u00e1n\". En xullo, Button asinou un contrato de dous anos cunha opci\u00f3n de dous anos m\u00e1is con British American Racing, xunto ao campi\u00f3n do mundo de Jacques Villeneuve. Un factor importante na s\u00faa decisi\u00f3n foi a oportunidade de traballar con David Richards, o director do equipo BAR. Finalizou a tempada s\u00e9timo con 14 puntos, un lugar e 5 puntos por diante de Trulli.\nBAR (2003\u20132005).\n2003.\nButton enfrontouse \u00e1 hostilidade do seu novo compa\u00f1eiro de equipo Villeneuve, quen suxeriu que Button fora contratado polo seu atractivo comercial m\u00e1is que pola s\u00faa capacidade, e en comparaci\u00f3n era un \"membro dunha banda de mozos\". Button respondeu negando que tivese algo que demostrar a Villeneuve; \"Eu non estou aqu\u00ed para ga\u00f1ar o respecto de Jacques, eu estou aqu\u00ed para ga\u00f1ar e levar ao equipo cara a adiante\". A s\u00faa relaci\u00f3n non mellorou logo do primeiro Gran Premio en Australia: Villeneuve deb\u00eda entrar en boxes, pero aguantou unha volta extra e entrou cando deb\u00eda facelo Button, deix\u00e1ndoo a espera na r\u00faa de boxes mentres o coche de Villeneuve era atendido. Villeneuve botou a culpa aos \"problemas de radio\", pero Button e o director do equipo David Richards deron a entender que non lle creron. Button obtivo bos resultados nas primeiras seis carreiras, anotando oito puntos (o sistema de puntos cambiara ese ano para outorgar puntos aos oito primeiros clasificados), inclu\u00edndo o cuarto lugar no Gran Premio de Austria, Villeneuve s\u00f3 anotara tres. Button estrelouse con forza a 298\u00a0km/h durante os adestramentos do s\u00e1bado en M\u00f3naco, quedando brevemente inconsciente, e quedou hospital durante a noite. Malia ao accidente Button a\u00ednda quer\u00eda participar, pero foi retirado polo seu equipo de atenci\u00f3n m\u00e9dica. Tam\u00e9n se perdeu unha proba dun d\u00eda en Monza, pero puido participar na seguinte carreira o Gran Premio en Montreal. Button continuou superando ao seu compa\u00f1eiro de equipo (a\u00ednda que Villeneuve sufriu un gran n\u00famero de problemas mec\u00e1nicos), e isto axudou a reconstru\u00edr a s\u00faa reputaci\u00f3n. Xusto antes da carreira final en Xap\u00f3n, Villeneuve perdeu o seu asento no BAR, as\u00ed que Button asociouse con Takuma Sato, logrou o seu segundo cuarto posto da tempada, e terminou noveno no campionato de pilotos con 17 puntos.\n2004.\nA tempada foi a primeira na que Button era o piloto m\u00e1is experimentado do seu equipo. Era ambicioso para a tempada, dicindo: \"... Este ano poder\u00eda ser favorito. Queremos correr \u00e1 beira dos mellores equipos. Quero ser consistente nos puntos e no podio\" Logrou o seu primeiro podio na segunda carreira da tempada, terceiro lugar no Gran Premio de Malaisia, dicindo despois \"Non hai palabras para describir a sensaci\u00f3n do primeiro podio\". Seguiuno d\u00faas semanas m\u00e1is tarde outro terceiro lugar en Bahrain. Na seguinte carreira en Imola, logrou a s\u00faa primeira pole e terminou segundo detr\u00e1s de Michael Schumacher. Os seus resultados na tempada foron impresionantes: logrou 10 podios en 18 carreiras, e non puido anotar puntos en s\u00f3 tres. Button foi terceiro no campionato de pilotos, detr\u00e1s dos dous pilotos dominantes de Ferrari, e axudou a BAR a lograr o segundo lugar no Campionato de Construtores.\nEn agosto, Button viuse envolvido nunha disputa contractual. O 5 de agosto, Button optou por deixar BAR e asinou un contrato de dous anos para volver a Williams. Isto foi sorprendente, xa que Button estaba gozando da s\u00faa mellor tempada ata a data, mentres que Williams tivera problemas BAR, con todo, insistiu en que ti\u00f1an o dereito de exercer a s\u00faa opci\u00f3n para manter a Button. Button argumentou que a opci\u00f3n de BAR non era v\u00e1lido porque conti\u00f1a unha cl\u00e1usula que permit\u00edalle irse se BAR perd\u00eda os seus motores Honda. Pensaba que o novo contrato asinado no ver\u00e1n con Honda para fornecer motores a BAR non era definitivo, e polo tanto Button era libre para marchar. A disputa pasou \u00e1 Xunta de Reco\u00f1ecemento de Contratos da F\u00f3rmula Un, que fallou a favor de BAR o 20 de outubro, obrigando a Button a quedar co equipo. Dous dos homes no centro da disputa retir\u00e1ronse pronto dos seus cargos, o director do equipo David Richards foi substitu\u00eddo por Nick Fry logo de que Honda comprara o 45 por cento da empresa BAR, e Button separouse do seu preparador John Byfield, dicindo que fora mal asesorado.\n2005.\nMalia a inimizade, Button insistiu en que ti\u00f1a o apoio do seu equipo, e mostrouse optimista para a tempada . soportou un comezo dif\u00edcil, BAR estaba f\u00f3ra de ritmo na primeira carreira en Australia, e na seguinte carreira en Malaisia, os dous coches retir\u00e1ronse cun fallo de motor logo de s\u00f3 tres voltas. D\u00faas semanas m\u00e1is tarde no Gran Premio de Bahrain, Button avanzou ata a cuarta praza desde a und\u00e9cima posici\u00f3n da grella, antes de que un problema de embrague obrig\u00e1ralle a outra retirada. O mal comezo s\u00f3 empeorou no Gran Premio de San Mari\u00f1o de 2005. Button terminou terceiro, pero despois os comisarios da carreira atoparon que o seu coche ti\u00f1a un segundo tanque de combustible agochado no interior do dep\u00f3sito principal; unha vez que ambos foron drenados, o seu coche ti\u00f1a 5,4\u00a0kg de peso menos do m\u00ednimo esixido. A\u00ednda que os comisarios non tomaron ningunha acci\u00f3n, a FIA apelou contra a decisi\u00f3n e o caso foi examinado polo Tribunal Internacional de Apelaci\u00f3n da FIA. Non se puido probar que BAR estaba enganando deliberadamente; pero, por infracci\u00f3n das regras, os dous pilotos foron desposu\u00eddos dos puntos de San Marino e prohib\u00eduselles participar nas d\u00faas seguintes carreiras.\nVolveu no Gran Premio de Europa de 2005, BAR segu\u00eda loitando e Button terminou d\u00e9cimo Sorprendeu a todos ao lograr a segunda pole position da s\u00faa carreira en Montreal, pero estrelouse na volta 47 da carreira cando \u00eda terceiro. A retirada forzosa de todos os equipos que utilizaban pneum\u00e1ticos Michelin, inclu\u00edndo BAR, no pol\u00e9mico Gran Premio dos Estados Unidos de 2005, significaba que Button e Sato a\u00ednda non sumaran puntos logo de nove carreiras dunha tempada de 19 carreiras. Con todo, isto marcou un punto de inflexi\u00f3n, Button puntuou en todas as carreiras que quedaban. Estivo no podio d\u00faas veces na tempada, dous terceiros postos en Alema\u00f1a e B\u00e9lxica. Terminou a tempada no noveno lugar con BAR sexto no Campionato de Construtores.\nPor segundo ano consecutivo, Button tivo disputas contractuais entre BAR e Williams. Button asinara un precontrato para pilotar para Williams en , pero agora cr\u00eda que as s\u00faas perspectivas ser\u00edan mellores en BAR, e que o seu contrato con Williams non era vinculante. Frank Williams insistiu en que o contrato era plenamente vinculante, e que \"absolutamente non hai volta atr\u00e1s\"; o seu equipo requiriu a Button para cumprir con algunhas obrigaci\u00f3ns contractuais cos patrocinadores. Logo de varias semanas de conversaci\u00f3ns, Williams accedeu a liberar a Button a cambio dunha compensaci\u00f3n estimada de 18 mill\u00f3ns de libras. BAR contratou un piloto experimentado Rubens Barrichello de Ferrari como a parella de Button, en substituci\u00f3n de Takuma Sato. En outubro, Honda comprou o restante 55 por cento de BAR a British American Tobacco, e cambiou o nome do equipo Honda Racing F1; Button dixo nese momento, \"Honda comprou o equipo a noticia \u00e9 incrible e realmente mostra o seu compromiso para ga\u00f1ar o campionato do mundo\".\nHonda (2006\u20132008).\n2006.\nO novo equipo tivo bos resultados nas probas antes da tempada de F\u00f3rmula Un de . Agora axudado polos recursos adicionais dispo\u00f1ibles de Honda, Button mostrouse confiado no coche.\nA primeira parte da tempada foi dif\u00edcil, na primeira rolda, anotou cinco puntos co cuarto lugar, e terminou no podio en Malaisia. En Australia, clasificouse na pole, pero foi superado en carreira na primeira curva por Fernando Alonso e Kimi R\u00e4ikk\u00f6nen logo dun per\u00edodo de coche de seguridade, \u00eda quinto na carreira, antes de que o seu motor explotara na \u00faltima curva da \u00faltima volta. Chegou \u00e1 li\u00f1a de meta para evitar unha penalizaci\u00f3n de motor. Na s\u00faa carreira de casa en Silverstone, clasificouse 19\u00ba logo de perder tempo por ser moi pesado, e o seu equipo non conseguira ser o suficientemente r\u00e1pido na pista. Trompeou na volta oito, debido a unha fuga de aceite do motor.\nNo Gran Premio do Canad\u00e1 de 2006, Button cualificou por diante de Barrichello por primeira vez desde Imola, pero terminou f\u00f3ra dos puntos no noveno lugar. Retirouse no Gran Premio dos Estados Unidos de 2006, nunha colisi\u00f3n m\u00faltiple na primeira volta e outra vez no Gran Premio de Francia de 2006 debido a un fallo de motor. No Gran Premio de Alema\u00f1a de 2006, Button tivo de novo problemas na b\u00e1scula, pero chegou a cualificar cuarto. Logo de ir terceiro por un tempo na carreira, Button finalmente terminou cuarto.\nButton logrou a primeira vitoria da s\u00faa carreira en 2006 nun ca\u00f3tico Gran Premio de Hungr\u00eda de 2006, o Gran Premio n\u00famero 113 desde o inicio da s\u00faa carreira. Comezou 14\u00ba logo dunha penalizaci\u00f3n de 10 posici\u00f3ns por cambio de motor. A carreira resultou moi afectada polas fortes choivas, e Button pasou a varios pilotos nas primeiras voltas, inclu\u00edndo ao campi\u00f3n Michael Schumacher, e subiu ao cuarto lugar na 10\u00aa volta. A ra\u00edz da retirada dos principais pilotos, Kimi Raikkonen e Fernando Alonso, pasou a ga\u00f1ar a carreira por pouco m\u00e1is de medio minuto de Pedro de la Rosa e Nick Heidfeld. Alonso estaba detr\u00e1s de Button na pista cando se retirou, a\u00ednda que Button ti\u00f1a que facer unha parada en boxes. A vitoria de Button mellorou a marca de Nigel Mansell en 1989 que sa\u00edra do 12\u00ba lugar na grella de Hungaroring. Foi o segundo piloto logo de R\u00e4ikk\u00f6nen en ga\u00f1ar unha carreira malia recibir unha penalizaci\u00f3n por cambio de motor.\nButton terminou cuarto ou quinto en cada unha das seguintes cinco carreiras e terminou a tempada cun podio na rolda final no Brasil. Nas \u00faltimas seis carreiras da tempada, Button anotou m\u00e1is puntos (35) que calquera outro piloto.\n2007.\nEn 2007, Button competiu de novo con Honda xunto a Barrichello. Non foi capaz de tomar parte nas probas de inverno, antes da tempada debido a d\u00faas pequenas fracturas nas costelas, debidas a un incidente de karting a finais de 2006.\nNa primeira carreira da tempada en Australia, Button s\u00f3 logrou cualificar d\u00e9cimo cuarto logo de varios problemas. A carreira non foi mellor, xa que tivo que soportar un considerable subviraxe, tivo que facer un drive-through por exceso de velocidade no pit lane e rematou 15\u00ba. As d\u00faas seguintes carreiras en Malaisia e Bahrain foron igual, Button acabou 12\u00ba detr\u00e1s do seu compa\u00f1eiro Barrichello en Malaisia, e nin sequera completou unha volta en Bahrain, logo de chocar co Red Bull Racing do piloto David Coulthard na curva 4. No Gran Premio de Francia de 2007, Button finalizou oitavo, logrando o seu primeiro punto de 2007. Honda tralo Gran Premio do Reino Unido de 2007, anunciou que Button quedar\u00eda con Honda na tempada .\nO Honda RA107 resultou ser aerodinamicamente pobres e resultou moi pouco competitivo, Button s\u00f3 puido sumar seis puntos durante toda a tempada.\n2008.\nButton quedou con Honda en , e continuou con Barrichello como compa\u00f1eiro. O Honda RA108 demostrou ser pouco competitivo, e anotou os seus \u00fanicos puntos no Gran Premio de Espa\u00f1a de 2008 cun sexto lugar, pero non terminou en mollado fronte ao seu p\u00fablico en Silverstone, onde Barrichello terminou terceiro. O 5 de decembro de 2008, Honda anunciou que abandonar\u00eda a F\u00f3rmula Un, debido \u00e1 crise econ\u00f3mica mundial, deixando a posibilidade de que Button contara cunha unidade en dependendo de que o equipo atopara un comprador.\nBrawn GP (2009).\nO 5 de marzo de 2009, anunciouse que o ex equipo Honda correr\u00eda en como Brawn GP, logo dun buy-out (compra dunha empresa polo equipo directivo) por Ross Brawn, o director do equipo anterior de Honda Racing. Button e Rubens Barrichello foron confirmados como pilotos do equipo para , Button aceptou unha reduci\u00f3n salarial do 50%, como parte do acordo.\nNa primeira metade do ano o equipo Brawn beneficiouse do dese\u00f1o dun difusor pol\u00e9mico, que deu aos equipos que o utilizaron unha vantaxe sobre os equipos que non o fixeron. Unha vez que os equipos grandes introduciron os seus propios difusores reconfigurados o dominio de Button terminou, Button ga\u00f1ou 6 das primeiras 7 carreiras, pero s\u00f3 fixo unha media de sexto nas seguintes dez carreiras.\nBrawn GP impresionou desde o primeiro Gran Premio. Button logrou a pole position en Australia, a primeira para o equipo e a s\u00faa terceira, con Barrichello cualificando segundo. Logo Button liderou de principio a fin para ga\u00f1ar a carreira por diante do seu compa\u00f1eiro de equipo, foi a primeira vez que un equipo logrou un dobrete no seu debut desde , Button describiuno como \"un final de conto de fadas para a primeira carreira\". Unha semana m\u00e1is tarde repetiu o logro, acadou a pole position e ga\u00f1ou baixo a choiva no Gran Premio de Malaisia de 2009. Por\u00e9n, debido \u00e1 choiva, sacouse unha bandeira vermella e s\u00f3 se outorgaron a metade dos puntos. No Gran Premio da China de 2009, Button terminou terceiro detr\u00e1s dos Red Bull de Sebastian Vettel e Mark Webber, pero regresou \u00e1 senda do triunfo a semana seguinte en Bahrain, a pesar de s\u00f3 cualificar cuarto.\nA quinta carreira da tempada foi no Circu\u00edto de Catalu\u00f1a en Barcelona. O regreso a Europa permitiu que a maior\u00eda dos equipos actualizaran os seus coches, inclu\u00edndo modificaci\u00f3ns no coche de Button, o \"Brawn BGP 001\", que a\u00ednda non fora alterado desde que comezou a tempada. Button logrou a pole position na \u00faltima volta da sesi\u00f3n de cualificaci\u00f3n, que describiu os cambios como un \"bo paso adiante\". Tanto Button como Barrichello ti\u00f1an previsto inicialmente parar tres veces durante a carreira; con todo, despois de quedar detr\u00e1s de Barrichello na primeira curva, Button cambiouse a unha estratexia de d\u00faas paradas, e isto significou que terminou comodamente por diante. Logo da carreira un infeliz Barrichello pensaba que o equipo sacrificarao para axudar a Button, dicindo: \"Se te\u00f1o o m\u00e1is m\u00ednimo indicio de que favorecen a Jenson vou colgar o meu casco ma\u00f1\u00e1\".\nNo Gran Premio de M\u00f3naco de 2009, Button logrou a s\u00faa cuarta pole da tempada na s\u00faa \u00faltima volta de cualificaci\u00f3n, comentando despois, \"Foi a mi\u00f1a mellor volta do fin de semana e sen d\u00fabida unha das mellores voltas que fixen nunca\". Button coidou os seus pneum\u00e1ticos moito mellor que o seu compa\u00f1eiro de equipo nas primeiras voltas da carreira, constru\u00edndo dunha vantaxe a que non renunciou, logrando un 'hat-trick de vitorias. David Tremayne describiuno como \"un rendemento tan bo como calquera cousa que v\u00edramos, do talle de Ayrton Senna ou Michael Schumacher\", engadindo que \"eliminou calquera d\u00fabida sobre a s\u00faa capacidade logo de anos de forcexeo con coches mediocres\". En Turqu\u00eda, Button clasificouse segundo detr\u00e1s de Vettel, pero un erro na primeira volta do alem\u00e1n permitiulle tomar a dianteira e mantivo baixo control \u00e1 competencia para lograr \u00e1 s\u00faa cuarta vitoria consecutiva. Isto significaba que ga\u00f1ara seis das primeiras sete carreiras da tempada; un logro s\u00f3 comparable a Alberto Ascari, Juan Manuel Fangio, Jim Clark e Michael Schumacher, todos ga\u00f1aran o t\u00edtulo mundial.\nO Gran Premio do Reino Unido de 2009 en xu\u00f1o marcou o final da superioridade de Button sobre o resto de participantes, e foi o primeiro dunha serie de malos resultados. Alcanzou o sexto lugar, seguido dun quinto lugar en Alema\u00f1a, os Red Bull dominaron ambas carreiras. Brawn GP estaba esperanzado de conseguir un bo resultado no Gran Premio de Hungr\u00eda de 2009, xa que o coche actualizarase de xeito significativo e polo xeral o seu mellor momento era en condici\u00f3ns de calor. Con todo, Button loitou coa temperatura dos pneum\u00e1ticos e conseguiu a peor posici\u00f3n da tempada s\u00e9timo, durante a carreira, preguntou frustrado na radio do equipo, \"Como pode ser este coche tan malo neste momento?\"\nA s\u00faa mala racha continuou en Valencia, cualificou detr\u00e1s do seu compa\u00f1eiro de equipo e, a continuaci\u00f3n, marchou detr\u00e1s de Webber durante unha gran parte da carreira, terminou s\u00f3 no s\u00e9timo lugar. Barrichello ga\u00f1ou a carreira, e pechou a brecha con Button a 18 puntos. Martin Brundle sentiu que Button loitaba coa presi\u00f3n de liderar o campionato do mundo, escribiu: \"Reforzouse no coche e os seus instintos naturais ao volante est\u00e1n sendo restrinxidos.\" A seguinte carreira en Spa-Francorchamps, Button tivo o seu primeiro abandono da tempada tras unha colisi\u00f3n con Romain Grosjean durante a primeira volta. Isto significou que Button s\u00f3 anotara 11 puntos nas s\u00faas cinco carreiras anteriores, e a falta de cinco carreiras a s\u00faa vantaxe reduciuse a 16 puntos sobre Barrichello, e 19 e 20.5 sobre Vettel e Webber, respectivamente.\nButton recuperouse en Monza cualificouse sexto, antes de terminar segundo por detr\u00e1s do seu compa\u00f1eiro de equipo. A seguinte carreira en Singapur, Button clasificouse mal 12\u00ba, pero f\u00edxoo moito mellor o d\u00eda de carreira e quedou no quinto lugar; Barrichello foi sexto. A falta de tres carreiras e 30 puntos por disputar, Button estaba 15 puntos por diante do seu compa\u00f1eiro de equipo e 25 por diante de Vettel, Webber xa no pod\u00eda loitar polo t\u00edtulo. Unha semana m\u00e1is tarde no Gran Premio do Xap\u00f3n, os coches Brawn GP loitaron outra vez, Barrichello e Button terminaron s\u00e9timo e oitavo, respectivamente.\nNo Gran Premio do Brasil de 2009, Button viuse obstaculizado na cualificaci\u00f3n por unha mala elecci\u00f3n de pneum\u00e1ticos no clima h\u00famido e alcanzou soamente a d\u00e9cimo cuarta posici\u00f3n. A s\u00faa loita polo campionato beneficiouse do d\u00e9cimo sexto posto na cualificaci\u00f3n de Vettel, pero o seu compa\u00f1eiro de equipo e rival m\u00e1is pr\u00f3ximo, Barrichello, clasificouse na pole. Na carreira, Button viuse favorecido por un incidente na primeira volta, e estaba s\u00e9timo na volta sete. Chegou tan alto como o segundo lugar a metade de carreira, pero ao final terminou quinto, logrando os puntos suficientes para asegurar o campionato de a falta dunha carreira. Na \u00faltima carreira da tempada, en Abu Zabi, Button clasificouse detr\u00e1s de Barrichello de novo, pero foi capaz de lograr o podio ao chegar terceiro.\nCon 169 sa\u00eddas, Button fixo o segundo maior n\u00famero de sa\u00eddas de carreira antes de converterse en campi\u00f3n do mundo. S\u00f3 Nigel Mansell (con 176 sa\u00eddas, no Gran Premio de Hungr\u00eda de 1992) competera en m\u00e1is carreiras que Button antes de ga\u00f1ar o Campionato do Mundo. Button escribiu un libro sobre a s\u00faa tempada 2009, titulado \"O meu ano do Campionato\", que foi publicado por Weidenfeld Nicolson, o 19 de novembro de 2009.\nButton foi nomeado membro da Orde do Imperio Brit\u00e1nico (MBE) en 2010 polos seus servizos aos deportes de motor. A cidade natal de Button, Frome, dedicoulle unha r\u00faa, Jenson Avenue, e outorgoulle as chaves da cidade. A cidade tam\u00e9n ten a intenci\u00f3n de nomear unha nova ponte sobre o r\u00edo Frome como 'The Jenson Button Bridge'.\nMcLaren (2010\u20132016).\nTrala compra de Brawn por Mercedes, Button anunciou o 18 de novembro de 2009 que deixar\u00eda o equipo para pasar a McLaren na tempada . Asinou un contrato de tres anos de 6 mill\u00f3ns de libras por tempada para pilotar xunto co ex campi\u00f3n do mundo Lewis Hamilton. Button dixo que se mudou porque quer\u00eda motivaci\u00f3n, e o desaf\u00edo de competir cara a cara con Hamilton, a\u00ednda que Brawn ofreceralle m\u00e1is di\u00f1eiro. Un n\u00famero de persoas, inclu\u00eddos os ex pilotos de F\u00f3rmula Un John Watson, Jackie Stewart e Eddie Irvine, cr\u00edan que a medida era un erro, e que Button ter\u00eda dificultades para competir con Hamilton en McLaren.\n2017 ano sab\u00e1tico.\nO 3 de setembro de 2016 Button anunciou que abandonar\u00eda o seu asento en McLaren para a tempada de F\u00f3rmula 1 de . Asinou un contrato de dous anos para ser un embaixador do equipo e unha opci\u00f3n para volver como piloto en .\nEstilo de conduci\u00f3n.\nButton \u00e9 co\u00f1ecido por ter un estilo de conduci\u00f3n moi suave,Mark Hughes escribiu en 2009: \"Button ten unha fant\u00e1stica sensaci\u00f3n de a que potencia p\u00f3dese tomar unha curva e isto perm\u00edtelle ser suave nas s\u00faas entradas, na direcci\u00f3n e os movementos de aceleraci\u00f3n en particular tenden a ser graciosos e belamente coordinados.\" Isto perm\u00edtelle desenvolverse ben en condici\u00f3ns dif\u00edciles, como a s\u00faa vitoria no Gran Premio de Hungr\u00eda de 2006. Moitos cren que o seu estilo suave lle permite conservar os seus pneum\u00e1ticos mellor durante as condici\u00f3ns de carreira que outros pilotos. Con todo, o seu estilo suave tam\u00e9n pode significar que se ten que esforza para xerar a temperatura necesaria nos pneum\u00e1ticos nos d\u00edas frescos ou pistas pouco esixentes.\nXunto co seu estilo de conduci\u00f3n, Button demostrou tomar decisi\u00f3ns de carreira intelixentes, como a s\u00faa estratexia de parada en boxes durante o Gran Premio de Australia de 2010.\nJackie Stewart debuxou similitudes co estilo de conduci\u00f3n e pericia de Alain Prost. Nunha entrevista en 2003, Button dixo sobre Prost: \"A s\u00faa forma de conducir era tan suave. Foi a persoa sobre \u00e1 que intentei parecerme eu mesmo\". Con todo, contradic\u00edase en 2009, cando dixo: \"Non podo dicir o mesmo\". \"Nunca intentei parecerme a ningu\u00e9n, non creo que moita xente f\u00e1gao cando est\u00e1n desenvolvendo a s\u00faa carreira.\"\nVida persoal.\nComo moitos pilotos de F\u00f3rmula 1, Button reside no principado de M\u00f3naco, a\u00ednda que viviu en Guernsey 18 meses antes de regresar a M\u00f3naco en 2012. Tam\u00e9n ten propiedades no Reino Unido e Bahrein. Os seus pasatempos incl\u00faen o ciclismo de monta\u00f1a, competindo e triatl\u00f3ns e bodyboard, e a s\u00faa colecci\u00f3n de autom\u00f3biles incl\u00fae un Nissan GT-R, un VW Campervan de 1956, un Honda S600 e un Mercedes C63 AMG, numerosos Ferraris (inclu\u00edndo un Enzo) e o coche co que g\u00f1ou o campionato, o Brawn BGP 001. En 2013, Button anunciou os seus plans para vender o seu Ferrari Enzo vermello nunha poxa. Anteriormente foi propietario dun Honda azul NSX Type R e un Bugatti Veyron azul e negro.\nEstivo comprometido coa actriz e cantante Louise Griffiths antes de terminar a s\u00faa relaci\u00f3n de cinco anos en maio de 2005. En 2009, Button comezou a sa\u00edr coa modelo Jessica Michibata. O 14 de febreiro de 2014 Button comprometeuse con Michibata, E os dous casaron en Hawai en decembro de 2014. En decembro de 2015, Button anunciou que se separaran logo dun ano de matrimonio. En 2016 Button comezou a sa\u00edr coa modelo Brittny Ward.\nButton ten polo menos tres tatuaxes: un bot\u00f3n (button en ingl\u00e9s) de abrigo negro no seu antebrazo dereito, un dese\u00f1o tribal grande que abarca o seu ombreiro esquerdo e peito superior e un car\u00e1cter xapon\u00e9s kanji no seu nocello que di . F\u00edxoo antes de ga\u00f1ar o t\u00edtulo mundial, e \u00e9 o nome do equipo de tr\u00edatlon de Button. Desde mediados de 2010, a mesma lenda apareceu no casco de carreiras de Button. Button \u00e9 tam\u00e9n embaixador da marca Head &amp; Shoulders, e apareceu en campa\u00f1as publicitarias para a compa\u00f1\u00eda.\nButton tam\u00e9n est\u00e1 involucrado en acci\u00f3ns de caridade a trav\u00e9s da creaci\u00f3n do The Jenson Button Trust. Fundada en marzo de 2010, a Fundaci\u00f3n ofrece doaz\u00f3ns a unha serie de causas caritativas. Cada ano, o Fideicomiso selecciona e nomea aos beneficiarios de beneficencia aos cales distribuiranse os fondos.\nO 5 de setembro de 2011, Button abriu un restaurante en Beulah Street en Harrogate, chamado Victus, pero pechou logo de menos dun ano no mercado.\nO 12 de xaneiro de 2014, o pai de Button, John, morreu na s\u00faa casa na Riviera francesa, aos 70 anos. John, a quen Jenson chamou \"Pap\u00e1 Smurf\", crese que morreu dun ataque ao coraz\u00f3n. John era membro habitual da pequena comitiva de Jenson..\nO 3 de agosto de 2015, Button e a s\u00faa esposa Jessica foron roubados nunha casa alugada en Saint-Tropez, estaban cos seus amigos cando os ladr\u00f3ns saquearon a casa e roubaron pertenzas por un valor de 300.000 libras esterlinas. Os informes suxeriron que a parella poder\u00eda ser gaseada a trav\u00e9s do sistema de aire acondicionado antes da entrada dos ladr\u00f3ns no edificio.\nO 18 de outubro de 2015, Button ga\u00f1ou unha competici\u00f3n de tr\u00edatlon en Hermosa Beach (California).\nAndaina.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "12341", "revid": "22570", "url": "https://gl.wikipedia.org/wiki?curid=12341", "title": "Takuma Sato", "text": "Takuma Sat\u014d (\u4f50\u85e4\u7422\u78e8), nado o 28 de xaneiro de 1977 en Toquio, \u00e9 un piloto de automobilismo xapon\u00e9s. Foi o primeiro piloto asi\u00e1tico que ga\u00f1ou as 500 millas de Indian\u00e1polis, o que conseguiu en d\u00faas ocasi\u00f3ns (2017 e 2020).\nTraxectoria.\nCon 19 anos, no 1996, cambiou a bicicleta por un kart, o cal o comprou cos seus aforros. Ao ano seguinte ingresou na escola Honda Racing Suzuka, pagando el todos os gastos do ingreso. No 1998 debutou na F\u00f3rmula 3000 do Xap\u00f3n, na que, grazas aos seus progresos e a que Honda confiaba nel, foi a propia escuder\u00eda quen lle pagou todo. A\u00ednda as\u00ed, o so\u00f1o de Sato era ir a Europa para chegar ao m\u00e1is alto, so\u00f1o que comezou a cumprir no 1998, ano no que foi a Inglaterra e participou na F\u00f3rmula J\u00fanior, m\u00e1is concretamanete na F\u00f3rmula Vauxhall, na cal estaba no equipo Diamond Racing e na F\u00f3rmula Opel. Ao ano seguinte compartiu a s\u00faa participaci\u00f3n na Euroseries da F\u00f3rmula Opel, onde rematou sexto na tempada coa F\u00f3rmula 3000 inglesa.\nNo ano 2000 continuou na F3 inglesa, pero nesa tempada cambiou de equipo, pertencendo as\u00ed a Carlin Motorsport. Ese ano rematou terceriro no campionato. Outro ano m\u00e1is continuaba na F3, na cal quedou primeiro, cun gran r\u00e9cord, 12 vitorias en 13 carreiras. Ademais do campionato, conseguiu vitorias en Macau e Zandvoort.\nXa no ano 2002 rematou de cumprir o seu gran so\u00f1o, firmando con Jordan (naquel ent\u00f3n Jordan Honda) para competir na categor\u00eda m\u00e1is alta, na F\u00f3rmula 1, sempre grazas ao apoio financeiro de Honda. Ese ano caracteriz\u00e1rono a s\u00faa velocidade nos circu\u00edtos e, \u00e1 s\u00faa vez, os m\u00faltiples erros que comet\u00eda, como, por exenplo, a colisi\u00f3n co seu compa\u00f1eiro de equipo por aquel ent\u00f3n, Giancarlo Fisichella destrozando ambos os monoprazas.\nAo ano seguinte, no 2003, Honda e Jordan romperon os seus compromisos profesionais, raz\u00f3n pola cal Takuma pasou unha tempada enteira como piloto probador ao bordo dun BAR. A\u00ednda que, ao final da tempada, se converteu en piloto oficial ao ter que substitu\u00edr a Jacques Villeneuve.\nNo 2004 asegurouse unha praza como piloto oficial e en 2005 seguiu na mesma escuder\u00eda xunto co ingl\u00e9s Jenson Button.\nVida persoal.\nSato est\u00e1 casado con Chiharu Sato e ten dous fillos; vive en Carmel co seu representante, Steve Fusek. Sato foi campi\u00f3n nacional de ciclismo no instituto e empregou este deporte como parte do seu adestramento f\u00edsico durante a s\u00faa carreira como piloto."}
{"id": "12343", "revid": "23204", "url": "https://gl.wikipedia.org/wiki?curid=12343", "title": "R\u00edo de Xaneiro", "text": "O R\u00edo de Xaneiro, (en ), \u00e1s veces co\u00f1ecida simplemente como R\u00edo e fundada como \"S\u00e3o Sebasti\u00e3o do Rio de Janeiro\", \u00e9 a capital do estado do R\u00edo de Xaneiro, a segunda cidade m\u00e1is grande do Brasil e a terceira \u00e1rea metropolitana de Am\u00e9rica do Sur, con aproximadamente 6,5 mill\u00f3ns de habitantes (2017) na s\u00faa \u00e1rea municipal e 12,3 mill\u00f3ns na \u00e1rea metropolitana, convert\u00e9ndoa na sexta cidade de Am\u00e9rica e a vix\u00e9simo sexta do mundo. \u00c9 o principal destino tur\u00edstico internacional no Brasil, de Am\u00e9rica Latina e de todo o hemisferio sur. A capital fluminense \u00e9 a cidade brasileira m\u00e1is co\u00f1ecida no exterior, funcionando como un \"espello\", ou \"retrato\" nacional, ora positiva ora negativamente. Parte da cidade est\u00e1 considerada como lugar Patrimonio da Humanidade pola UNESCO dende o 1 de xullo de 2012 na categor\u00eda de paisaxes culturais coa denominaci\u00f3n \"R\u00edo de Xaneiro: paisaxes cariocas entre a monta\u00f1a e o mar\". O himno da cidade leva por nome \"Cidade Maravilhosa\" e os seus habitantes ch\u00e1manse \"cariocas\" (tam\u00e9n son \"fluminenses\", a\u00ednda que este xentilicio \u00e9 m\u00e1is amplo e ref\u00edrese aos habitantes do Estado do R\u00edo de Xaneiro).\nFundada en 1565 polos portugueses, a cidade foi inicialmente a sede da Capitan\u00eda do R\u00edo de Xaneiro, unhas das distintas capitan\u00edas do Imperio. M\u00e1is tarde, en 1793, converteuse na capital do Estado do Brasil, un dos m\u00faltiplos territorios coloniais portugueses. Uns anos m\u00e1is tarde, en 1808, cando a casa real portuguesa se trasladou ao Brasil, R\u00edo converteuse na sede da corte de Mar\u00eda I que, posteriormente en 1815, baixo o a direcci\u00f3n do seu fillo o Pr\u00edncipe rexente e futuro Rei Xo\u00e1n VI, elevou o Brasil \u00e1 categor\u00eda de Reino dentro do Reino Unido de Portugal, Brasil e o Algarve. As\u00ed, R\u00edo converteuse na capital da pluricontinental monarqu\u00eda portuguesa at\u00e9 1822, cando comezou a guerra da Independencia brasileira. Despois servir\u00eda como capital do independizado Imperio do Brasil at\u00e9 1889, e posteriormente capital republicana at\u00e9 1960, cando a sede do goberno foi trasladada para a ent\u00f3n recentemente constru\u00edda Brasilia.\n\u00c9 un dos principais centros econ\u00f3micos, culturais e financeiros do pa\u00eds, sendo internacionalmente co\u00f1ecida por diversas iconas culturais e paisax\u00edsticas, coma o \"P\u00e3o de A\u00e7\u00facar\", o cerro do Corcovado coa \"estatua do Cristo Redentor\", as praias dos barrios de Copacabana, Ipanema e Barra da Tijuca (entre outras), o Est\u00e1dio do Maracan\u00e3, o Est\u00e1dio Nilton Santos, o barrio bohemio da Lapa e os seus arcos, o Teatro Municipal do Rio de Janeiro, os bosques da Tijuca e da Pedra Branca, a Quinta da Boa Vista, a Biblioteca Nacional, a ilha de Paquet\u00e1, o Aninovo de Copacabana, o carnaval carioca, a Bossa nova e a samba.\nRepresenta o segundo maior PIB do pa\u00eds (e o trix\u00e9simo maior do mundo), e \u00e9 sede das d\u00faas maiores empresas brasileiras - a Petrobras e a Vale, e das principais compa\u00f1\u00edas de petr\u00f3leo e telefon\u00eda do Brasil, al\u00e9n do maior conglomerado de empresas de medios de comunicaci\u00f3n de Am\u00e9rica Latina, o Grupo Globo. \u00c9 a sede de gran n\u00famero de universidades e institutos, \u00e9 o segundo maior polo de investigaci\u00f3n e desenvolvemento do Brasil, respons\u00e1bel do 19% da produci\u00f3n cient\u00edfica nacional, segundo datos de 2005. Destaca para a Universidade Federal do Rio de Janeiro que publicou artigos entre 1998 e 2002. R\u00edo de Xaneiro est\u00e1 considerada unha cidade global beta polo inventario de 2008 \"Globalization and World Cities Research Network\" (GaWC) da Universidade de Loughborough.\nA s\u00faa rexi\u00f3n metropolitana (Grande R\u00edo) concentra moitas industrias qu\u00edmicas e de metalurxia. Est\u00e1 a 430\u00a0km da cidade de S\u00e3o Paulo, a m\u00e1is grande do pa\u00eds, a cal \u00e9 ligada pola estrada \"Rodovia Presidente Dutra\". Ten dous importantes aeroportos: o Aeroporto Internacional Tom Jobim, moi utilizado para voos internacionais e dom\u00e9sticos, e o segundo en movemento do pa\u00eds; e m\u00e1is o Aeroporto Santos Dumont, pr\u00f3ximo \u00f3 centro da cidade, que \u00e9 usado s\u00f3 por voos cara a S\u00e3o Paulo, Belo Horizonte e Brasilia.\nEtimolox\u00eda.\nA ba\u00eda de Guanabara, \u00e1 marxe da cal se organizou a cidade, foi descuberta polo explorador portugu\u00e9s Gaspar de Lemos o 1 de xaneiro de 1502. Malia que se afirma que o nome \"R\u00edo de Xaneiro\" foi escollido en virtude de que os portugueses coidaron que a ba\u00eda da foz era un r\u00edo, en realidade naquela \u00e9poca non hab\u00eda distinci\u00f3n de nomenclatura entre r\u00edos e ba\u00edas, motivo polo cal foi o corpo de auga correctamente chamado como r\u00edo. Os franceses, que se aliaran cos tupinambas, estabelec\u00e9ronse na rexi\u00f3n en 1555, mais foron expulsados polos portugueses en 1567.\nHistoria.\nA cidade foi fundada o 1 de marzo de 1565, polo militar portugu\u00e9s Est\u00e1cio de S\u00e1, co nome de S\u00e3o Sebasti\u00e3o do Rio de Janeiro (San Sebasti\u00e1n do R\u00edo de Xaneiro), na honra de San Sebasti\u00e1n (que faleceu o 20 de xaneiro). Durante s\u00e9culos, o asentamento chamouse S\u00e3o Sebasti\u00e3o, no lugar da popular segunda metade do seu nome. A cidade fundouse como unha base dende a cal invadir o asentamento franc\u00e9s, o que finalmente se acadou en 1567, expulsando aos franceses.\nAta comezos do s\u00e9culo XVII, a cidade viuse ameazada ou invadida por piratas e bucaneiros franceses, como Jean-Fran\u00e7ois Duclerc e Ren\u00e9 Duguay-Trouin. Despois de 1720, cando os portugueses atoparon ouro e diamantes na capitan\u00eda de Minas Gerais, R\u00edo de Xaneiro pasou a ser moito m\u00e1is \u00fatil que Salvador de Ba\u00eda como porto para exportar a riqueza, xa que esta estaba moito m\u00e1is ao norte. En 1763, a administraci\u00f3n colonial portuguesa en Am\u00e9rica trasladouse a R\u00edo. A cidade continuou sendo principalmente a capital colonial ata 1808, cando a familia real portuguesa e a maior\u00eda dos asociados nobres de Lisboa, que fux\u00edan da invasi\u00f3n napole\u00f3nica de Portugal, traslad\u00e1ronse a R\u00edo de Xaneiro. A capital do reino foi trasladada \u00e1 cidade, que, polo tanto, converteuse na \u00fanica capital europea f\u00f3ra de Europa.\nCando o pr\u00edncipe Pedro I proclamou a independencia do Brasil en 1822, decidiu manter o R\u00edo de Xaneiro como capital do seu novo imperio. R\u00edo seguiu como capital do Brasil despois de 1889, cando a monarqu\u00eda foi cambiada por unha rep\u00fablica, ata 1960, cando a sede do goberno federal foi transferida a Brasilia. Entre 1808 e 1815 foi a capital do Reino de Portugal e dos Algarves, como era oficialmente denominado Portugal na \u00e9poca. Entre 1815 e abril de 1821, foi a capital do Reino Unido de Portugal, Brasil e Algarve ante a incorporaci\u00f3n do Brasil como parte integrante do Reino.\nEn agosto de 1834, foi separada do resto da provincia do R\u00edo de Xaneiro (agora estado), transform\u00e1ndose en Municipio Neutral. En 1992, a cidade foi sede da Conferencia das Naci\u00f3ns Unidas sobre Medio Ambiente e Desenvolvemento (CNUCED), m\u00e1is co\u00f1ecida como Rio-92. Foi a primeira reuni\u00f3n internacional de peso dende a fin da guerra fr\u00eda, e contou coa presenza de delegaci\u00f3ns de 175 pa\u00edses.\nXeograf\u00eda.\nA cidade ocupa a marxe occidental da ba\u00eda de Guanabara e as illas (como Governador e Paquet\u00e1), e desenvolveuse sobre estreitas planicies aluviais comprimidas entre monta\u00f1as e cerros. Est\u00e1 asentada sobre tres grandes macizos: Pedra Branca, Gericin\u00f3 e o da Tijuca, con picos de interese tur\u00edstico como o \"Bico do Papagaio\", \"Andara\u00ed\", \"Pedra da G\u00e1vea\", \"Corcovado\", o \"Dois Irm\u00e3os\" e o \"P\u00e3o de A\u00e7\u00facar\".\nSeu litoral ten 197 quil\u00f3metros de extensi\u00f3n e incl\u00fae m\u00e1is de cen illas que ocupam 37\u00a0km\u00b2. Desd\u00f3brase en tres partes: a ba\u00eda de Sepetiba, o oc\u00e9ano Atl\u00e2ntico e a ba\u00eda de Guanabara. O litoral da ba\u00eda de Sepetiba ten como \u00fanico accidente xeogr\u00e1fico not\u00e1bel a Restinga da Marambaia e \u00e9 areoso, baixo e pouco recortado. O litoral da ba\u00eda de Guanabara \u00e9 recortado, baixo, abarca muitas illas (como a do Governador, de 29\u00a0km\u00b2) e nas s\u00faas marxes sit\u00faase o centro comercial e os suburbios industriais.\nO litoral Atl\u00e1ntico ten alternancias consider\u00e1beis, present\u00e1ndose ora alto, nas ramificaci\u00f3ns costeiras dos macizos da Pedra Branca e da Tijuca, ora baixo, treito polo cal se estenden as praias integradas \u00e1 paisaxe urbana. Diversas lagoas, como as da Tijuca, Marapendi, Jacarepagu\u00e1 e Rodrigo de Freitas form\u00e1ronse nas terras baixas, moitas de terreo pantanoso e a\u00ednda non completamente drenado.\nClima.\nO clima de R\u00edo de Xaneiro \u00e9 o tropical atl\u00e1ntico, con variaci\u00f3ns locais debido \u00e1s diferenzas de altitude, \u00e1 vexetaci\u00f3n e \u00e1 proximidade do oc\u00e9ano. Por se tratar dunha cidade litoral, a influencia mar\u00edtima \u00e9 percept\u00edbel, traduc\u00edndose en amplitudes t\u00e9rmicas relativamente baixas. Os ver\u00e1ns son quentes e h\u00famidos, ocasionalmente con temporais. Segundo datos do Instituto Nacional de Meteorolox\u00eda brasileiro (INMET), desde 1961 a temperatura m\u00ednima absoluta rexistrada no R\u00edo de Xaneiro foi de o 28 de xu\u00f1o de 1994 na estaci\u00f3n meteorol\u00f3xica do barrio Alto da Boa Vista, onde tam\u00e9n foi rexistrada a maior acumulaci\u00f3n de precipitaci\u00f3ns do municipio en 24 horas, de o 12 de marzo de 1998. A temperatura m\u00e1xima absoluta alcanzou os o 26 de decembro de 2012, na estaci\u00f3n do barrio da Santa Cruz.\nEconom\u00eda.\nR\u00edo de Xaneiro converteuse nun sitio atractivo para situar as empresas cando era a capital do Brasil, debido a que importantes sectores da sociedade e do goberno estaban presentes na cidade. A cidade foi elixida como sede central de varias compa\u00f1\u00edas estatais como Petrobras, Caixa Econ\u00f3mica Federal e Vale do Rio Doce. Tras o traslado da capital a Brasilia en 1960, seguiu atraendo m\u00e1is compa\u00f1\u00edas, especialmente tras o descubrimento do petr\u00f3leo en Campos Basin, rexi\u00f3n que produce a maior parte da produci\u00f3n de petr\u00f3leo do Brasil. Isto supuxo que moitas compa\u00f1\u00edas petrol\u00edferas e gas\u00edsticas se asentaran en R\u00edo de Xaneiro, como as filiais brasileiras de Shell, EBX e Esso, as\u00ed como a estatal Petrobras. A sede do Banco Nacional de Desenvolvemento Econ\u00f3mico e Social tam\u00e9n se encontra na cidade. Tam\u00e9n \u00e9 a sede de compa\u00f1\u00edas de telecomunicaci\u00f3ns, como Intelig, Claro, Oi e Embratel.\nA cidade enc\u00f3ntrase na segunda posici\u00f3n no indicador de produci\u00f3n industrial do pa\u00eds, i \u00e9 un centro financeiro e de servizos importante. A industria da cidade produce comida procesada, produtos qu\u00edmicos, derivados do petr\u00f3leo, farmac\u00e9uticos, metal\u00farxicos, t\u00e9xtiles, barcos (nos estaleiros) e mobles. Por\u00e9n, o sector servizos domina a econom\u00eda. O segundo mercado de valores m\u00e1is activo do Brasil tam\u00e9n se encontra en R\u00edo, a Bolsa da Valores do Brasil. As maiores empresas farmac\u00e9uticas internacionais te\u00f1en s\u00faa sede brasileira en R\u00edo, como Merck, Roche, Arrow, Darrow, Baxter, Mayne ou Mappel.\nO turismo e o entretemento son outros dos aspectos claves da vida econ\u00f3mica da cidade; \u00e9 a maior atracci\u00f3n tur\u00edstica do pa\u00eds, tanto para brasileiros como para estranxeiros. A maior\u00eda das compa\u00f1\u00edas de entretemento te\u00f1en base en R\u00edo de Xaneiro, como TV Globo (Globosat, Globo News, SportTv, Telecine, Tv Brazil), NET, SKY ou WayBrazil, e tam\u00e9n alg\u00fans dos peri\u00f3dicos brasileiros m\u00e1is importantes, como \"Jornal do Brasil\", \"O Globo\", \"O Dia\" ou \"Business Rio\".\nO PIB da cidade en 2005 era de 118.979.752.000 reais, e a renda per c\u00e1pita nese ano era de 19,524 reais.\nCultura.\nA cidade \u00e9 famosa polas praias de Copacabana e Ipanema, pola estatua xigante do\u00e7e Cristo, o \"Cristo Redentor\" sobre o Cerro do Corcovado, pola celebraci\u00f3n anual do Carnaval na praia de Copacabana (no que hai aproximadamente 2 mill\u00f3ns de persoas), e pola monta\u00f1a monol\u00edtica co\u00f1ecida como Pan de Azucre, en portugu\u00e9s \"P\u00e3o de A\u00e7\u00facar\". O nome desta monta\u00f1a foi traducido erroneamente en varios idiomas como \"pan de azucre\", cando realmente no se refire a ning\u00fan tipo de pan, sen\u00f3n, segundo unha versi\u00f3n do historiador Vieira Fazenda, aos bloques de azucre de forma c\u00f3nica que se preparaban para s\u00faa exportaci\u00f3n no s\u00e9culo XVI. O equivalente m\u00e1is correcto de P\u0101o de A\u00e7\u00facar, ser\u00eda ent\u00f3n \"piloncillo\" (en M\u00e9xico), ou \"panela\" (en Colombia) e \"papel\u00f3n\" (en Venezuela), a\u00ednda que \u00e9 tradicionalmente co\u00f1ecido en espa\u00f1ol e outros idiomas como Pan de Azucre.\nR\u00edo de Xaneiro \u00e9 famosa tam\u00e9n polas s\u00faas caracter\u00edsticas xeogr\u00e1ficas e urbanas, ao estar constru\u00edda nunha zona pouco propicia para o establecemento dunha metr\u00f3pole, pois \u00e9 unha zona moi reducida, limitada polo oc\u00e9ano e pola serra, o que fai que \u00e1s veces o ancho da cidade se reduza a menos de dez cuadras. A cidade ten unha lagoa, Rodrigo de Freitas, ao norte da praia de Leme. Estas caracter\u00edsticas xeogr\u00e1ficas e xeol\u00f3xicas requiriron un esforzo adicional dos urbanistas, que trazaron numerosos t\u00faneles e pontes para facer posible o tr\u00e1fico rodado entre as distintas \u00e1reas da cidade. Destaca o traballo do urbanista brasileiro Roberto Burle Marx, que o seu traballo m\u00e1is famoso \u00e9, probablemente, o dese\u00f1o ondeado en branco e negro que hai nas calzadas da avenida Atl\u00e1ntica, o cal se converteu en logotipo da cidade. Burle Marx ademais participou no dese\u00f1o e construci\u00f3n do Aterro do Flamengo, onde foron ganados ao mar 1.200.000 metros cadrados, no que se converter\u00eda en parque p\u00fablico \u00e1s beiras do mar, xunto \u00e1 praia de Flamengo, no barrio do mesmo nome.\nSegundo o IBGE en 2005, a cidade ti\u00f1a 6.094.183 habitantes, pero considerando a Rexi\u00f3n Metropolitana do R\u00edo de Xaneiro, o ascenso poboacional chegaba aos 11.351.937 mill\u00f3ns de habitantes cunha superficie total de 4.659\u00a0km\u00b2, convert\u00e9ndoa na segunda metr\u00f3poles m\u00e1is poboada do Brasil e a cuarta de Am\u00e9rica Latina. M\u00e1is al\u00e1 dos seus atractivos tur\u00edsticos, \u00e9 tam\u00e9n un gran centro de comercio, servizos e industrias, e ten dous importantes portos para exportaci\u00f3ns e importaci\u00f3ns: o porto do R\u00edo de Xaneiro, que se sit\u00faa na ba\u00eda de Guanabara, ao leste da cidade, e o porto de Sepetiba que se sit\u00faa na ba\u00eda de Sepetiba, ao oeste da mesma. \u00c9 servida por dous aeroportos: o Aeroporto Santos Dumont (c\u00f3digo IATA SDU), que concentra voos dom\u00e9sticos e ata o Mercosur; e o Aeroporto Internacional Antonio Carlos Jobim (co\u00f1ecido como Aeroporto do Gale\u0101o, c\u00f3digo IATA GIG), situado na Illa do Gobernador.\nA outra marxe da Ba\u00eda de Guanabara sit\u00faase na cidade de Niter\u00f3i. A\u00ednda que oficialmente \u00e9 unha cidade propia, Niter\u00f3i funciona como se fose un barrio do R\u00edo de Xaneiro, unha especie de \"cidade dormitorio\".\nCarnaval do R\u00edo de Xaneiro.\nO carnaval do Brasil cel\u00e9brase anualmente 40 d\u00edas antes de Pascua, e marca o comezo da Coresma. R\u00edo de Xaneiro \u00e9 famoso polas escolas de samba que desfilan fronte aos espectadores no samb\u00f3dromo. A cidade completa trast\u00f3rnase a segunda semana de febreiro para celebrar o Carnaval. Requ\u00edrese facer reservas con moita antelaci\u00f3n, e \u00e9 com\u00fan que os hoteis suban seus prezos e ofrezan a semana completa.\nHai unha \u00e1rea propia das principais escolas de samba que participan no carnaval cerca do Samb\u00f3dromo, as\u00ed \u00e9lles moito m\u00e1is f\u00e1cil conducilas ata al\u00ed. P\u00f3dese ir a visitar este \u00e1rea, e ver as carrozas dos anos anteriores, pero o que non se pode ver son as carrozas que se est\u00e1n a facer para o ano seguinte, xa que se gardan con moito segredo.\nAs d\u00faas escolas que queden nas \u00faltimas posici\u00f3ns da clasificaci\u00f3n son descendidas, mentres que outras d\u00faas ascenden e substit\u00faenas. As cinco escolas de samba ga\u00f1adoras, desfilan a semana seguinte polo Samb\u00f3dromo.\nDeportes.\nOs eventos deportivos m\u00e1is co\u00f1ecidos do R\u00edo de Xaneiro son a etapa brasileira de MotoGP e as finais mundiais de volei praia. Jacarepagu\u00e1 era o local onde se realizaba a etapa brasileira do Gran Premio de F\u00f3rmula 1, entre os anos de 1978 e 1990, e Champ Car (1996-1999). Os circu\u00edtos WCT e WQS de Surf foron disputados en praias cariocas entre 1985 e 2001.\nRecentemente, a cidade constru\u00edu un novo e moderno estadio no barrio de Engenho de Dentro, con capacidade para m\u00e1is de 46 mil persoas. Foi bautizado de Est\u00e1dio Ol\u00edmpico Jo\u00e3o Havelange, en homenaxe ao brasileiro que presidiu durante moitos anos a FIFA, e a\u00ednda hoxe \u00e9 considerado seu presidente de honra.\nA pr\u00e1ctica de deportes \u00e9 un pasatempo moi com\u00fan en R\u00edo de Xaneiro, sendo o f\u00fatbol o m\u00e1is popular deles. O R\u00edo ten cinco clubs brasileiros bastante tradicionais: Am\u00e9rica, Botafogo, Flamengo, Fluminense e Vasco. A sede da Confederaci\u00f3n Brasileira de F\u00fatbol (CBF) local\u00edzase nun edificio de Barra da Tijuca, zona oeste. A cidade foi elixida como sede dos Xogos Ol\u00edmpicos de 2016."}
{"id": "12344", "revid": "85894", "url": "https://gl.wikipedia.org/wiki?curid=12344", "title": "S\u00e3o Paulo", "text": "S\u00e3o Paulo \u00e9 a cidade m\u00e1is grande do Brasil, e capital do estado de S\u00e3o Paulo. Ten uns 11 253 503 habitantes, conforme estat\u00edsticas do Goberno Brasileiro feitas en 2011. Sit\u00faase a 430\u00a0km da cidade do R\u00edo de Xaneiro, a 586\u00a0km da cidade de Belo Horizonte e a 1015\u00a0km de Brasilia, a capital do Brasil. Foi fundada polos misioneiros xesu\u00edtas o 25 de xaneiro de 1554. A \u00e1rea do municipio (equivalente a concello) \u00e9 1.522,99\u00a0km\u00b2, e, coa s\u00faa rexi\u00f3n metropolitana (formada por outros 38 concellos veci\u00f1os), atinxe m\u00e1is de 8 mil km\u00b2 e un total de 20 mill\u00f3ns de poboadores, torn\u00e1ndoa as\u00ed a cidade m\u00e1is poboada de Am\u00e9rica do Sur e unha das m\u00e1is grandes aglomeraci\u00f3ns urbanas do mundo.\nHistoria.\nDende a s\u00faa fundaci\u00f3n \u00f3 1554, S\u00e3o Paulo foi inicialmente un pequeno concello, ata a s\u00faa elevaci\u00f3n a cidade, \u00f3 1711. Despois, continuou a ser unha pequena cidade, mesmo cando se tornou na capital da ent\u00f3n \"provincia de S\u00e3o Paulo\", hoxe estado. O seu crecemento s\u00f3 comezou a acelerarse despois da construci\u00f3n do ferrocarril conectando a cidade de Santos (no litoral) ata Jundia\u00ed (no interior do estado de S\u00e3o Paulo), \u00f3 1867 pasando pola cidade de S\u00e3o Paulo. Coa inauguraci\u00f3n desa li\u00f1a, o caf\u00e9, producido no interior do estado, pasou a ser transportado m\u00e1is facilmente ata o porto de Santos, e a riqueza producida polo caf\u00e9 posibilitou a implantaci\u00f3n das primeiras industrias na capital.\nPara substitu\u00edr a man de obra escrava utilizada no traballo, cada vez m\u00e1is escasa a mediados do s\u00e9culo XIX ata o fin do r\u00e9xime escravista en 1888, o Brasil pasou a buscar inmigrantes en Europa interesados en emigrar ao pa\u00eds e empregarse como asalariados. Moitos interes\u00e1ronse nas posibilidades de traballo, principalmente os italianos. Pero outros destes inmigrantes (un gran n\u00famero de italianos, e a maior\u00eda dos espa\u00f1ois e portugueses) preferiron ir \u00e1 capital, traballar nas industrias que xurd\u00edan e no comercio que crec\u00eda. As familias propietarias de grandes facendas no interior do estado comezaron a instalarse na rexi\u00f3n da Avenida Paulista a finais do s\u00e9culo XIX. A partir de 1908, comezan a chegar os xaponeses, que se establecen no barrio da Liberdade. Os seus descendentes, actualmente espallados por toda a cidade, est\u00e1n totalmente integrados na vida \"paulistana\", ou sexa, da cidade de S\u00e3o Paulo, e forman unha comunidade numericamente importante.\nCoa inmigraci\u00f3n crecente, a poboaci\u00f3n comezou a medrar no inicio do s\u00e9culo XX. No ano 1900 eran 240 mil habitantes. Chegou a primeira guerra mundial e a dificultade de importar, as\u00ed as industrias creceron, e con elas, a necesidade de man de obra. Despois da Crise de 1929, a baixa do prezo do caf\u00e9 no exterior dificultou a obtenci\u00f3n de di\u00f1eiro para as importaci\u00f3ns, aumentando o mercado para as industrias locais. Outro impulso veu coa segunda guerra mundial, pola dificultade de importar manufacturados dos pa\u00edses involucrados no conflito. Nos anos 50 instalouse a industria automobil\u00edstica no Brasil, e un aumento a\u00ednda m\u00e1is forte da necesidade de man de obra.\nEstas expansi\u00f3ns da industria ata fins da primeira guerra mundial, atraeron primeiro os inmigrantes estranxeiros; despois atraeu inmigraci\u00f3n de brasileiros, de estados do Nordeste e de Minas Xerais. A inmigraci\u00f3n de brasileiros intensificouse despois da segunda guerra mundial, sobre todo nos anos 1950 ata 1970. A mellor\u00eda das condici\u00f3ns de hixiene e sa\u00fade despois dos avances da medicina no s\u00e9culo XX tam\u00e9n contribu\u00edron ao aumento das expectativas de vida e reduci\u00f3n da mortalidade infantil, posibilitando un aumento acelerado da poboaci\u00f3n. No Censo de 1940, a cidade ti\u00f1a 1,3 mill\u00f3n de habitantes; en 1950 eran 2,2 mill\u00f3ns; en 1960 xa eran 3,8 mill\u00f3ns; en 1970, 5,9 mill\u00f3ns; en 1980 alcanz\u00e1ronse os 8,47 mill\u00f3ns.\nEste vigoroso crecemento nunha escala que non foi co\u00f1ecida en ning\u00fan pa\u00eds europeo, xunto coa demora en crear a s\u00faa rede de transporte urbano de alta capacidade (a primeira li\u00f1a do metro foi inaugurada en 1975), resultou en problemas de tr\u00e1fico urbano e escaseza de transporte colectivo, pois as persoas viv\u00edan cada vez m\u00e1is lonxe dos seus locais de traballo. Outra consecuencia do r\u00e1pido poboamento foi o xurdimento de vivendas en condici\u00f3ns precarias (no Brasil, chamadas \"favelas\", ou cando aparecen en edificaci\u00f3ns moi antigas e abandonadas, \"corti\u00e7os\"), poluci\u00f3n do aire (fumes dos veh\u00edculos) do solo (lixo) e dos r\u00edos (residuos dom\u00e9sticos e industriais) e ausencia de parques e prazas para lecer da poboaci\u00f3n.\nXeograf\u00eda.\nS\u00e3o Paulo est\u00e1 localizada na cunca do r\u00edo Tiet\u00ea e dos seus principais afluentes na \u00e1rea urbana, o R\u00edo Pinheiros, o r\u00edo Tamanduate\u00ed e o r\u00edo Aricanduva. A s\u00faa altitude media \u00e9 760 m e o seu punto m\u00e1is alto \u00e9 o Pico do Jaragu\u00e1, con 1.135 m de altitude.\nO clima da cidade \u00e9 tropical de altitude, e moi influenciado actualmente pola urbanizaci\u00f3n. O gran n\u00famero de edificios e de r\u00faas asfaltadas fan xurdir as chamadas \"illas de calor\", onde a temperatura local \u00e9 m\u00e1is elevada que en rexi\u00f3ns pr\u00f3ximas recubertas por vexetaci\u00f3n.\nAs principais \u00e1reas verdes da cidade enc\u00f3ntranse nos seus extremos norte (Serra da Cantareira) e sur (Serra do Mar). Alg\u00fans parques, como o Parque do Ibirapuera, o Parque do Estado (onde se sit\u00faan o Xard\u00edn Zool\u00f3xico e o Xard\u00edn Bot\u00e1nico da cidade), o Parque Trianon, o Parque do Carmo e outros, son illas de verde en medio da grande area urbanizada. A cidade de S\u00e3o Paulo atinxiu un r\u00e9cord de baixa temperatura e, en 1918, onde a temperatura chegou a -7,6\u00a0\u00b0C na rexi\u00f3n da Avenida Paulista e en temperaturas moito m\u00e1is baixo en \u00e1reas residenciais, como Santo Amaro daquel distrito, que rexistrou -9,8\u00a0\u00b0C no mesmo d\u00eda.\nGoberno.\nPor ser a capital do estado de S\u00e3o Paulo, a cidade \u00e9 sede do Goberno estatal, cuxa sede est\u00e1 no Pal\u00e1cio dos Bandeirantes, e da Asemblea Lexislativa do Estado.\nO Poder Executivo do municipio de S\u00e3o Paulo \u00e9 representado polo prefecto (equivalente ao alcade) e o seu gabinete de secretarios. A lei org\u00e1nica do municipio \u00e9 o actual Plan Director da cidade, por\u00e9n, determ\u00ednase que a administraci\u00f3n p\u00fablica deba garantir \u00e1 poboaci\u00f3n ferramentas efectivas de manifestaci\u00f3n da democracia participativa, o que fai que a cidade sexa dividida en subprefecturas, cada unha delas liderada por un subprefecto nomeado polo prefecto.\nO Poder Lexislativo \u00e9 representado pola C\u00e1mara Municipal de S\u00e3o Paulo, composta por 55 \"vereadores\" (concelleiros) electos para cargos de catro anos. Cabe \u00e1 C\u00e1mara elaborar e votar leis fundamentais \u00e1 administraci\u00f3n e \u00f3 Executivo, especialmente o orzamento municipal, co\u00f1ecido coma Lei de Directrices Orzamentarias.\nComo complemento \u00f3 processo lexislativo e \u00f3 traballo das secretar\u00edas, existen tam\u00e9n unha serie de \"consellos municipais\", cada un deles versando sobre temas diferentes, compostos obrigatoriamente por representantes dos sectores varios da sociedade civil organizada. A actuaci\u00f3n e representatividade efectivas de tales consellos, por\u00e9n, son \u00e1s veces cuestionadas. Os seguintes consellos municipais est\u00e1n actualmente en actividade: Consello Municipal da Crianza e do Adolescente (CMDCA); da Inform\u00e1tica (CMI); dos Deficientes F\u00edsicos (CMDP); da Educaci\u00f3n (CME); da Vivenda (CMH); do Medio Ambiente (CADES); da Sa\u00fade (CMS); do Turismo (COMTUR); dos Dereitos Humanos (CMDH); da Cultura (CMC); da Asistencia Social (COMAS) e das Drogas e Alcol (COMUDA).\nPertence tam\u00e9n \u00e1 prefectura (ou \u00e9 esta socia maioritaria nos seus capitais sociais) as seguintes empresas respons\u00e1beis de aspectos diversos dos servizos p\u00fablicos e da econom\u00eda de S\u00e3o Paulo:\nDivisi\u00f3ns administrativas.\nA cidade div\u00eddese en 31 subprefecturas, que \u00e1 s\u00faa vez se dividen en distritos. Estas subprefecturas agr\u00fapanse en nove rexi\u00f3ns ou zonas.\nEconom\u00eda.\nA cidade comezou a medrar axi\u00f1a a partir de fins do s\u00e9culo XIX e comezo do s\u00e9culo XX, coa inmigraci\u00f3n estranxeira, principalmente de italianos e tam\u00e9n espa\u00f1ois e portugueses, que vi\u00f1an traballar nas primeiras industrias que se instalaban na cidade, principalmente manufacturas de tecidos, metalurxia, alimentos e xab\u00f3n. As industrias instal\u00e1ronse pr\u00f3ximas \u00e1s li\u00f1as de ferrocarril, en barrios como Br\u00e1s, Barra Funda, Bel\u00e9m e Mooca. A\u00ednda hoxe, existen unhas 30 mil industrias na cidade, a maior\u00eda pequenas e medias. Unhas poucas quedaran nos barrios antigos. Outras tantas est\u00e1n nos barrios de Santo Amaro e Capela do Socorro, \u00f3 sur da cidade. A maior\u00eda delas est\u00e1 espallada pola cidade, cercadas por barrios residenciais moi constru\u00eddos, o que non lles permite grande expansi\u00f3n das plantas. As\u00ed, a tendencia futura das industrias m\u00e1is grandes \u00e9 abandonar a capital e instalarse no interior ou noutros estados.\nHoxe as principais actividades econ\u00f3micas da cidade son o comercio e mailos servizos. A cidade de S\u00e3o Paulo \u00e9 sede de importantes bancos brasileiros e de sucursais de bancos estranxeiros no Brasil. A s\u00faa Bolsa de Valores (BOVESPA), fundada en 1890, \u00e9 unha das principais da Am\u00e9rica Latina.\nPos\u00fae tam\u00e9n r\u00faas de comercio especializado, como a R\u00faa Santa Ifigenia, no centro da cidade, especializada en artigos el\u00e9ctricos e electr\u00f3nicos, o a R\u00faa 25 de Mar\u00e7o e os barrios do Bom Retiro e Br\u00e1s, especializados en t\u00e9xtiles e roupas, co vendas por maior. Este diversificado comercio grosista tam\u00e9n atrae compradores doutros estados e ata de pa\u00edses veci\u00f1os, que compran en grandes cantidades para revender. Pos\u00fae tam\u00e9n m\u00e1is de 20 grandes centros comerciais (\"shopping centers\"), alg\u00fans m\u00e1is sofisticados, e outros m\u00e1is populares ou de clase media.\nTransportes.\nA cidade \u00e9 atravesada por li\u00f1as de ferrocarril que a conectan coas cidades veci\u00f1as, nun total de 261,7\u00a0km. Pos\u00fae tam\u00e9n unha rede de 61,3\u00a0km de trens subterr\u00e1neos (metro), insuficiente para a dimensi\u00f3n da cidade (hai barrios situados a m\u00e1is de 30\u00a0km en li\u00f1a recta do centro, para non mencionar a poboaci\u00f3n de cidades veci\u00f1as que traballa en S\u00e3o Paulo capital), parcialmente integrada con li\u00f1as de \u00f3mnibus, e que transporta m\u00e1is de 2,5 mill\u00f3ns de pasaxeiros por d\u00eda. Existen m\u00e1is de 5 mill\u00f3ns de autom\u00f3biles rexistrados na cidade, 1 para cada dous habitantes, que, se sa\u00edsen todos \u00e1s r\u00faas, paralizar\u00edan o tr\u00e1fico. As\u00ed mesmo, unha gran cantidade de autom\u00f3biles sae diariamente \u00e1s r\u00faas, pois os \u00f3mnibus (m\u00e1is de 10 mil veh\u00edculos, percorrendo unhas 800 li\u00f1as) nin sempre utilizan os cami\u00f1os m\u00e1is curtos, e hai poucas faixas exclusivas de tr\u00e1fico para os mesmos (as r\u00faas, mesmo as avenidas, non foran proxectadas para o tama\u00f1o de poboaci\u00f3n e tr\u00e1fico actual), o que os torna moitas veces pouco eficientes. Soamente a expansi\u00f3n do metro pode evitar o caos no tr\u00e1fico, pois a tendencia futura \u00e9 de se concentrar as oficinas comerciais nalg\u00fans barrios ao sur da cidade, a 8 ou m\u00e1is quil\u00f3metros do centro, e a poboaci\u00f3n medrar en barrios ao leste e nas cidades veci\u00f1as a oeste, a 20, 30, ou m\u00e1is quil\u00f3metros do centro.\nPara tentar reducir o problema do tr\u00e1fico e da poluci\u00f3n, implantouse un sistema de circulaci\u00f3n restritiva de autom\u00f3biles na rexi\u00f3n co\u00f1ecida como \"centro expandido\" (delimitada por avenidas de grande circulaci\u00f3n que forman un anel en torno do centro) todas as semanas, de luns a venres: entre as 7:00 e as 10:00 e entre as 17:00 e 20:00 horas son prohibidos de circular, conforme o d\u00eda, os autom\u00f3biles con matr\u00edculas finais 1 e 2 (luns), 3 e 4 (martes), 5 e 6 (m\u00e9rcores), 7 e 8 (xoves), e 9 e 0 (venres). Co\u00f1ecido en S\u00e3o Paulo como \"rod\u00edzio de ve\u00edculos\", actualmente apenas minimiza, sen resolver definitivamente, os problemas do tr\u00e1fico nas horas de punta.\nCultura e lecer.\nA cidade \u00e9 sede da famosa Universidade de S\u00e3o Paulo, unha das m\u00e1is importantes universidades p\u00fablicas do Brasil, e de moitas instituci\u00f3ns de ensino superior particulares. Tam\u00e9n pos\u00fae teatros, cinemas (a maior\u00eda actualmente concentrada nos \"shopping centers\"), librar\u00edas, museos, planetario e un Centro Cultural (onde hai unha biblioteca e unha discoteca con diversas obras, algunhas raras), algunhas bibliotecas p\u00fablicas e un \"Samb\u00f3dromo\" semellante ao de R\u00edo de Xaneiro, onde ocorren os desfiles de Carnaval da cidade.\nT\u00f3dolos anos a cidade \u00e9 sede dunha das competici\u00f3ns do Campionato Mundial de F\u00f3rmula 1: o Grande Premio do Brasil, disputado no Aut\u00f3dromo de Interlagos, na zona sur da cidade.\nGastronom\u00eda.\nS\u00e3o Paulo \u00e9 considerada unha \"capital da gastronom\u00eda\" pola gran cantidade e variedade de restaurantes que ten. Salienta a arte culinaria que veu cos inmigrantes (portugueses, italianos -destacando as s\u00faas pizzas e macarr\u00f3ns-, xaponeses, \u00e1rabes, espa\u00f1ois, xudeus, chineses e alem\u00e1ns), a coci\u00f1a brasileira do Nordeste e de Minas Xerais, o \"churrasco\" (carne de gando asada en espetos), a popular \"feijoada\" brasileira (prato a base de feix\u00f3ns negros, carne seca de gando e porco, servida con arroz, col cocida e mollo de pementa) e ata mesmo a gastronom\u00eda francesa e internacional en restaurantes m\u00e1is sofisticados. P\u00f3dese ata mesmo mesturar estas influencias culinarias nunha mesma comida: nunha \"churrascaria\", por exemplo, p\u00f3dese atopar como acompa\u00f1amento das carnes as ensaladas, as \"esfihas\" \u00e1rabes, as \"paellas\" de orixe espa\u00f1ola ou os \"suxis\" de orixe xaponesa."}
{"id": "12345", "revid": "98629", "url": "https://gl.wikipedia.org/wiki?curid=12345", "title": "Kimi R\u00e4ikk\u00f6nen", "text": "Kimi-Matias R\u00e4ikk\u00f6nen, nado en Espoo o 17 de outubro de 1979, foi un piloto fin\u00e9s de automobilismo, que competiu en rallies e F\u00f3rmula 1.\nEn 1989 regal\u00e1ronlle o seu primeiro kart e no ano 1991 xa debutou en carreiras de karts. Con dezanove anos logrou o t\u00edtulo de karting no seu pa\u00eds, e quedou segundo na seguinte temporada. No 2000 disputou o campionato da F\u00f3rmula Renault brit\u00e1nica; das dez carreiras disputadas subiu ao podio en sete, e quedou campi\u00f3n.\nAgora reside en Z\u00faric, Su\u00edza e est\u00e1 solteiro a\u00ednda que ten moza chamada Jenni. Mide 1,80 e pesa 70\u00a0kg; a s\u00faa bebida favorita \u00e9 a auga e o zume de maz\u00e1, acompa\u00f1a esta bebida coa s\u00faa comida preferida a carne de veado, o polo e a pasta. Cando ten tempo libre, vai ao ximnasio, corre e fai snowboarding ou h\u00edpica.\nKimi R\u00e4ikk\u00f6nen anunciou a s\u00faa retirada ao final do campionato , rematando a s\u00faa carreira na F\u00f3rmula Un despois de 19 tempadas.\nF\u00f3rmula 1.\nOs bos resultados na F\u00f3rmula Renault chamaran a atenci\u00f3n de Peter Sauber. As\u00ed, o piloto fixo algunhas probas con bos resultados no circu\u00edto italiano de Mugello e Sauber decidiu contratalo como piloto reserva en , o que foi o inicio da s\u00faa carreira na F1.\nSauber.\nR\u00e4ikk\u00f6nen, con s\u00f3 vinte e un anos, iniciaba como piloto titular a s\u00faa andaina na F\u00f3rmula 1 na tempada . Con s\u00f3 vinte tres carreiras de monoprazas no seu curr\u00edculo, conseguiu a licenza especial da F\u00cdA. Logo, na primeira proba do campionato alcanzou o sexto lugar.\nMcLaren.\nEn , foi contratado polo equipo McLaren onde correu ata a tempada substitu\u00edndo o seu compatriota e bicampi\u00f3n do mundo Mika H\u00e4kkinen. Foi subcampi\u00f3n da tempada de con noventa e un puntos, ficando s\u00f3 a un punto de impedir o hexacampionato de Michael Schumacher.\nEn , foi novamente subcampi\u00f3n con cento doce puntos e sete vitorias, sendo Fernando Alonso campi\u00f3n. Foi considerado polos cr\u00edticos de automobilismo e as revistas como o piloto m\u00e1is r\u00e1pido e mellor da tempada. En , cun coche mal constru\u00eddo por McLaren, R\u00e4ikk\u00f6nen non conseguiu ningunha vitoria e terminou o ano en quinto lugar con sesenta e cinco puntos.\nFerrari.\nEn , R\u00e4ikk\u00f6nen foi o primeiro piloto desde Nigel Mansell, en , en estrearse con Ferrari cunha vitoria. Ga\u00f1ou o gran Premio de Australia, que abriu a tempada de . E, tras dous subcampionatos, o fin\u00e9s proclamouse campi\u00f3n mundial o 21 de outubro de 2007, vencendo no Gran Premio do Brasil, no Aut\u00f3dromo de Interlagos.\nR\u00e4ikk\u00f6nen era o que ti\u00f1a menores oportunidades de entre os tres pilotos que disputaban o campionato: Lewis Hamilton e Fernando Alonso eran os mellor posicionados para levar o t\u00edtulo, xa que Kimi precisar\u00eda dunha combinaci\u00f3n de resultados adversos para Mclaren e favorables para el, para ser quen de converterse en campi\u00f3n mundial de pilotos na tempada , R\u00e4ikk\u00f6nen contou cos erros cometidos polo ingl\u00e9s Lewis Hamilton na carreira, que pronto na segunda curva da carreira perdeu o control do coche, chegando a ficar na d\u00e9cimo oitava posici\u00f3n, e pola estratexia adoptada por Ferrari, que fixo que o fin\u00e9s asumise o liderado da proba, que era do brasileiro Felipe Massa na volta de n\u00famero cincuenta e dous.\nCoa vitoria, R\u00e4ikk\u00f6nen conquistou seu primeiro t\u00edtulo do campionato mundial de pilotos e a consolidaci\u00f3n da Ferrari como o l\u00edder mundial de construtores de F\u00f3rmula 1 da tempada . Con seis vitorias na tempada, m\u00e1is que os seus rivais Fernando Alonso e Lewis Hamilton de McLaren (catro vitorias cada un) e que o seu compa\u00f1eiro de equipo Felipe Massa (tres), o campionato terminou con cento dez puntos para R\u00e4ikk\u00f6nen, coa diferenza de s\u00f3 un punto entre Hamilton e Alonso, que terminaron en segundo e terceiro lugar, respectivamente.\nXa en , o campi\u00f3n do mundo, ata ent\u00f3n, non alcanzou moito \u00e9xito; o seu coche, segundo o seu equipo, non se adaptaba ao estilo de R\u00e4ikk\u00f6nen. Venceu s\u00f3 2 carreiras, o Gp da Malaisia e o Gp da Espa\u00f1a, acadando 75 puntos, e ficando en 3\u00b0 lugar na tempada, moi abaixo do esperado, sendo o campi\u00f3n Lewis Hamilton, de McLaren. Por\u00e9n, R\u00e4ikk\u00f6nen, foi o piloto con m\u00e1is voltas r\u00e1pidas, sendo avaliado como o piloto m\u00e1is r\u00e1pido da tempada, e chegando a entrar na historia da F\u00f3rmula 1 por conquistar tantas voltas r\u00e1pidas nunha tempada e ao longo da s\u00faa carreira.\nNo gran Premio de B\u00e9lxica de 2009, disputado o 30 de agosto, Kimi conquistou a s\u00faa primeira vitoria na tempada e a d\u00e9cima oitava na carreira.\nWRC.\nO 4 de decembro de 2009, tras frustradas negociaci\u00f3ns con McLaren e con Mercedes, o equipo oficial de Citro\u00ebn no WRC (World Rally Championship) anunciou a contrataci\u00f3n do fin\u00e9s para a disputa do campionato mundial de 2010 co equipo \"junior\".\nEsa non foi a primeira experiencia de Kimi na categor\u00eda. O mesmo ano de 2009, disputou o Rally de Finlandia, a bordo dun Fiat Punto S2000 do equipo de Tommi Makkinen, chegando a estar en terceiro lugar da s\u00faa categor\u00eda (N4), cando sufriu un accidente que imposibilitou a conclusi\u00f3n da proba.\nEn 2011, R\u00e4ikk\u00f6nen disputou a temporada do WRC con seu propio equipo, o ICE 1 Racing, pilotando un Citr\u00f6en DS3 WRC. Completou o Rally de Suecia na oitava posici\u00f3n e non disputou o Rally de M\u00e9xico. Na secuencia, terminou s\u00e9timo no Rally de Portugal e en sexto no Rally de Xordania, deixando de disputar o Rally de Sarde\u00f1a.\nNASCAR.\nEn 2 de abril de 2011 o fin\u00e9s asinou un acordo co equipo de Kyle Busch para disputar parte da tempada 2011 da NASCAR Truck Series, que \u00e9 o terceiro campionato en importancia na NASCAR. Na s\u00faa estrea, R\u00e4ikk\u00f6nen terminou a proba de Charlotte na d\u00e9cima-quinta posici\u00f3n.\nRetorno \u00e1 F\u00f3rmula 1.\nEn novembro de 2011, anunciouse o retorno de Kimi \u00e1 F\u00f3rmula 1, coa confirmaci\u00f3n da s\u00faa contrataci\u00f3n por Lotus-Renault.\nO 11 de setembro de 2013, anunciouse oficialmente o seu regreso a Ferrari para as d\u00faas seguintes tempadas..\nO 10 de novembro de 2013, logo de co\u00f1ecerse que o equipo non lle pagara o seu salario, confirmouse que o piloto finland\u00e9s non competir\u00eda nas d\u00faas \u00faltimas probas debido a que se \u00eda operar das costas.\nA tempada marcou o seu retorno a Ferrari, defendendo os cores do equipo de Maranello xunto a Fernando Alonso. Na s\u00faa carreira na m\u00e1xima categor\u00eda do automobilismo, o finland\u00e9s obtivo 21 vitorias, destacando catro no Gran Premio de B\u00e9lxica, e 102 podios. Alcanzou a s\u00faa primeira vitoria na segunda era como piloto da Scuderia Ferrari no Gran Premio dos Estados Unidos de 2018, tras 113 carreiras sen subirse ao alto do podio, desde o Gran Premio de Australia de 2013 con Lotus. Durante a tempada 2020 alcanzou os r\u00e9cords de piloto con maior cantidade de Grandes Premios disputados e comezados.\nRexistro de carreiras.\nResultados completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "12346", "revid": "1410", "url": "https://gl.wikipedia.org/wiki?curid=12346", "title": "Sri Lanka", "text": "Sri Lanka (t\u00e1mil: \u0b87\u0bb2\u0b99\u0bcd\u0b95\u0bc8 , cingal\u00e9s: \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf ), antigamente Ceil\u00e1n, \u00e9 un pa\u00eds insular asi\u00e1tico, localizado ao largo da extremidade sur do subcontinente indio. Ten costas no golfo de Bengala ao leste, oc\u00e9ano \u00cdndico ao sur e oeste e estreito de Palk ao noroeste, que o separa da India. A capital \u00e9 Colombo.\nHistoria.\nAntig\u00fcidade e Idade Media.\nOs habitantes prehist\u00f3ricos de Sri Lanka foron os veddahs. Os cingaleses chegaron \u00e1 illa no s\u00e9culo IV a. e. c., probabelmente da parte norte da India, e desenvolveron unha civilizaci\u00f3n con cidades como Anuradhapura e Polonnaruwa.\nA poboaci\u00f3n tamil da parte sur de India tam\u00e9n chegou \u00e1 illa pero desco\u00f1\u00e9cese a \u00e9poca, o modo e a cantidade. No s\u00e9culo XIII, houbo unha sociedade tamil no norte e moitas comunidades pesqueiras ao longo da costa norte da illa. Os tamiles desenvolveron unha cultura e unha pol\u00edtica distintas \u00e1s dos cingaleses. As relaci\u00f3ns entre estes dous pobos sempre foron complexas, entre guerras e cesamentos do lume e invasi\u00f3ns en ambos os sentidos.\nO budismo introduciuse na illa no s\u00e9culo III a. e. c. O budismo forxou unha nova civilizaci\u00f3n en Sri Lanka tras a chegada do Arahat Mahinda Thera, fillo do emperador Asoka, quen gobernaba o Imperio Magadha na India. Devanampiya Thissa, o rei na \u00e9poca da chegada de Mahinda Thera, abrazou o budismo e facilitou o seu desenvolvemento coa construci\u00f3n de templos ao longo do pa\u00eds.\nOs gobernantes do sur de India, maiormente descendentes dos tamiles, atacaron Sri Lanka varias veces dende o s\u00e9culo III a. e. c. Ocasionalmente, esas invasi\u00f3ns daban como resultado a instauraci\u00f3n dun goberno tamil na parte setentrional da illa durante alg\u00fan tempo. En sentido contrario, varios reis cingaleses retomaron a capital e repregaron a invasi\u00f3n tamil.\nColonizaci\u00f3n europea.\nNo ano 1505 presentouse unha frota portuguesa baixo as ordes de Louren\u00e7o de Almeida. A capital fixouse logo en Sri Jayewardenepura (Kotte) cando as rexi\u00f3ns costeiras foron ocupadas polos portugueses no s\u00e9culo XVI. En 1517, outro portugu\u00e9s, Lopes Soares de Albegaria, obtivo do rei de Kotte permiso para fundar unha colonia.\nA dominaci\u00f3n dos portugueses foi longa, at\u00e9 a chegada en 1602 da expedici\u00f3n neerlandesa de Joris de Spielleag. Os neerlandeses lograron fundar unha colonia en Kottiar, pero foron expulsados polos portugueses. Unha nova expedici\u00f3n neerlandesa destru\u00edu en 1638-1639 os fortes portugueses ao leste da illa e aos poucos foi conquistando todo o territorio.\nForon ocupadas as li\u00f1as costeiras por parte destes pa\u00edses, o interior da illa mant\u00edvose independente, co seu capital na cidade de Kandy.\nOs brit\u00e1nicos tam\u00e9n estiveron interesados en controlar a illa, enviando en 1763 dende Madras (India) unha embaixada ao rei de Kandy, sen obter ning\u00fan resultado. Logo intent\u00e1rono novamente a trav\u00e9s de Monroe, quen en 1782 apoderouse de Trincomalee, territorio que pouco despois foi conquistado polos franceses e restitu\u00eddo aos Pa\u00edses Baixos. En 1795, outra expedici\u00f3n brit\u00e1nica, baixo as ordes de Stewart, chegou de Madras e volveu ocupar Trincomalee. M\u00e1is tarde, fixeron o mesmo con Jaffna, Kalpitaya, Nigamuva e Colombo, expulsando destes territorios aos neerlandeses. Toda a illa foi ocupada polo Imperio Brit\u00e1nico en 1796 segundo as cartas de Kew e converteuse oficialmente nunha colonia en 1802, a trav\u00e9s da Paz de Amiens, adoptando o nome de Ceil\u00e1n (Ceylon en ingl\u00e9s) e anexion\u00e1ndose \u00e1 presidencia de Madras.\nEntre 1817 e 1848 produc\u00edronse diferentes sublevaci\u00f3ns que foron severamente reprimidas. A \u00faltima delas, que foi a m\u00e1is sanguenta, estivo promovida polos budistas inimigos do goberno de lord Torrington. Os sublevados foron aniquilados case na s\u00faa totalidade.\nIndependencia.\nCeil\u00e1n adquiriu a s\u00faa independencia en 1948. En 1972 cambiou o seu nome a Sri Lanka e pasou a ser unha rep\u00fablica, cortando os seus \u00faltimos lazos con Gran Breta\u00f1a. En 1978, a capital lexislativa e xudicial foi mudada de Colombo a Kotte. Tam\u00e9n se cambiou a bandeira, acollendo unha representaci\u00f3n das poboaci\u00f3ns minoritarias tamil e musulm\u00e1 (barras laranxa e verde do costado esquerdo da bandeira).\nAs tensi\u00f3ns entre a maior\u00eda cingalesa e a minor\u00eda tamil empezaron en 1983, despois do asasinato de 13 soldados do ex\u00e9rcito de Sri Lanka en Jaffna. Este feito provocou revoltas en todo o pa\u00eds e a morte de centos de tamiles en tan s\u00f3 tres d\u00edas; moitos deles convert\u00e9ronse en refuxiados. Decenas de miles de habitantes morreron en ambos os bandos durante a guerra \u00e9tnica que leva marcando a historia deste pa\u00eds.\nAsinouse un cesamento do fogo en decembro de 2001. Noruega actuou como mediadora do proceso de paz. A LTTE foi declarada un movemento terrorista polos Estados Unidos, o Reino Unido, Australia, Italia, a India e o Canad\u00e1, dentro da loita mundial antiterrorista que se iniciou nese ano. Esta situaci\u00f3n contribu\u00edu a que devandito movemento aceptase un cesamento do fogo.\nOs efectos do tsunami de decembro de 2004 foron moi severos. As costas sur e leste do pa\u00eds foron devastadas, decenas de miles de persoas faleceron e un importante n\u00famero ficou desprazado.\n\"V\u00e9xase tam\u00e9n: Terremoto do Oc\u00e9ano \u00cdndico de 2004\".\nO 21 de abril de 2019 Sri Lanka sufriu o peor ataque terrorista da s\u00faa historia, nos cales perderon a vida 290 persoas nunha cadea de atentados en catro hoteis de luxo e en tres igrexas.\nDende 2021 o pa\u00eds atravesa unha crise econ\u00f3mica por mor da pandemia de covid-19 e o mal manexo econ\u00f3mico do pa\u00eds, que causou unha crise de liquidez, unha escaseza de bens de consumo e un xeneralizado sentimento de malestar. Esta situaci\u00f3n desembocou no asalto ao palacio presidencial e a dimisi\u00f3n do presidente e o primeiro ministro en 2022.\nPol\u00edtica.\nO presidente da rep\u00fablica el\u00edxese por votaci\u00f3n popular para un mandato de seis anos, e ocupa as funci\u00f3ns de xefe de Estado, xefe de goberno e comandante en xefe das Forzas Armadas. Responsable ante o Parlamento do exercicio dos seus deberes constitucionais, o presidente pode ser destitu\u00eddo por dous terzos do poder lexislativo e por decisi\u00f3n favorable da Corte Suprema.\nO presidente elixe ao primeiro ministro entre os deputados, e este lidera ao partido do goberno no Parlamento e comparte algunhas funci\u00f3ns executivas. O sistema lexislativo de Sri Lanka \u00e9 unicameral, con 225 membros elixidos por sufraxio universal. Os parlamentarios representan os distritos do pa\u00eds durante seis anos.\nO partido que recibe o maior n\u00famero de votos v\u00e1lidos en cada distrito electoral, ga\u00f1a o escano no Parlamento. O presidente pode convocar o Parlamento para unha sesi\u00f3n extraordinaria, para definir a disoluci\u00f3n da c\u00e1mara, como foi o caso da disoluci\u00f3n do parlamento o 7 de febreiro de 2004 pola presidenta Chandrika Kumaratunga, as novas elecci\u00f3ns foron o 2 de abril, e a toma de posesi\u00f3n dos novos deputados foi o 23 dese mes.\nSubdivisi\u00f3ns.\nA illa esta dividida administrativamente en 9 provincias:\nXeograf\u00eda.\nA illa de Sri Lanka est\u00e1 separada da India polo golfo de Mann e o estreito de Palkia, pero queda enlazada ao continente mediante un rosario de arrecifes e bancos de area chamado Ponte de Adams. A estrutura xeol\u00f3xica da illa empar\u00e9ntase estreitamente coa do subcontinente indio: o z\u00f3colo Prec\u00e1mbrico, constitu\u00eddo de cuarcitas, gneis, xistos e calcarias cristalinas, \u00e9 parte integrante do escudo araboindi e aflora por toda a illa, coa excepci\u00f3n da pen\u00ednsula de Jaffna, ao norte, onde desaparece baixo unha cobertura sedimentaria de calcarias mioc\u00e9nicas. O z\u00f3colo d\u00e1 orixe a un extenso n\u00facleo monta\u00f1oso no sector meridional da illa, con en\u00e9rxicas cristas (constit\u00faen as m\u00e1ximas altitudes: Pidurutalagala, 2.524 metros; Adams Peak, 2.243 metros) e vales profundamente encaixadas, onde nacen os principais cursos de auga da illa. Entre este n\u00facleo monta\u00f1oso do sur e a \u00e1rea Miocenonica do norte, caracterizada por un tipo de relevo c\u00e1rstico, disponse un sector de transici\u00f3n, que ocupa todo o Sri Lanka central, cunha paisaxe de pequenas chairas e relevos residuais modestos. As chairas costeiras son especialmente desenvolvidas ao oeste e ao sur, con numerosas lagoas e cord\u00f3ns litorais; ao norte e ao leste, a costa faise m\u00e1is abrupta.\nEconom\u00eda.\nEconom\u00eda durante a colonizaci\u00f3n dos pa\u00edses europeos.\nDurante os per\u00edodos de ocupaci\u00f3n e colonialismo por parte dos diferentes pa\u00edses europeos, a fr\u00e1xil e d\u00e9bil econom\u00eda da illa permitiu a circulaci\u00f3n de diferentes moedas estranxeiras. Para legalizar dita pr\u00e1ctica estas pezas eran contramarcadas con diferentes siglas ou signos. Cando a illa foi ocupada polos neerlandeses, na localidade de Galle marc\u00e1ronse as moedas dobres e simples tangas portuguesas co obxectivo de elevar o seu valor por 10 e 5 stuivers respectivamente. Tam\u00e9n se contramarcaron as moedas persas que hab\u00eda na illa, permitindo as\u00ed a s\u00faa circulaci\u00f3n legal. Desta maneira o gran abassi de 5 shahi valeu 22 \u00bd stuivers, o abassi de 4 shahi; 18 stuivers e o \u00bd abassi; 9 stuivers. Cando en 1658 os holandeses ocuparon a vila portuguesa de Jafna, marcaron os dobres e simples tangas co obxectivo de asegurar a s\u00faa circulaci\u00f3n. A primeira gran contramarca que se utilizou en todo o territorio foi a empregada pola Compa\u00f1\u00eda das Indias Orientais Neerlandesas (Van Verre Ostindische Compagnie: V.O.C.) cara aos anos 1783-1808. Ademais da sigla V.O.C., esta contramarca tam\u00e9n conti\u00f1a a letra C, que fac\u00eda referencia ao nome da illa. Existen reais de a 8 espa\u00f1ois, t\u00e1leros de Mar\u00eda Tareixa I de Austria e 5 francos de Napole\u00f3n con esta curiosa marca. Logo da ocupaci\u00f3n neerlandesa, os brit\u00e1nicos volveron invadir a illa. Crese que eles volveron a contramarcar moedas, pero non existen probas de que empregasen as mesmas marcas que i\u00f1antes.\nNos s\u00e9culos XIX e XX, Sri Lanka chegou a ser unha econom\u00eda de plantaci\u00f3n, famosa pola s\u00faa produci\u00f3n e exportaci\u00f3n de canela, o caucho e t\u00e9 de Ceil\u00e1n, que ficou como unha marca rexistrada da exportaci\u00f3n nacional. O desenvolvemento de portos modernos baixo o goberno brit\u00e1nico aumentou a importancia estrat\u00e9xica da illa como centro do comercio. Durante a segunda guerra mundial, a illa contou con instalaci\u00f3ns militares importantes das forzas Aliadas. Por\u00e9n, a econom\u00eda de plantaci\u00f3ns agravou a pobreza e a desigualdade econ\u00f3mica.\nEconom\u00eda dende a independencia.\nDende 1948 at\u00e9 1977 o socialismo influ\u00edu totalmente nas pol\u00edticas econ\u00f3micas do goberno. As plantaci\u00f3ns coloniais foron desmanteladas, as industrias foron nacionalizadas e estabeleceuse un estado benefactor. Namentres o nivel de vida e a capacidade de ler e escribir melloraron apreciabelmente. Pero malia a guerra, o produto interior bruto do pa\u00eds creceu case un 5 % ao ano nos \u00faltimos 10 anos e as pol\u00edticas de desenvolvemento fixeron con que o PIB crecese case un 7 % ao ano entre 2006 e 2008.\nEn 1977, o goberno de UNP empezou a incorporar a privatizaci\u00f3n, a desregulaci\u00f3n e a promoci\u00f3n da empresa privada. Mentres a produci\u00f3n e a exportaci\u00f3n do t\u00e9, o caucho, o caf\u00e9, o azucre e outros bens agr\u00edcolas \u00e9 a\u00ednda importante, a naci\u00f3n moveuse constantemente cara a unha econom\u00eda industrializada co desenvolvemento de alimentos procesados, dos t\u00e9xtiles, as telecomunicaci\u00f3ns e as finanzas. En 1996, as colleitas de plantaci\u00f3n representaron s\u00f3 o 20 % da exportaci\u00f3n e diminu\u00edron a\u00ednda m\u00e1is, ao 16,8 % en 2005 (comparado co 93 % en 1970), namentres que os t\u00e9xtiles e as pezas de vestir acadaron un 63 %. O PIB medrou nunha taxa anual media de 5,5 % nos inicios dos anos noventa; unha seca e o empeoramento da situaci\u00f3n de seguridade baixaron o crecemento ao 3,8 % en 1996. A econom\u00eda rebotou en 1997-2000, cun crecemento medio de 5,3 %. No ano 2001 viviuse a primeira contracci\u00f3n econ\u00f3mica na historia do pa\u00eds, como resultado da escaseza do poder adquisitivo, os problemas orzamentarios, o atraso global e a disensi\u00f3n civil continua. Os signos da recuperaci\u00f3n apareceron despois da tregua de 2002. As Acci\u00f3ns do Colombo Cambian informaron o crecemento m\u00e1is alto no mundo para 2003, e hoxe Sri Lanka ten as rendas por habitante m\u00e1is altas en Asia do Sur.\nEn abril de 2004, hab\u00eda unha reversi\u00f3n aguda na pol\u00edtica econ\u00f3mica despois de que o goberno dirixido por Ranil Wickremesinghe, do Partido Nacional Unido, f\u00f3ra derrotado por unha coalici\u00f3n entre o Partido da Liberdade de Sri Lanka e o Janatha Vimukthi Peramuna, esquerdista-nacionalista, chamando a esta uni\u00f3n a Alianza da Liberdade de Persoas. O novo goberno parou a privatizaci\u00f3n de empresas estatais, reformou o poder do Estado, as utilidades do petr\u00f3leo e embarcouse nun programa econ\u00f3mico de subvenci\u00f3n que chamou a Rata Perata. O seu tema principal, soster o SME rural e suburbano e protexer a econom\u00eda dom\u00e9stica de influencias externas, tales como os prezos do cru, o Banco Mundial e o Fondo Monetario Internacional. Pero esta pol\u00edtica de subvencionar os bens que requiren o combust\u00edbel, o fertilizante e o trigo. En 2004 Sri Lanka soa gastou aproximadamente US$ 180 mill\u00f3ns nunha subvenci\u00f3n do combust\u00edbel, pois a fixaci\u00f3n dos prezos do combust\u00edbel fora unha promesa das elecci\u00f3ns. Para financiar o aumento do d\u00e9ficit orzamentario que xorde dunha gama de subvenci\u00f3ns e a contrataci\u00f3n p\u00fablica do sector, o goberno tivo finalmente que imprimir R 65 mil mill\u00f3ns (US$ 650 mill\u00f3ns) ou ao redor do 3 % do PIB. A pol\u00edtica fiscal expansionaria, emparellada coa pol\u00edtica monetaria frouxa, promoveu finalmente a inflaci\u00f3n at\u00e9 o 18 % en xaneiro de 2005, tomando por referencia o \u00edndice de prezos ao consumo de Sri Lanka.\nO ingreso per c\u00e1pita de Sri Lanka duplicouse dende 2005. Durante o mesmo per\u00edodo, a pobreza reduciuse do 15,2 % ao 7,6 %, a taxa de desemprego reduciuse do 7,2 % ao 4,9 %, a capitalizaci\u00f3n bolsista de Colombo Stock Exchange cuadriplicouse, e m\u00e1is do 90% dos fogares en Sri Lanka est\u00e1n electrificados. O 87,3 % da poboaci\u00f3n ten acceso a auga pot\u00e1bel e o 39 % ten acceso a tubaxes de auga. A desigualdade de ingresos tam\u00e9n se reduciu nos \u00faltimos anos, o que se indica cun coeficiente de Gini de 0,36 en 2010.\nSegundo o \u00cdndice mundial de innovaci\u00f3n, a cargo da Organizaci\u00f3n Mundial da Propiedade Intelectual, en 2022, Sri Lanka situouse no lugar 85 en innovaci\u00f3n entre 132 pa\u00edses do mundo.\nLinguas.\nF\u00e1lanse varios idiomas en Sri Lanka dentro das familias indoarias, dravidianas e austronesias. Sri Lanka outorga status oficial ao cingal\u00e9s e o t\u00e1mil. Os idiomas que se falan na naci\u00f3n insular est\u00e1n profundamente influenciados polas diversas linguas faladas en India, Europa e o sueste asi\u00e1tico. Os colonos \u00e1rabes, portugueses e brit\u00e1nicos influ\u00edron no desenvolvemento das linguas modernas en Sri Lanka."}
{"id": "12349", "revid": "89787", "url": "https://gl.wikipedia.org/wiki?curid=12349", "title": "Hipatia", "text": "Hipatia (en grego antigo \u1f59\u03c0\u03b1\u03c4\u03af\u03b1), nada en Alexandr\u00eda (Exipto), contra o ano 355 e finada na mesma cidade contra 415, foi unha muller cient\u00edfica, fil\u00f3sofa neoplat\u00f3nica e mestra, que contribu\u00edu ao desenvolvemento das matem\u00e1ticas e a astronom\u00eda da \u00e9poca.\nTraxectoria.\nAlexandr\u00eda no s\u00e9culo IV.\nNo s\u00e9culo IV Exipto era unha diocese romana (foino at\u00e9 a chegada do islam no s\u00e9culo VII).\nEn 312, o emperador Constantino convert\u00e9rase ao cristianismo. No ano seguinte promulga o Edicto de Mil\u00e1n polo que se estableceu unha especie de paz relixiosa e a liberdade de culto. En 330, Constantino traslada a capital imperial a Bizancio, que pasou a chamarse Constantinopla.\nNos anos finais do s\u00e9culo IV Roma dividiuse en dous territorios: o Imperio Romano de Occidente e o Imperio Romano de Oriente. Exipto incorporouse ao Imperio de Occidente (era unha diocese dependente directamente de Roma), vivindo o ocaso da s\u00faa historia antiga. O cristianismo tam\u00e9n chegara ao territorio, t\u00e9ndose na \u00e9poca grandes disputas entre distintas facci\u00f3ns de cristi\u00e1ns (alg\u00fans autores falan mesmo de pelexas na r\u00faa). A igrexa cristi\u00e1 defend\u00eda a s\u00faa independencia fronte ao poder imperial, mentres os emperadores do s\u00e9culo IV consider\u00e1banse aut\u00f3cratas moi por riba da lei.\nEn Alexandr\u00eda predicaba o bispo e patriarca Te\u00f3filo (385-412), inimigo de Xo\u00e1n Cris\u00f3stomo, predicador da igrexa de Antioqu\u00eda (hoxe en Turqu\u00eda). Hai que ter conta tam\u00e9n a rivalidade entre Alexandr\u00eda e Constantinopla, pois afectou moito \u00e1s comunidades do resto da cristiandade.\nA igrexa exipcia rematou separ\u00e1ndose da igrexa de oriente. Naceu ent\u00f3n o alfabeto copto, mestura do exipcio dem\u00f3tico e m\u00e1is o grego.\nNestas circunstancias de esquecemento do estudo e da importancia da ciencia, que nalg\u00fans momentos foi perseguida, naceu Hipatia.\nUnha muller na Ciencia.\nHipatia naceu en Alexandr\u00eda a mediados do s\u00e9culo IV, algunhas referencias din no 370 e outras no 355. O seu pai, Te\u00f3n de Alexandr\u00eda, era un famoso matem\u00e1tico e astr\u00f3nomo, moi prezado, que parece que traballaba e daba clases na biblioteca, (a que substitu\u00edu \u00e1 lendaria Biblioteca de Alexandr\u00eda que desaparecera no incendio do 48 a.C. Te\u00f3n foi un sabio que non gardou os co\u00f1ecementos para si e os seus disc\u00edpulos, integrando a s\u00faa propia filla (caso ins\u00f3lito no s\u00e9culo IV). \nHipatia era unha muller aberta ao saber a quen se lle transmitiu a paix\u00f3n da investigaci\u00f3n, educ\u00e1ndose ademais nun ambiente acad\u00e9mico culto. Hai historiadores que din que a filla superou o pai, de xeito que escritos atribu\u00eddos a Te\u00f3n sono en realidade de Hipatia.\nAprendeu tam\u00e9n a historia das diferentes relixi\u00f3ns que se co\u00f1ec\u00edan naquel ent\u00f3n, oratoria, o pensamento dos fil\u00f3sofos e os principios do ensino. Seguidora de Plotino, cultivou os estudos l\u00f3xicos e as ciencias exactas, levando unha vida asc\u00e9tica. Viaxou a Atenas e a Roma co af\u00e1n de aprender e ensinar, destacando nos campos das matem\u00e1ticas e a astronom\u00eda, Membro e l\u00edder da escola neoplat\u00f3nica de Alexandr\u00eda, a casa de Hipatia foi un lugar de ensino onde \u00edan estudantes de todas partes do mundo co\u00f1ecido, atra\u00eddos pola s\u00faa fama. Dela dixo S\u00f3crates Escol\u00e1sico:\nUn dos seus alumnos foi Sinesio de Cirene \u2014con quen mantivo abundante correspondencia\u2014, bispo de Ptolemaida (en Fenicia), rico e poderoso, que deixou escrita informaci\u00f3n sobre Hipatia, a s\u00faa mestra. Por medio del poden chegar a co\u00f1ecerse os libros que escribiu para o seu ensino, a\u00ednda que non chegaron aos nosos d\u00edas. Da admiraci\u00f3n que sent\u00eda Sinesio por Hipatia \u00e9 mostra o que di dela na s\u00faa \"Carta 16\":\nOutro alumno foi Hesiquio o Hebreo, quen escribiu obras nas que se describen as actividades de Hipatia e a s\u00faa fama, como que os maxistrados \u00edan a ela para consultala sobre asuntos da administraci\u00f3n. Nas obras, que se conservan, di tam\u00e9n que foi unha persoa influente en pol\u00edtica.\nAs\u00ed mesmo, Hipatia interesouse pola mec\u00e1nica e a tecnolox\u00eda. S\u00e1bese que inventou un aparello para destilar auga, un pin\u00f3metro graduado para medir a densidade dos l\u00edquidos e un nivel\u00edmetro para medir o nivel da auga.\nHipatia era pag\u00e1 e a s\u00faa situaci\u00f3n correu perigo nunha cidade cada vez m\u00e1is cristi\u00e1 (e cada vez m\u00e1is fan\u00e1tica e menos tolerante), v\u00e9ndose perseguida como outros neoplat\u00f3nicos. Alg\u00fans convert\u00e9ronse ao cristianismo, pero Hipatia non, a pesar do medo e os consellos dos seus amigos, como Orestes (prefecto), prefecto romano de Exipto que fora o seu alumno. Hipatia foi considerada polos seus inimigos como unha meiga perigosa.\nMorte de Hipatia.\nNo 412 o bispo Cirilo de Alexandr\u00eda foi nomeado \"patriarca\" en substituci\u00f3n do seu t\u00edo Te\u00f3filo, un t\u00edtulo de dignidade eclesi\u00e1stica que s\u00f3 era usado en Alexandr\u00eda, Constantinopla e Xerusal\u00e9n. Este t\u00edtulo era equivalente en certo modo ao do papa de Roma. Cirilo, que foi nomeado santo s\u00e9culos m\u00e1is tarde, non consent\u00eda ningunha clase de paganismo nin herex\u00eda, loitando toda a s\u00faa vida pola ortodoxia da igrexa cat\u00f3lica e contra o nestorianismo, os pag\u00e1ns e os xudeus. Os historiadores cren que Cirilo foi o principal responsable da morte de Hipatia, a\u00ednda que non existe documentaci\u00f3n que o acredite de maneira directa.\nDise que Cirilo era inimigo seu, tem\u00e9ndoa e admir\u00e1ndoa ao tempo. Pero en consonancia coa \u00e9poca, nin comprend\u00eda nin consent\u00eda que unha muller se dedicase \u00e1 ciencia. Creou un ambiente de odio e fanatismo contra ela asign\u00e1ndolle o papel de meiga.\nEn marzo de 415, Hipatia foi asasinada por un grupo de monxes da igrexa de San Cirilo de Xerusal\u00e9n. Os feitos foron recollidos por un bispo de Exipto do s\u00e9culo VII, Xo\u00e1n de Nikio, xustificando asemade o masacre daquel ano contra os xudeus de Alexandr\u00eda. Conta como un grupo de cristi\u00e1ns \"atolondrados\", \"impetuosos\" e \"violentos\", seguidores dun lector chamado Pedro foron na s\u00faa busca, golpe\u00e1rona, esp\u00edrona e arrastr\u00e1rona pola cidade at\u00e9 o templo Ces\u00e1reo, onde a cortaron con buguinas afiadas at\u00e9 a s\u00faa morte. Despois, despez\u00e1rona e queim\u00e1rona nun lugar chamado Cinaron. Deste xeito estaban a dar morte a algo que consideraban como \"idolatr\u00eda\" e \"herex\u00eda\".\nOrestes, o prefecto romano amigo e exalumno de Hipatia informou e pediu a Roma unha investigaci\u00f3n. Por \"falta de testemu\u00f1as\" atrasouse at\u00e9 que chegou un momento no que o propio Cirilo asegurou que Hipatia estaba viva e que habitaba en Atenas. Orestes tivo que fuxir, abandonando o seu cargo.\nNon houbo m\u00e1is actos violentos contra dos fil\u00f3sofos pag\u00e1ns de Alexandr\u00eda, cuxa escola floreceu a\u00ednda at\u00e9 o s\u00e9culo VII (pero abandonando xa o neoplatonismo), sen que a s\u00faa actividade se vise interrompida polo peche da Academia de Atenas en tempos de Xustiniano I (529)."}
{"id": "12351", "revid": "5863", "url": "https://gl.wikipedia.org/wiki?curid=12351", "title": "Malaisia", "text": "Malaisia \u00e9 un pa\u00eds do sueste asi\u00e1tico, constitu\u00eddo pola pen\u00ednsula Malaia e mais pola Malaisia oriental, no norte de Borneo. O pa\u00eds est\u00e1 situado a aproximadamente 200\u00a0km ao norte do ecuador terrestre.\nO termo Malaisia ou arquip\u00e9lago Malaio xa se empregaba para designar a Indonesia.\nHistoria.\nA pen\u00ednsula Malaia, ocupada polos Malaios, estaba organizada nunha sociedade feudal, sendo un polo de comercio principal da Asia do Sueste.\nOs comerciantes \u00e1rabes foron os primeiros en se instalar no territorio no s\u00e9culo XIV. A s\u00faa influencia foi decisiva sobre o futuro dos \"malaios\", xa que converteron a poboaci\u00f3n ao islam.\nNo s\u00e9culo XV, os europeos, atra\u00eddos polo comercio das especias, chegaron despois de teren procurado a ruta das Indias orientais para suplantar o monopolio \u00e1rabe do comercio. Os portugueses, os holandeses e os brit\u00e1nicos sucesivamente disput\u00e1ronse o control do estreito.\nPol\u00edtica.\nMalaisia \u00e9 membro do ASEAN (Asociaci\u00f3n das Naci\u00f3ns de Asia do Sueste).\nAdministraci\u00f3n.\nA Malaisia \u00e9 unha federaci\u00f3n composta de trece estados (\"nexeri\") e de tres distritos federais (\"wilayah peresekutuan\"):\nPen\u00ednsula Malaia (capitais entre par\u00e9nteses):\nMalaisia oriental:\nXeograf\u00eda.\nMalaisia est\u00e1 composta por d\u00faas rexi\u00f3ns:\nMalaisia occidental ou Malaisia peninsular (ao sur de Tailandia) est\u00e1 dividida de norte a sur por unha longa cadea monta\u00f1osa cuxo punto de maior altitude se sit\u00faa a 2189 m (Monte Tahan) e onde subsisten vastas zonas forestais. A costa oeste \u00e9 cha; a costa leste est\u00e1 composta de longas praias de area. Os cultivos e plantaci\u00f3ns est\u00e1n situados ao longo das chairas costeiras. A parte norte (Perlis e Kedah) consid\u00e9rase o celeiro de arroz do pa\u00eds.\nMalaisia oriental, situada ao norte de Indonesia (Borneo), componse dos territorios de Sarawak e de Sabah. Esta parte representa o 15 % da poboaci\u00f3n e o 60% do territorio. Est\u00e1 basicamente composta de xungla e dun relevo abondo elevado (monte Kinabalu: 4 095 m).\nComparte fronteiras co Brunei (381\u00a0km), Indonesia (1.178\u00a0km) e Tailandia (506\u00a0km) e disp\u00f3n de 4.675\u00a0km de costas. No 2003, a s\u00faa poboaci\u00f3n era de 25\u00a0200\u00a0000 de habitantes.\nEconom\u00eda.\nOs recursos principais do pa\u00eds son:\nDemograf\u00eda.\nA xente de Malaisia ch\u00e1mase malaisios. Non se debe confundir cos malaios, que son os que constit\u00faen a poboaci\u00f3n maioritaria (62 %) e hist\u00f3rica, mais non son os \u00fanicos habitantes. Hai aproximadamente un 25% de malaisios de descendencia chinesa e o 10 % \u00e9 de descendencia india. Establec\u00e9ronse hai varias xeraci\u00f3ns. A poboaci\u00f3n \u00e9 nova e est\u00e1 en expansi\u00f3n (ela tense dobrado entre 1970 e 2000). A taxa de natalidade dos Malaios \u00e9 moi superior \u00e1 dos chineses.\nO 75% da poboaci\u00f3n de Malaisia reside na pen\u00ednsula Malaia."}
{"id": "12353", "revid": "22570", "url": "https://gl.wikipedia.org/wiki?curid=12353", "title": "Carchi", "text": "Carchi \u00e9 unha provincia de Ecuador, conta con 3.604,33\u00a0km\u00b2 e 152.939 habitantes, a capital \u00e9 Tulc\u00e1n."}
{"id": "12355", "revid": "89787", "url": "https://gl.wikipedia.org/wiki?curid=12355", "title": "Cant\u00f3n de Huaca", "text": "San Pedro de Huaca \u00e9 un cant\u00f3n da provincia de Carchi, Ecuador. Ten unha superficie de 2.435\u00a0km\u00b2 e 15.000 habitantes. Huaca \u00e9 a capital do cant\u00f3n e Mariscal Sucre a parroquia rural."}
{"id": "12356", "revid": "23204", "url": "https://gl.wikipedia.org/wiki?curid=12356", "title": "Chima", "text": "Chima \u00e9 un concello colombiano, situado no departamento de Santander. Chima \u00e9 o \u00fanico concello deste departamento que a pesar de ter unha extensi\u00f3n territorial grande (127\u00a0km\u00b2) non conta con correxementos nin casar\u00edos. Os indios chimacoes foron os seus primeiros poboadores. Foi fundado no ano 1775."}
{"id": "12362", "revid": "98629", "url": "https://gl.wikipedia.org/wiki?curid=12362", "title": "Kuwait", "text": "Kuwait (; ', oficialmente Estado de Kuwait ( '), \u00e9 un pa\u00eds de Asia Occidental. Est\u00e1 situado no extremo norte de Arabia Oriental na punta do Golfo P\u00e9rsico, limitando con Iraq ao norte e Arabia Saudita ao sur. Kuwait tam\u00e9n comparte fronteira mar\u00edtima con Ir\u00e1n. Kuwait ten unha lonxitude costeira de aproximadamente 500 km. A maior parte da poboaci\u00f3n do pa\u00eds reside na aglomeraci\u00f3n urbana da capital Kuwait city. En 2022, Kuwait ten unha poboaci\u00f3n de 4\u00b467 mill\u00f3ns de habitantes dos cales 1\u00b485 mill\u00f3ns son cidad\u00e1ns kuwait\u00edes mentres que os 2\u00b48 mill\u00f3ns restantes son estranxeiros procedentes de m\u00e1is de 100 pa\u00edses.\nHistoricamente, a maior parte do actual Kuwait formaba parte da antiga Mesopotamia. Antes do petr\u00f3leo Kuwait era un porto comercial estrat\u00e9xico entre Mesopotamia, Persia e a India. As reservas de petr\u00f3leo foron descubertas en cantidades comerciais en 1938. En 1946, o petr\u00f3leo cru exportouse por primeira vez. Desde 1946 a 1982, o pa\u00eds sufriu unha modernizaci\u00f3n a grande escala, baseada en gran parte nos ingresos da produci\u00f3n de petr\u00f3leo. Na d\u00e9cada de 1980, Kuwait experimentou un per\u00edodo de inestabilidade xeopol\u00edtica e unha crise econ\u00f3mica a ra\u00edz do crash da bolsa. En 1990, despois de disputas sobre a produci\u00f3n de petr\u00f3leo co veci\u00f1o Iraq, Kuwait foi a invadida, e m\u00e1is tarde anexada a unha das gobernaci\u00f3ns de Iraq baixo Saddam Hussein. A ocupaci\u00f3n iraqu\u00ed de Kuwait rematou o 26 de febreiro de 1991, despois da intervenci\u00f3n militar dunha coalici\u00f3n militar dirixida polos Estados Unidos e outros pa\u00edses.\nKuwait \u00e9 un emirato. O Emir \u00e9 o xefe de estado e Al Sabah \u00e9 a familia gobernante que domina o sistema pol\u00edtico do pa\u00eds. A relixi\u00f3n oficial do estado de Kuwait \u00e9 o islam. Kuwait \u00e9 un pa\u00eds en desenvolvemento cunha econom\u00eda de ingresos altos, apoiada pola sexta maior reserva de petr\u00f3leo. O dinar kuwait\u00ed \u00e9 a moeda m\u00e1is valorada do mundo. Kuwait \u00e9 o quinto pa\u00eds m\u00e1is rico do mundo por ingreso nacional bruto per c\u00e1pita. En 2009, Kuwait ti\u00f1a o \u00edndice de desenvolvemento humano m\u00e1is alto do mundo \u00e1rabe. Kuwait ten o maior n\u00famero de ap\u00e1tridas de toda a rexi\u00f3n. Kuwait \u00e9 membro fundador do CCG e tam\u00e9n \u00e9 membro da ONU, da AL, da OPEP e da OCI. Kuwait nomeou ao fillo do emir novo primeiro ministro do pa\u00eds o 24 de xullo de 2022 para substitu\u00edr o primeiro ministro interino Sheikh Sabah al-Khalid`, que se enfrontou a un parlamento combativo como xefe de gabinete nunha disputa. obstaculizando a reforma fiscal.\nEtimolox\u00eda.\nO nome do pa\u00eds procede da forma diminutiva \u00e1rabe de ( ou ), que significa \"fortaleza constru\u00edda preto da auga\". Desde 1961, o nome oficial do estado \u00e9 \"Estado de Kuwait\".\nHistoria.\nO territorio que actualmente conforma Kuwait habit\u00e1rono diversas tribos \u00e1rabes; os Tamim, os Abd Qais, os Taglob e mais outras. A comezos do s\u00e9culo XVIII estableceuse un n\u00facleo urbano habitado por comerciantes, pescadores e buscadores de perlas, as\u00ed como de tribos \u00e1rabes do sur que acabaron formando a nova tribo de Bani Utub. A s\u00faa localizaci\u00f3n na rota comercial que un\u00eda o leste da Pen\u00ednsula Ar\u00e1bica con Iraq e a s\u00faa condici\u00f3n de porto natural favoreceron o desenvolvemento do n\u00facleo habitado e a finais do s\u00e9culo XVIII comezou a adquirir certa importancia como porto comercial.\nEn 1752 os xefes das familias kuwait\u00eds aclamaron como primeiro gobernante a Sabah Ben Jaber, da familia Al Sabah, a\u00ednda que nominalmente baixo a autoridade da Sublime Porta.\nEn 1773 a peste rematou coa maior\u00eda da poboaci\u00f3n pero a recuperaci\u00f3n foi r\u00e1pida e en 1793 a Compa\u00f1\u00eda Brit\u00e1nica das Indias Orientais trasladou al\u00ed a s\u00faa axencia de Basora tras ser ocupada esa cidade polos persas. En 1870 Kuwait pasou a formar parte da provincia de Al Ahsa e en 1875 da provincia de Basora, o que non cambiou a estrutura pol\u00edtica de Kuwait gobernada efectivamente polos Al-Sabah.\nEn 1899 Mubarak Al-Sabah asinou un acordo cos brit\u00e1nicos no que estes se compromet\u00edan a prestarlle protecci\u00f3n militar contra os otom\u00e1ns e a cambio o control da pol\u00edtica exterior pasaba aos brit\u00e1nicos; Kuwait converteuse de feito nun protectorado brit\u00e1nico. Na Convenci\u00f3n Anglo-Otom\u00e1 de 1913 definiuse Kuwait como un estado aut\u00f3nomo do Imperio Otom\u00e1n con autoridade sobre un raio de 80 quil\u00f3metros da capital e outros 100 m\u00e1is onde pod\u00eda establecer tributos. Despois da primeira guerra mundial os brit\u00e1nicos invalidaron a Convenci\u00f3n e declararon Kuwait estado aut\u00f3nomo baixo protectorado brit\u00e1nico, nun territorio que abrangu\u00eda un raio de 140 quil\u00f3metros da capital. Pero entrou en conflito con Nejd que reclamaba o seu territorio e en 1920 atacou Jahra, a 40 quil\u00f3metros da capital; os atacantes foron derrotados e os kuwait\u00eds consideran esta vitoria o comezo do seu estado moderno.\nEn 1922 a Conferencia de Uqair estableceu as fronteiras entre Kuwait e Nejd e a formaci\u00f3n dunha zona neutral no sur do seu territorio. En 1934 Ahmad Al-Jaber Al-Sabah asinou un acordo coa compa\u00f1\u00eda brit\u00e1nica Kuwait Oil Company no que lle daba o monopolio da exploraci\u00f3n e extracci\u00f3n petrol\u00edfera, que non empezou a explotar ata despois da segunda guerra mundial. Nos anos cincuenta o petr\u00f3leo pasou a ser a primeira fonte de riqueza do pa\u00eds, convert\u00e9ndose nun dos primeiros pa\u00edses produtores. O 19 de xu\u00f1o de 1961 Kuwait converteuse nun estado independente e aprobouse unha constituci\u00f3n en 1962.\nPol\u00edtica.\nKuwait \u00e9 unha monarqu\u00eda constitucional, cuxo xefe de Estado \u00e9 o emir (dende 2006 Sabah Al-Ahmad Al-Jaber Al-Sabah). Est\u00e1 dirixido por un primeiro ministro (dende 2019 ocupa o cargo o xeque Sabah Al-Khalid Al-Sabah), respons\u00e1bel ante o parlamento, composto de 50 deputados elixidos e ministros en exercicio que te\u00f1en igualmente dereito ao voto.\nAta maio de 2005, s\u00f3 o 15 % da poboaci\u00f3n ti\u00f1a o dereito de voto: as mulleres eran exclu\u00eddas do corpo c\u00edvico as\u00ed como os militares. A idade m\u00ednima para votar est\u00e1 nos 21 anos. O 16 de maio do 2005 o parlamento votou unha emenda \u00e1 lei electoral que doa o dereito de voto \u00e1s mulleres. O artigo primeiro da lei electoral, que data de 1962, limitaba, antes do seu emendamento, o dereito de voto e de elixibilidade soamente aos homes, mentres que a Constituci\u00f3n do Kuwait garante a igualdade entre os sexos. Aumentou o n\u00famero de electores que pasou de 145.000 persoas a m\u00e1is de 350.000, ou sexa un 37 % dunha poboaci\u00f3n aut\u00f3ctona de 956.000 habitantes.\nSubdivisi\u00f3ns.\nKuwait est\u00e1 dividida en 6 provincias (\u00e1rabe: \"muhafazat\", singular \"muhafadhah\"). O goberno kuwait\u00ed prefire o nome de gobernaci\u00f3ns ao de provincias.\n \nAs maiores cidades son a capital Kuwait e Jahrah (a uns 30 minutos en coche ao noroeste da capital). As principais \u00e1reas residenciais e administrativas son Salmiya e Hawalli. A principal \u00e1rea industrial \u00e9 Shuwaikh, que se atopa dentro da provincia de Ao Asimah.\nXeograf\u00eda.\nSituado na esquina nord\u00e9s da Pen\u00ednsula Ar\u00e1biga, Kuwait \u00e9 un dos pa\u00edses m\u00e1is pequenos do mundo en termos de superficie terrestre. Kuwait at\u00f3pase entre as latitudes 28\u00b0 e 31\u00b0 N, e as lonxitudes 46\u00b0 e 49\u00b0 E. Kuwait consiste principalmente en desertos, \u00e9 xeralmente baixo, sendo o punto m\u00e1is alto 306 m. sobre o nivel do mar. Mutla Ridge \u00e9 o punto m\u00e1is alto de Kuwait. \u00c9 o \u00fanico pa\u00eds do mundo sen lagos ou reservas de auga naturais.\nKuwait ten dez illas. Cunha superficie de 860 km\u00b2, a Bubiyan \u00e9 a illa m\u00e1is grande de Kuwait e est\u00e1 conectada co resto do pa\u00eds por unha ponte de cemento de 2380 m., tras a liberaci\u00f3n en 1991, a illa converteuse nunha base militar e actualmente non se permite a entrada de civ\u00eds. O resto das illas son Auhah, Bubiyan, Failaka, Kubbar, Miskan, Qaruh, Umm ao Maradim, Umm an Namil e Warbah. S\u00f3 o 0,6\u00a0% da superficie terrestre de Kuwait consid\u00e9rase cultivable con escasa vexetaci\u00f3n que se atopa ao longo da s\u00faa costa de 499 km. Kuwait City at\u00f3pase en Ba\u00eda de Kuwait, un porto natural de augas profundas.\nO campo de Burgan de Kuwait ten unha capacidade total de aproximadamente 70 mil mill\u00f3ns de barr\u00eds (11 mil mill\u00f3ns de metros c\u00fabicos) de reservas probadas de petr\u00f3leo. Durante os incendios de petr\u00f3leo de Kuwait de 1991, cre\u00e1ronse m\u00e1is de 500 lagos petrol\u00edferos que cubr\u00edan unha superficie combinada duns 35\u00b47 km\u00b2. A contaminaci\u00f3n do solo resultante debido ao petr\u00f3leo e a acumulaci\u00f3n de holl\u00edn fixo que as partes leste e sueste de Kuwait resultasen inhabitables. Os residuos de area e petr\u00f3leo reduciran gran parte do deserto de Kuwait a superficies semiasf\u00e1lticas. Os vertidos de petr\u00f3leo durante a Guerra do Golfo tam\u00e9n afectaron drasticamente os recursos mari\u00f1os de Kuwait.\nClima.\nO clima \u00e9 continental variable. Os ver\u00e1ns (de abril a outubro) son extremadamente quentes e secos, con temperaturas superiores aos 51\u00a0\u00b0C na cidade de Kuwait. Os invernos (de novembro a febreiro) son frescos, con precipitaci\u00f3ns escasas e temperaturas por baixo dos 21\u00a0\u00b0C. A primavera \u00e9 fresca e agrad\u00e1bel.\nEconom\u00eda.\nKuwait \u00e9 unha econom\u00eda pequena, rica e relativamente aberta, con reservas de cru seguras de 94 mil mill\u00f3ns de barr\u00eds (15\u00a0km\u00b3), o 10% das reservas mundiais. O petr\u00f3leo representa case a metade do PIB, o 90% das exportaci\u00f3ns e o 75% dos ingresos do goberno. Con todo, en 1990 o pa\u00eds ga\u00f1ou m\u00e1is di\u00f1eiro dos investimentos estranxeiros que da exportaci\u00f3n de petr\u00f3leo. Ten grandes reservas, co Gran Burgan como segunda reserva mundial en 2020.\nOs gastos xerados pola invasi\u00f3n de Iraq e a reconstruci\u00f3n da posguerra foron unha carga econ\u00f3mica importante para o pa\u00eds. Con todo, cara a metade dos anos noventa Kuwait recuperara a s\u00faa prosperidade.\nOs prezos do petr\u00f3leo produciron un super\u00e1vit de 1,7 miles de mill\u00f3ns de ? (2 mil mill\u00f3ns de ) $para o ano fiscal 99/00. O ano fiscal 00/01 s\u00f3 tivo 9 meses por unha modificaci\u00f3n no ano fiscal. O orzamento para o ano fiscal 01/02 prev\u00eda maiores gastos en salarios, construci\u00f3n e outras categor\u00edas. O PNB no 2003 era de 4,6 miles de mill\u00f3ns de ? (41.7 miles de mill\u00f3ns de ), $cun PNB per c\u00e1pita de 14.166? ($17.420).\nA forza laboral \u00e9 de 1\u00a0073\u00a0115 persoas, dos que s\u00f3 un cuarto son cidad\u00e1ns kuwait\u00eds.\nO clima limita o desenvolvemento da agricultura. Como consecuencia, coa excepci\u00f3n do peixe, depende case por completo das importaci\u00f3ns para a comida. O 75% da auga ten que ser destilada ou importada. Al-Jahra, baseada nun oasis, \u00e9 a principal rexi\u00f3n agr\u00edcola de Kuwait.\nO Banco Central de Kuwait na capital, emite o dinar kuwait\u00ed (KWD), a moeda local. O dinar ten un valor de 0.351676 dinares por 1 Euro e 0.292010 dinares por 1 USD, o que a converte na moeda de curso m\u00e1is alto do mundo.\nO 90% dos ingresos p\u00fablicos de Kuwait ve\u00f1en do petr\u00f3leo e o pa\u00eds ten a intenci\u00f3n de investir m\u00e1is de 40 mil mill\u00f3ns de d\u00f3lares nos 15 vindeiros anos por moderniza-las instalaci\u00f3ns da industria petroleira.\nDemograf\u00eda.\nA case tot\\zlidade da poboaci\u00f3n conc\u00e9ntrase na capital.\nCultura.\nA cultura de Kuwait, do mesmo xeito que moitas outras culturas \u00e1rabes, d\u00e1lle moita importancia \u00e1 hospitalidade.\nO sa\u00fado: os kuwait\u00eds tradicionalmente sa\u00fadanse dando a man e bic\u00e1ndose nas fazulas. Tradicionalmente os homes e as mulleres non intercambian m\u00e1is que unhas palabras e quizais se dean a man como sa\u00fado para respectar a privacidade da muller. Con todo, \u00e9 com\u00fan que mulleres e homes se biquen na fazula se est\u00e1n emparentados. Tam\u00e9n \u00e9 costume no sa\u00fado facer longas series de preguntas sobre a sa\u00fade, a dos parentes, os seus traballos etc.\nT\u00e9 e caf\u00e9: a hospitalidade m\u00f3strase a mi\u00fado polo ofrecemento de t\u00e9 e caf\u00e9. \u00c9 raro que ao h\u00f3spede que entra nunha casa, oficina ou mesmo nalgunhas tendas, non lle sexa ofrecido t\u00e9 ou caf\u00e9. Os bedu\u00ednos kuwait\u00eds te\u00f1en por costume interpretar como un insulto que o h\u00f3spede rexeite o ofrecemento.\nComida: a comida ten un papel importante na cultura Kuwait\u00ed. A comida tradicional de Kuwait \u00e9 co\u00f1ecida como \"Machboos\" e consiste en cordeiro, polo ou peixe sobre ou mesturado cunha gran cantidade de arroz cocido, similar ao \"biryani\" indio. O prato principal complem\u00e9ntase con salsas de curry e pequenos pratos adicionais. Tradicionalmente c\u00f3mese coas mans, a\u00ednda que actualmente moitos prefiren comer con cubertos occidentais. Habitualmente a comida \u00e9 preparada e servida en grandes cantidades e \u00e9 moi habitual invitar a comensais para compartir a comida.\nDiwaniah.\nO \"diwaniah\" \u00e9 unha instituci\u00f3n exclusiva da cultura de Kuwait, que non se co\u00f1ece noutros pa\u00edses do Golfo P\u00e9rsico. Os \"diwaniahs\" son reuni\u00f3ns de homes que normalmente te\u00f1en lugar \u00e1s tardes, unha, d\u00faas ou tres veces por semana ou mesmo todos os d\u00edas. Habitualmente, os homes re\u00fanense en confortables cadeiras de brazos e discuten calquera tema, tanto pol\u00edtico, social, econ\u00f3mico, coma local ou internacional, sen medo a ser perseguidos. Os \"diwaniahs\" p\u00f3dense considerar como un s\u00edmbolo e proba do talante democr\u00e1tico e a liberdade de expresi\u00f3n do pa\u00eds. Normalmente o anfitri\u00f3n serve t\u00e9 ou alg\u00fan refrixerio. Alg\u00fans comerciantes e membros do parlamento anuncian os seus \"diwaniahs\" nos xornais para que membros do p\u00fablico poidan visitalos.\nAs mulleres \u00e1s veces tam\u00e9n te\u00f1en os seus \"diwaniahs\", a\u00ednda que non son tan estendidos e non se mesturan cos de homes.\nM\u00fasica.\nA tradici\u00f3n musical de Kuwait estivo ben documentada ata a Guerra do Golfo, cando o ex\u00e9rcito de Iraq destru\u00edu o arquivo. Con todo, Kuwait mantivo unha industria musical activa, tanto antes como logo da invasi\u00f3n. A m\u00fasica reflicte as diversas influencias da cultura kuwait\u00ed en xeral, inclu\u00edndo m\u00fasica da \u00c1frica oriental e da India.\nKuwait \u00e9, xunto a Bahrein, o centro do \"sawt\", un tipo de m\u00fasica popular con aires de blues. Foi popularizada nos anos 1970 por Shadi ao Khaleej (o \"Canto de paxaro do Golfo\"). Nabil Shaeil e Abdullah O Rowaished son os artistas de \"sawt\" m\u00e1is populares na actualidade. Ambos te\u00f1en influencias da m\u00fasica techno e do pop europeo.\nOutro grupo popular e a Al-Budoor Band.\nM\u00fasica e baile tradicional.\nA m\u00fasica tradicional kuwait\u00ed \u00e9 realizada principalmente por mulleres en privado, e hai algunhas bandas de m\u00fasica exclusivamente de mulleres que fan concertos en celebraci\u00f3ns p\u00fablicas. Os instrumentos de percusi\u00f3n simples, coma pequenos tambores \u00e9 (mirwas) e palmas son os \u00fanicos utilizados habitualmente. Entre as canci\u00f3ns de voda est\u00e1n os \"al-Fann\", e nelas tam\u00e9n se baila individualmente o \"al-Khamary\" e mais o \"al-Sameri\".\nA canci\u00f3n de mari\u00f1eiros \"Ao Arda Ao Bahariya\" \u00e9 amplamente co\u00f1ecida en Kuwait, tal coma son as canci\u00f3ns do tipo \"al-Nahma\" que acompa\u00f1aban os labores de navegaci\u00f3n.\nOs \"mawled\" son recitaci\u00f3ns de secci\u00f3ns da biograf\u00eda de Mahoma, cantadas en festas relixiosas.\nOs bedu\u00ednos son co\u00f1ecidos polo uso dun instrumento chamado \"rubabah\", a\u00ednda que tam\u00e9n empregan o \"oud\", o \"tanbarah\" (instrumento de corda) e o \"habban\" (gaita).\nO \"al-Fareesa\" \u00e9 unha danza bailada por mulleres disfrazadas de homes en determinadas festas nacionais e relixiosas. A danza real\u00edzase como unha batalla entre un cabaleiro e dous atacantes. Outros bailes tradicionais son unha danza de sabres chamada \"ardah\", acompa\u00f1ada de tambores e pandeiretas, e as danzas de mulleres chamadas \"khamari\", \"tanboura\", \"fraisah\", \"zifan\" e \"samiri\".\nComunicaci\u00f3ns.\nTen unha das pontes m\u00e1is longas do mundo (ocupa o 4\u00ba lugar no 2020), sobre a Ba\u00eda de Kuwait, o Sheikh Jaber Al-Ahmad Al-Sabah, de 36\u00a0km."}
{"id": "12365", "revid": "102241", "url": "https://gl.wikipedia.org/wiki?curid=12365", "title": "Lingua urd\u00fa", "text": "O urd\u00fa (nome local : urd\u016b / \u0627\u0631\u062f\u0648) \u00e9 unha lingua india pertencente ao grupo indoiranio da familia das linguas indoeuropeas.\nF\u00e1lase tanto no Paquist\u00e1n, onde \u00e9 a lingua oficial, como no norte da India, onde \u00e9 igualmente unha lingua oficial reco\u00f1ecida pola Constituci\u00f3n. Aproximadamente 60 mill\u00f3ns de persoas util\u00edzano coma primeira lingua.\nMoi pr\u00f3ximo ao hindi pola s\u00faa sintaxe e a s\u00faa morfolox\u00eda (antes do 1947 cham\u00e1baselle hindustano ao hindi e mais ao urd\u00fa, que constitu\u00edan unha soa lingua), fixo numerosos empr\u00e9stimos lexicais ao \u00e1rabe e ao persa, linguas que te\u00f1en introducido dentro do seu sistema fonol\u00f3xico fonemas suplementarios. A diferenciaci\u00f3n co hindi tende a medrar despois da separaci\u00f3n da India e Paquist\u00e1n no 1947; o urd\u00fa experimenta actualmente un re-achegamento ao persa e unha eliminaci\u00f3n dos termos s\u00e1nscritos.\nAlfabeto.\nO urd\u00fa escr\u00edbese segundo a graf\u00eda \u00e1rabe-persa."}
{"id": "12366", "revid": "399", "url": "https://gl.wikipedia.org/wiki?curid=12366", "title": "Urdu", "text": ""}
{"id": "12368", "revid": "98629", "url": "https://gl.wikipedia.org/wiki?curid=12368", "title": "Taxiquist\u00e1n", "text": "Taxiquist\u00e1n (en ), oficialmente a Rep\u00fablica de Taxiquist\u00e1n (en , \"Jumhurii Tojikiston\") \u00e9 un pa\u00eds monta\u00f1oso e sen sa\u00edda \u00f3 mar que se atopa en Asia Central, cunha \u00e1rea de 143\u00a0100 km\u00b2 e unha poboaci\u00f3n estimada de 9\u00a0275\u00a0828 persoas (2019). Ten fronteiras con Afganist\u00e1n polo sur, a China polo leste, Kirguizist\u00e1n polo norte e Uzbekist\u00e1n polo oeste. A patria tradicional do pobo taxico incl\u00fae a actual Taxiquist\u00e1n as\u00ed como partes de Afganist\u00e1n e Uzbekist\u00e1n.\nO territorio que hoxe constit\u00fae Taxiquist\u00e1n foi o fogar de numerosas culturas da antig\u00fcidade, como a cidade de Sarazm do Neol\u00edtico e da Idade de Bronce, e despois foi dominado por diferentes reinos gobernados por pobos de diversas fes e culturas, inclu\u00edndo a civilizaci\u00f3n de Oxus, a cultura de Andr\u00f3novo, o budismo, o nestorianismo, o zoroastrismo, o manique\u00edsmo e o islam. A \u00e1rea foi dominada por varios imperios e dinast\u00edas, como o Imperio aquem\u00e9nida, o Imperio Sas\u00e1nida, os Imperio Heftalita, o Imperio Sam\u00e1nida, o Imperio Mongol, a Dinast\u00eda Tim\u00farida, o Khanato de Bukhara, o Imperio Ruso, e posteriormente a Uni\u00f3n Sovi\u00e9tica. Dentro da Uni\u00f3n Sovi\u00e9tica, delimit\u00e1ronse as fronteiras modernas do pa\u00eds, formando parte da Rep\u00fablica Socialista Sovi\u00e9tica de Uzbekist\u00e1n como unha rep\u00fablica aut\u00f3noma antes de converterse nunha rep\u00fablica sovi\u00e9tica de pleno dereito en 1929.\nO 9 de setembro de 1991, Taxiquist\u00e1n converteuse nunha naci\u00f3n independente e soberana logo da disoluci\u00f3n da Uni\u00f3n Sovi\u00e9tica. Case inmediatamente despois da independencia produciuse unha guerra civil, que durou dende 1992 at\u00e9 1997. Dende o remate da guerra, a estabilidade pol\u00edtica e a axuda exterior permitiron que a econom\u00eda do pa\u00eds comezase a medrar. \u00d3 igual que outros pa\u00edses veci\u00f1os de Asia Central, o pa\u00eds, liderado polo Presidente Emomali Rahmon dende 1994, foi criticado por numerosas organizaci\u00f3ns non gobernamentais polo seu liderado autoritario, a falta de liberdade relixiosa, a corrupci\u00f3n e as violaci\u00f3ns dos dereitos humanos.\nTaxiquist\u00e1n \u00e9 unha rep\u00fablica presidencialista dividida en catro provincias. A maior\u00eda da poboaci\u00f3n do pa\u00eds pertence \u00f3 grupo \u00e9tnico taxico, que fala o taxico (unha variedade do persa). O ruso \u00e9 empregada como lingua de comprensi\u00f3n entre etnias. Malia que o estado \u00e9 constitucionalmente secular, o islam \u00e9 practicado polo 98% da poboaci\u00f3n. No \u00f3blast de Badaghx\u00e1n Monta\u00f1oso, de Taxiquist\u00e1n, malia a s\u00faa escasa poboaci\u00f3n existe unha gran diversidade ling\u00fc\u00edstica, onde o ruxan\u00ed, o xugn\u00ed, o ixcaxim\u00ed, o vakh\u00ed e o propio taxico son algunhas das lingua faladas. As monta\u00f1as cobren o 90% do pa\u00eds. Ten unha econom\u00eda de transici\u00f3n que \u00e9 altamente dependente da produci\u00f3n de aluminio e algod\u00f3n. Taxiquist\u00e1n \u00e9 membro das Naci\u00f3ns Unidas, da Comunidade de Estados Independentes, da Organizaci\u00f3n para a Seguridade e a Cooperaci\u00f3n en Europa, da Organizaci\u00f3n para a Cooperaci\u00f3n Isl\u00e1mica, da Organizaci\u00f3n de Cooperaci\u00f3n Econ\u00f3mica, da Organizaci\u00f3n de Cooperaci\u00f3n de Shanghai e da Organizaci\u00f3n do Tratado da Seguridade Colectiva, as\u00ed como da Asociaci\u00f3n para a Paz da OTAN.\nEtimolox\u00eda.\n\"Taxiquist\u00e1n\" quere dicir \"Terra dos taxicos\". O sufixo \"-st\u00e1n\" \u00e9 o termo persa para \"terra dos\" ou \"pa\u00eds\" e taxido \u00e9 o nome da tribo preisl\u00e1mica (anterior \u00f3 s\u00e9culo VII). De acordo co \"1997 Country Study of Tajikistan\" da Biblioteca do Congreso dos Estados Unidos de Am\u00e9rica, \u00e9 dif\u00edcil afirmar a orixe da verba \"taxico\" porque o termo \u00e9 \"envolto en disputas pol\u00edticas do s\u00e9culo XX sobre se os pobos turcos ou iranianos eran os habitantes orixinais de Asia Central.\"\nPol\u00edtica.\nO parlamento est\u00e1 constitu\u00eddo por d\u00faas c\u00e1maras: a C\u00e1mara baixa, chamada Majilisi Namoyandagon e a C\u00e1mara alta, chamada Majlisi Oli.\nXeograf\u00eda.\nDivisi\u00f3n administrativa.\nO Taxikist\u00e1n est\u00e1 dividido en tres provincias (\u0432\u0438\u043b\u043e\u044f\u0442 \"viloiat\" /vilo'jat/, plural \u0432\u0438\u043b\u043e\u044f\u0442\u04b3\u043e \"viloiatgho\" /vilo'jatxo/) e m\u00e1is unha provincia aut\u00f3noma (\u0432\u0438\u043b\u043e\u044f\u0442\u0438 \u043c\u0443\u0445\u0442\u043e\u0440 \"viloiati mughtor\" /vilo'jati mux'tor/) :\nNota : a cada provincia s\u00e9guelle o nome do seu centro administrativo entre par\u00e9nteses.\nA rexi\u00f3n que cont\u00e9n a capital Dushanbe \u00e9 independente a nivel administrativo, non ten estatuto de provincia pero si un sistema similar.\nCada provincia est\u00e1 dividida en distritos (\u043d\u043e\u04b3\u0438\u044f \"nohiia\" /,no'hija/, en plural \u043d\u043e\u04b3\u0438\u044f\u04b3\u043e \"nohiiaho\" /,no'hijaho/) e \u00e1 s\u00faa vez subdivididos en \u0436\u0430\u043c\u043e\u0430\u0442 \"xamoatos\" (que equivalen \u00e1s nosas \"parroquias\"), e logo en vilas.\nEconom\u00eda.\nO Taxiquist\u00e1n \u00e9 o pa\u00eds m\u00e1is pobre da ex-Uni\u00f3n Sovi\u00e9tica (URSS) e ademais un dos m\u00e1is pobres do mundo. As fontes de ingresos, ligadas \u00e1 exportaci\u00f3n do algod\u00f3n e do aluminio, son precarias e fan a econom\u00eda vulnerable aos mercados exteriores.\nNo 2000, a axuda internacional era esencial para soster os programas de \"rehabilitaci\u00f3n\", onde se comeza a reintegrar os antigos combatentes da guerra civil dentro da sociedade. A axuda internacional foi igualmente necesaria para limitar a ca\u00edda da produci\u00f3n de alimentos, consecuencia dun segundo ano de seca. Mais en agosto do 2001, a Cruz Vermella anunciou o comezo da fame en Taxiquist\u00e1n, e apelou \u00e1 axuda internacional.\nTransporte.\nA maior\u00eda dos sistemas de transportes foron constru\u00eddos durante a era sovi\u00e9tica e dende esa era o sistema foise deteriorando por mor dos insuficientes investimentos e mantementos das infraestruturas. Nin o sistema sovi\u00e9tico nin a infraestrutura posteriormente constru\u00edda se dirixiu \u00e1 divisi\u00f3n topogr\u00e1fica entre as rexi\u00f3ns do norte e do sur do pa\u00eds. \nA comezos do ano 2005 unha serie de proxectos sobre transportes principais procurou corrixir este problema. O primeiro dos proxectos, o T\u00fanel de Anzob, que se rematou en 2006, une a estrada de Dushanbe co norte de Taxiquist\u00e1n, resolvendo o problema que exist\u00eda anteriormente de incomunicaci\u00f3n cada inverno.\nO transporte a\u00e9reo \u00e9 considerado non fiable.\nFerrocarril.\nO sistema ferroviario conta soamente con 480 quil\u00f3metros de traxectos, todos de v\u00eda ancha. O sistema de ferrocarr\u00eds conecta os principais centros urbanos do oeste de Taxiquist\u00e1n coas vilas principais nas veci\u00f1as Uzbekist\u00e1n e Turkmenist\u00e1n. No ano 2000 unha nova li\u00f1a conectou as cidades do sur de Curgonteppa (Qurghonteppa) e Kulob. O tr\u00e1nsito de pasaxeiros polo Taxiquist\u00e1n viuse dificultado polos fracasos peri\u00f3dicos dos ferrocarr\u00eds taxicos de pagar tarifas de tr\u00e1nsito e por cuesti\u00f3ns de seguridade.\nEstradas e autoestradas.\nO Taxiquist\u00e1n conta cunha estimaci\u00f3n de 30.000 quil\u00f3metros de estradas, das que a gran maior\u00eda foron constru\u00eddas antes de 1991. Unha arter\u00eda principal percorre de norte a sur a trav\u00e9s das monta\u00f1as entre a cidade de Ghuxand (Xushand), no noroeste, e Dushanbe. Unha segunda arteria vai ao leste dende Dushanbe a Ghorog (Xorogh) na Provincia Aut\u00f3noma do Badaghx\u00e1n Monta\u00f1oso e logo ao nord\u00e9s a trav\u00e9s das monta\u00f1as \u00e1 cidade de Ox (O\u015f) en Kirguizist\u00e1n. Debido a que a ruta Ghuxand\u2013Dushanbe estaba pechada en inverno, constru\u00eduse o t\u00fanel de Anzob para evitar o paso de monta\u00f1a e abrir as\u00ed unha ruta que conecte Taxquent (Ta\u015fkent) (Uzbekist\u00e1n) e puntos do norte con Afganist\u00e1n e Paquist\u00e1n ao sur, v\u00eda Taxiquist\u00e1n.\nA China investiu aproximadamente 720 mill\u00f3ns de d\u00f3lares en melloras de infraestruturas en Taxiquist\u00e1n, inclu\u00edndo a reconstruci\u00f3n, ensanche e mellora da estrada entre Dushanb\u00e9 e Ghuxand que dende agosto de 2007 est\u00e1 a usar equipamento chin\u00e9s para os traballos de reconstruci\u00f3n.\nA mediados do 2005 comezou a construci\u00f3n dunha ponte sobre o r\u00edo Panxe (Panj) ata Afganist\u00e1n a cal foi finaciada polos Estados Unidos de Am\u00e9rica abr\u00edndose a ponte en agosto de 2007, e p\u00eddense proxectos para a construci\u00f3n de varias pontes que unan o Taxiquist\u00e1n co sur.\nGasodutos e oleodutos.\nTaxiquist\u00e1n conta cun gasoduto de 549 quil\u00f3metros que leva gas natural dende Uzbekist\u00e1n ata Dushanbe e leva gas entre lugares de Uzbekist\u00e1n polo noroeste de Taxiquist\u00e1n. O Taxiquist\u00e1n tam\u00e9n conta cun oleoduto duns 38 quil\u00f3metros.\nPortos e canles.\nTaxiquist\u00e1n non ten acceso ao mar e non conta con canles interiores navegables.\nAeroportos.\nNo ano 2007 o Taxiquist\u00e1n contaba con 26 aeroportos, dos que 18 ti\u00f1an pavimentadas as pistas de aterraxe e dous con pistas de aterraxe de m\u00e1is de 3.000 metros. O aeroporto m\u00e1is grande \u00e9 o de Dushanbe que ten s\u00f3 uns poucos voos con destinos internacionais. Uns poucos voos unen Dushanbe con Taxquent (Ta\u015fkent) que \u00e9 o aeroporto m\u00e1is achegado que ofrece conexi\u00f3ns coa maior\u00eda de destinos europeos. Os seguintes aeroportos m\u00e1is grandes son o de Ghuxand (Xujand) e o de Kulob. A compa\u00f1\u00eda estatal Tajikistan Airlines que conta cun rexistro de seguridade cuestionable, ofrece voos a outros pa\u00edses de Asia Central coa excepci\u00f3n de Uzbekist\u00e1n, e voos semanais \u00e1 Alema\u00f1a e a Rusia.\nDemograf\u00eda.\nNo 2019, Taxiquist\u00e1n ti\u00f1a unha poboaci\u00f3n de 9\u00a0275\u00a0832 persoas, das cales o 70% te\u00f1en menos de 30 anos e o 35% est\u00e1n entre os 14 e os 30 anos. Os taxicos que falan a lingua taxica (unha variedade do persa) son o principal grupo \u00e9tnico, a\u00ednda que existen minor\u00edas importantes de uzbekos e rusos, cuxos n\u00fameros est\u00e1n minguando por mor da emigraci\u00f3n. Os pamiris de Badakhshan, unha pequena poboaci\u00f3n do pobo yagnobi, e unha importante minor\u00eda de ismailis son considerados como pertencentes \u00f3 grupo \u00e9tnico taxico. T\u00f3dolos cidad\u00e1ns do pa\u00eds son chamados taxiquistanos.\nEn 1989, os rusos representaban o 7,6% da poboaci\u00f3n, mais a s\u00faa presenza caeu at\u00e9 o 0,5% despois da guerra civil, que motivou a emigraci\u00f3n rusa. A poboaci\u00f3n \u00e9tnica alem\u00e1 de Taxiquist\u00e1n tam\u00e9n declinou por mor da emigraci\u00f3n dende o colapso da Uni\u00f3n Sovi\u00e9tica. O seu punto m\u00e1is alto foi de 38\u00a0853 persoas en 1979.\nLinguas.\nO taxico \u00e9 a lingua oficial. O ruso \u00e9 usado en negocios e polo goberno, pero coma nas outras ex-rep\u00fabicas sovi\u00e9ticas est\u00e1 en retroceso, mostrando m\u00e1is interese pola lingua inglesa. O xugn\u00ed \u00e9 falado na zona preto de Ghorug (\"Xorugh\", en xugn\u00ed \"Xaragh\") na Provincia Aut\u00f3noma do Badaghx\u00e1n Monta\u00f1oso.\nTam\u00e9n se falan o saricul\u00ed, o \u00b4vakh\u00ed, o bartangu\u00ed, o ruxan\u00ed e o iazgulom\u00ed.\nCultura.\nRelixi\u00f3n.\nSon musulm\u00e1ns nun 90% - 97% (a maior\u00eda sunnita e seguida polo xi\u00edsmo), os cristi\u00e1ns son un 2.5% (a maior\u00eda cristi\u00e1ns ortodoxos), o resto un 0.5% (inclu\u00edndo zoroastrismo, Bah\u00e1'\u00ed, budismo, Hare Krishna, xuda\u00edsmo etc) "}
{"id": "12370", "revid": "1987", "url": "https://gl.wikipedia.org/wiki?curid=12370", "title": "Kirguizist\u00e1n", "text": "Kirguizist\u00e1n \u00e9 un pa\u00eds de Asia Central. Extremadamente monta\u00f1oso, poboado orixinariamente por poboaci\u00f3ns n\u00f3mades. Foi rep\u00fablica da URSS, e volveuse independente despois da fin desta \u00faltima, no 1991. Dirixido entre 1990 e 2005 por Askar Akaiev, o pa\u00eds est\u00e1 hoxe en d\u00eda nunha situaci\u00f3n pol\u00edtica confusa despois da revoluci\u00f3n dos tulip\u00e1ns que atravesou.\nHistoria.\nA rexi\u00f3n correspondente ao Kirguizist\u00e1n foi poboada no s\u00e9culo XV e s\u00e9culo XVI polos kirguiz, un pobo n\u00f3made turco orixinalmente situado, hai 2000 anos, no nordeste de Mongolia e que primeiro se desprazara cara ao sur da Siberia entre o s\u00e9culo VI e o s\u00e9culo VIII, e logo cara \u00e1 rexi\u00f3n de Tuva ata o s\u00e9culo XIII. O islam converteuse na relixi\u00f3n principal da rexi\u00f3n contra o s\u00e9culo XII; a maior parte de kirguiz son musulm\u00e1ns sunnitas da escola hanafita.\nAo comezo do s\u00e9culo XIX, o sur do territorio cae baixo o control do Khanato de Kokand. Foi formalmente incorporado ao Imperio Ruso no 1876. A represi\u00f3n de varias revoltas empuxa a un certo n\u00famero de habitantes a emigrar cara a Afganist\u00e1n e \u00e1 China.\nEn 1918, fundouse un soviet dentro da rexi\u00f3n e a oblast aut\u00f3noma Kara-Kirguiz creouse no 1924 no seo da URSS. No 1926, conv\u00e9rtese na \"Rep\u00fablica Socialista Sovi\u00e9tica Aut\u00f3noma de Kirguizist\u00e1n\". No 1936, a Rep\u00fablica Socialista Sovi\u00e9tica de Kirguizist\u00e1n foi integrada coma membro da URSS.\nDespois das revoltas pol\u00edticas sobrevidas a partir da fin dos anos 1980 na Uni\u00f3n Sovi\u00e9tica, organiz\u00e1ronse elecci\u00f3ns libres no Kirguizist\u00e1n en 1990, que dan a vitoria a Askar Akaiev no posto de presidente en outubro do mesmo ano. O pa\u00eds troca de nome e conv\u00e9rtese na Rep\u00fablica do Kirguizist\u00e1n en decembro de 1990, mentres que Frunze, a capital, foi rebautizada co seu nome presovi\u00e9tico de Bixkek en febreiro de 1991.\nLogo do intento de golpe de estado en Moscova que marcou a fin da URSS, o Kirguizist\u00e1n vota pola independencia da URSS o 31 de agosto do 1991. Adh\u00edrese por\u00e9n \u00e1 Comunidade de Estados Independentes \u00e1 fin dese mesmo ano.\nNo curso dos anos seguintes, o poder, sempre ostentado por Askar Akaiev, faise visiblemente cada vez m\u00e1is autoritario. As elecci\u00f3ns lexislativas do 27 de febreiro e do 13 de marzo de 2005 foron denunciadas coma fraudulentas, particularmente polos observadores da OSCE. Os problemas comezaran a finais de marzo cando se transformaran rapidamente no sur do pa\u00eds en manifestaci\u00f3ns pedindo a dimisi\u00f3n do goberno; o 24 de marzo, 15 000 manifestantes partidarios da oposici\u00f3n asaltan o edificio da presidencia despois dos rumores en canto \u00e1 fuxida do presidente Akaiev f\u00f3ra do pa\u00eds. \u00c9 a \u00abRevoluci\u00f3n dos Tulip\u00e1ns\u00bb.\nNa fin de marzo do 2005, os xefes da oposici\u00f3n estableceron un goberno interino e prometeron proceder rapidamente a unhas novas elecci\u00f3ns a fin de acadar unha lexitimidade definitiva.\nPol\u00edtica.\nA Constituci\u00f3n de 1993 define o estatuto pol\u00edtico do pa\u00eds coma unha rep\u00fablica democr\u00e1tica. O poder executivo est\u00e1 composto polo presidente e por un primeiro ministro. O poder lexislativo \u00e9 bicameral. O poder xudicial componse dunha Corte suprema, dunha Corte constitucional, Cortes locais e un procurador xeral.\nEn marzo 2002, estoupan os problemas no distrito de Aksi con manifestaci\u00f3ns pedindo a liberaci\u00f3n dun opositor pol\u00edtico. A represi\u00f3n comandada polo primeiro ministro Kurmanbek Bakiev mata seis persoas. Pouco despois, o presidente Akaiev acepta a dimisi\u00f3n de Bakiev das s\u00faas funci\u00f3ns e substit\u00faeo por Nikolai Tanaiev. O presidente Askar Akaiev lanza unha reforma constitucional, \u00e1 que foi convidada a oposici\u00f3n e a sociedade civil, que a concl\u00faen en febreiro do 2003 cun referendo, verdadeiramente cheo de irregularidades. As emendas \u00e1 constituci\u00f3n transforman entre outros o parlamento bicameral nun parlamento unicameral de 75 cadeiras a partir das elecci\u00f3ns de febreiro 2005.\nDespois da \u00ab\"Revoluci\u00f3n das Tulipas\"\u00bb que segue a estas elecci\u00f3ns, o goberno interino prometeu novas estruturas pol\u00edticas e arranxar certos problemas constitucionais. A dimisi\u00f3n forzada do antigo presidente Askar Akaiev \u00e9 aceptada polo Parlamento kirguiz o 11 de abril do 2005. Esta decisi\u00f3n permite unha nova elecci\u00f3n presidencial o 10 de xullo do 2005.\nSubdivisi\u00f3ns.\nKirguizist\u00e1n est\u00e1 dividido en 7 rexi\u00f3ns ou \"oblastary\" (en singular, \"oblasty\") e unha cidade (\"shaary\"). Os seus centro administrativos levan xeralmente o mesmo nome (excepci\u00f3ns entre par\u00e9nteses na lista que segue):\nXeograf\u00eda.\nKirguizist\u00e1n \u00e9 un pa\u00eds de Asia central, encadrado pola China ao leste e sueste, Casaquist\u00e1n ao norte, Uzbekist\u00e1n ao oeste e Taxiquist\u00e1n ao suroeste. Cunha superficie de 198 500\u00a0km\u00b2, o pa\u00eds est\u00e1 totalmente encravado e non ten acceso ao mar.\nO pa\u00eds \u00e9 case totalmente monta\u00f1oso; ao leste, a cadea do Tian Xan marca a fronteira coa China e culmina a 7.439 no Pico Pobedy (Vitoria en ruso), que \u00e9 o cumio do pa\u00eds. Ao oeste, as cadeas do Fergana (ao norte) e do Pamir Alay (ao sur). A cadea do Pamir Alay culmina no Pico Lenin de 7 134 m.\nEstea zonas monta\u00f1osas dividen en dous ao pa\u00eds, o norte e o sur; estes dous non se comunican m\u00e1is que por portos situados a m\u00e1is de 2.700 m de altitude.\nAs cidades do Kirguizist\u00e1n sit\u00faanse nas zonas m\u00e1is baixas do pa\u00eds. Ao norte, a capital Bixkek at\u00f3pase a 800 m.\nAo leste est\u00e1 o lago Ysik forma un pequeno mar interior de 6.332\u00a0km\u00b2 a 1.620 m de altitude, o segundo m\u00e1is grande lago de monta\u00f1a do mundo (despois do lago Titicaca). Profundo de 702 m, o lago est\u00e1 salgado e non se conxela no inverno.\nEconom\u00eda.\nO Kirguizist\u00e1n \u00e9 un pa\u00eds dabondo pobre, cunha econom\u00eda baseada na agricultura. Antes da ca\u00edda da URSS no 1991, o 98 % das exportaci\u00f3ns do Kirguizist\u00e1n eran destinadas a Union sovi\u00e9tica; despois da ca\u00edda desta, freouse considerablemente a produci\u00f3n do pa\u00eds ao comezo dos 1990. Reformas importantes foron acometidas (o Kirguizist\u00e1n foi a primeira rep\u00fablica do antigo bloque sovi\u00e9tico en ser admitida na Organizaci\u00f3n Mundial do Comercio en decembro do 1998).\nA agricultura \u00e9 o principal sector de actividade do pa\u00eds, empregando en 2002 a metade da poboaci\u00f3n e producindo o 35,6% do PIB.\nKirguizist\u00e1n exporta principalmente metais non-ferrosos e das minerais, produtos manufacturados en la e agr\u00edcolas, enerx\u00eda el\u00e9ctrica etc. As importaci\u00f3ns comportan do petr\u00f3leo, do gas natural, metais ferrosos, produtos qu\u00edmicos etc. Os seus socios comerciais principais son Rusia, Casaquist\u00e1n, China, os Estados Unidos, Uzbekist\u00e1n e Alema\u00f1a.\nDemograf\u00eda.\nO 69,5% da poboaci\u00f3n \u00e9 de orixe kirguiz, un grupo \u00e9tnico turco presentando influencias mongois e chinesas e estando historicamente constitu\u00eddo por bergares semi-n\u00f3mades.\n\"Poboaci\u00f3n (2003, fonte : Banco mundial de institutos estat\u00edsticos)\": 5 mill\u00f3ns de habitantes\n\"Esperanza de vida (2003: Banco mundial de institutos estat\u00edsticos)\": 68,6 anos\n\"Taxa de alfabetizaci\u00f3n de adultos (2001)\": 97 %\n\"Renda nacional bruto por habitantes en d\u00f3lares (2003, est\u00e1.)\": 340\nCultura.\nTradicionalmente un pobo n\u00f3made, os kirguiz, seguen ligados a estas tradici\u00f3ns e ao modo de vida n\u00f3made est\u00e1 a\u00ednda mantido considerablemente, mentres que a liberdade que el implica ten un impacto sobre a mentalidade do pa\u00eds.\nA relixi\u00f3n principal \u00e9 o islam sunnita, da escola hanafita.\nA lingua kirguiz pertence ao grupo das linguas turcas. No 1924 introduc\u00eduse un alfabeto baseado no alfabeto \u00e1rabe, que foi substitu\u00eddo polo alfabeto latino en 1928. En 1941 adoptouse deinitivamente o alfabeto cir\u00edlico."}
{"id": "12372", "revid": "23204", "url": "https://gl.wikipedia.org/wiki?curid=12372", "title": "Uzbekist\u00e1n", "text": "Uzbekist\u00e1n (), \u00e9 unha rep\u00fablica ex-sovi\u00e9tica de Asia Central, limitada ao norte por Casaquist\u00e1n, ao leste por Kirguizist\u00e1n e por Taxiquist\u00e1n, ao sur por Afganist\u00e1n e a sur e ao oeste por Turkmenist\u00e1n. Al\u00e9n do territorio principal, incl\u00fae tam\u00e9n os enclaves de Sokh e de Iordan, no Kirguizist\u00e1n. A s\u00faa capital \u00e9 a cidade de Tashkent.\nHistoria.\nDurante s\u00e9culos, o actual territorio de Uzbekist\u00e1n estivo integrado intermitentemente no Imperio Persa. Antes da chegada gradual de invasores turcos, a \u00e1rea estivo poboada por elementos escitas e xentes de fala persa e de estirpe iraniana, que a\u00ednda comprenden unha gran minor\u00eda en Uzbekist\u00e1n e son chamados hoxe en d\u00eda taxicos. Desde a Idade Moderna, os emiratos en que se divid\u00eda o pa\u00eds (Buxara, Samarcanda e outros) foron estados tap\u00f3n entre as aspiraci\u00f3ns persas e chinesas, e posteriormente rusas.\nNo s\u00e9culo XIX, o Imperio Ruso comezou a se expandir por Asia Central. O per\u00edodo do \"Gran Xogo\" \u00e9 xeralmente considerado como continuo aproximadamente desde 1813 ata a convenci\u00f3n Anglo-Rusa de 1907. Seguindo \u00e1 revoluci\u00f3n bolxevique de 1917, seguiu unha segunda fase menos intensiva. \nEn principios do s\u00e9culo XX, Asia Central estaba firmemente nas mans de Rusia e a pesar dalgunha resistencia aos bolxeviques, Uzbekist\u00e1n e o resto de Asia Central pasaron a ser parte da Uni\u00f3n Sovi\u00e9tica.\nO 1 de setembro de 1991, Uzbekist\u00e1n declarou a independencia de mal grado. Mentres as rep\u00fablicas b\u00e1lticas levaban a loita pola independencia, os estados da Asia Central ti\u00f1an medo dela. \"As forzas centr\u00edfugas que romperon a Uni\u00f3n foron as m\u00e1is febles en Asia Central. Despois do intento de golpe de estado de agosto de 1991, t\u00f3dolos l\u00edderes de Asia Central creron que a Uni\u00f3n poder\u00eda ser preservada dalg\u00fan xeito\", escribiu Michael McFaul en \"Russia's Unfinished Revolution\".\nPol\u00edtica e goberno.\nConstitucionalmente, o Goberno de Uzbekist\u00e1n establece a separaci\u00f3n de poderes, a liberdade de expresi\u00f3n e a democracia representativa. Na realidade, o executivo ret\u00e9n case todo o poder. O poder xudicial non salienta pola s\u00faa independencia, e o parlamento, que se re\u00fane soamente uns poucos d\u00edas por ano, ten pouco poder para dar forma \u00e1s leis.\nO presidente escolle aos gobernadores provinciais.\nNo marco do referendo de decembro de 1995, o primeiro mandato de Karimov foi prorrogado. Outro referendo nacional tivo lugar o 27 de xaneiro de 2002 para, de novo, prorrogar o seu mandato. O referendo aprobouse e o mandato de Karimov foi estendido por unha lei do Parlamento ata decembro de 2007.\nA maior\u00eda de observadores internacionais declinaron participar no proceso e non reco\u00f1eceron os resultados rexeit\u00e1ndoos por non reunir os est\u00e1ndares b\u00e1sicos.\nO referendo de 2002 tam\u00e9n inclu\u00eda un plan para crear un Parlamento bicameral. O edificio que debe abrigar tal parlamento est\u00e1 actualmente en construci\u00f3n. As elecci\u00f3ns para o novo Parlamento bicameral tiveron lugar o 26 de decembro mais ning\u00fan candidato ou partido opositor verdadeiramente independente tivo a oportunidade de participar. A misi\u00f3n de observaci\u00f3n limitada da OSCE conclu\u00edu que as elecci\u00f3ns apenas atinxiron os est\u00e1ndares internacionais para unhas elecci\u00f3ns democr\u00e1ticas.\nForm\u00e1ronse varios partidos pol\u00edticos coa aprobaci\u00f3n do Goberno mais non mostraron a\u00ednda interese por defender alternativas \u00e1 pol\u00edtica do goberno. Similarmente, a\u00ednda que se estableceron m\u00faltiples medios de comunicaci\u00f3n (radio, televisi\u00f3n, prensa), estes tam\u00e9n se atopan baixo o control do goberno e raramente tratan temas pol\u00edticos.\nPerm\u00edtese aos partidos pol\u00edticos a s\u00faa creaci\u00f3n, o recrutamento, e a posibilidade de celebrar convenci\u00f3ns e conferencias de prensa, mais deneg\u00f3uselles a s\u00faa posibilidade de rexistro baixo uns procedementos de rexistro restritivos.\nO 28 de marzo e o 1 de abril de 2004 perpetr\u00e1ronse atentados terroristas en Tashkent e Bukhara. A\u00ednda non se esclareceu quen cometeu os ataques. A reacci\u00f3n do goberno aos ataques, ata o momento, refreouse.\nSubdivisi\u00f3ns.\nO pa\u00eds div\u00eddese en:\nEconom\u00eda.\nUzbekist\u00e1n era unha das zonas m\u00e1is pobres da antiga Uni\u00f3n Sovi\u00e9tica con m\u00e1is do 60% da s\u00faa poboaci\u00f3n vivindo en comunidades rurais densamente poboadas. Uzbekist\u00e1n \u00e9 actualmente o 3\u00ba maior exportador de algod\u00f3n do mundo, un gran produtor de ouro e gas natural, e a nivel rexional un importante produtor de produtos qu\u00edmicos e maquinaria."}
{"id": "12374", "revid": "102241", "url": "https://gl.wikipedia.org/wiki?curid=12374", "title": "Lingua uzbeka", "text": "A lingua uzbeka ou uzbeko (O'zbek tili en alfabeto latino, \u040e\u0437\u0431\u0435\u043a en cir\u00edlico) \u00e9 unha lingua turca falada polos uzbekos en Uzbekist\u00e1n e m\u00e1is noutras partes da Asia Central. O seu parente m\u00e1is pr\u00f3ximo \u00e9 o uigur. O persa e mailo ruso te\u00f1en tido unha influencia significativa no uzbeko.\n\u00c9 a lingua oficial do Uzbekist\u00e1n, con 18,5 mill\u00f3ns de falantes nativos.\nFoi escrita en cir\u00edlico ata o 1992, mais hoxe en d\u00eda \u00fasase o alfabeto latino. Os uzbekos chineses escr\u00edbeno en alfabeto \u00e1rabe."}
{"id": "12376", "revid": "98629", "url": "https://gl.wikipedia.org/wiki?curid=12376", "title": "Asia Central", "text": "Asia Central \u00e9 unha rexi\u00f3n no coraz\u00f3n do continente asi\u00e1tico dende o Mar Caspio no oeste, a China no leste, Afganist\u00e1n no sur, e Rusia no norte. Existen varias definici\u00f3ns da s\u00faa composici\u00f3n exacta, e ningunha definici\u00f3n \u00e9 aceptada universalmente. A pesar desta incerteza na definici\u00f3n das fronteiras, ten algunhas caracter\u00edsticas xerais importantes. Por unha banda, Asia Central historicamente estivo estreitamente ligada a seus pobos n\u00f3made e a ruta da seda. En consecuencia, actuou como unha encrucillada para o movemento de persoas, bens e ideas entre Europa, Asia Occidental, Asia Meridional e Asia Oriental.\nTodas as definici\u00f3ns de Asia Central incl\u00faen estas cinco rep\u00fablicas da antiga Uni\u00f3n Sovi\u00e9tica: Casaquist\u00e1n (poboaci\u00f3n: 16\u00b40 mill\u00f3ns), Kirguizist\u00e1n (5\u00b45 mill\u00f3ns), Taxiquist\u00e1n (7\u00b43 mill\u00f3ns), Turkmenist\u00e1n (5,1 mill\u00f3ns), e Uzbekist\u00e1n (27\u00b46 mill\u00f3ns), cunha poboaci\u00f3n total de 61\u00b45 mill\u00f3ns de 2009. Outras \u00e1reas que se incl\u00faen a mi\u00fado son Mongolia, Afganist\u00e1n, no norte e o oeste de Paquist\u00e1n, nord\u00e9s de Ir\u00e1n, Caxemira, e, \u00e1s veces Xinjiang no oeste da China e o sur de Siberia en Rusia.\nDurante a \u00e9poca pre-isl\u00e1mica e principios da isl\u00e1mica, Asia Central era predominantemente iraniano, rexi\u00f3n que incl\u00fae sogdianos sedentarios, corasmianos e semi-n\u00f3mades escitas e alanos. A antiga poboaci\u00f3n sedentaria xogou un papel importante na historia de Asia Central. Logo da expansi\u00f3n dos pobos turcos, Asia Central tam\u00e9n se converteu na patria de moitos pobos turcos, como os uzbekos, casacos, kirguises, e uigures.\nDefinici\u00f3ns.\nA idea de Asia Central como unha rexi\u00f3n distinta do mundo foi introducida en 1843 polo xe\u00f3grafo Alexander von Humboldt. As fronteiras de Asia Central est\u00e1n suxeitas a m\u00faltiples definici\u00f3ns. A definici\u00f3n m\u00e1is limitada, foi a oficial da Uni\u00f3n Sovi\u00e9tica, que define Asia Central, inclu\u00edndo unicamente Uzbekist\u00e1n, Turkmenist\u00e1n, Taxiquist\u00e1n e Kirguizist\u00e1n. Esta definici\u00f3n tam\u00e9n se utiliza a mi\u00fado fora da URSS durante este per\u00edodo.\nCon todo, a cultura rusa ten dous termos distintos: \"\u0421\u0440\u0435\u0434\u043d\u044f\u044f \u0410\u0437\u0438\u044f\" (\"Srednjaja Azija\" ou \"Asia Media\", a definici\u00f3n m\u00e1is restrinxida, que incl\u00fae s\u00f3 as zonas tradicionalmente non eslavas de Asia Central, as terras que se incorporaron dentro dos l\u00edmites hist\u00f3ricos de Rusia) e \"\u0426\u0435\u043d\u0442\u0440\u0430\u043b\u044c\u043d\u0430\u044f \u0410\u0437\u0438\u044f\" (\"Central'naja Azija\" ou \"Asia Central\", a definici\u00f3n m\u00e1is ampla, que incl\u00fae as terras de Asia Central que nunca foron historicamente parte de Rusia).\nPouco despois da independencia, os l\u00edderes das catro ex Rep\u00fablicas Sovi\u00e9ticas de Asia Central reun\u00edronse en Tashkent e declararon que a definici\u00f3n de Asia Central debe inclu\u00edr Casaquist\u00e1n, as\u00ed como as catro inclu\u00eddas polos sovi\u00e9ticos . Desde ent\u00f3n, converteuse na definici\u00f3n m\u00e1is com\u00fan de Asia Central.\nA historia xeral de Asia Central da UNESCO , escrita xusto antes do colapso da URSS, define a rexi\u00f3n, baseandose no clima e os usos das fronteiras moito m\u00e1is grande. Segundo el, Asia Central incl\u00fae Mongolia, T\u00edbet, o nord\u00e9s de Ir\u00e1n (provincias de Golest\u00e1n, Khoras\u00e1n do Norte e Razavi), Afganist\u00e1n, provincias de Gilgit-Baltistan e Khyber Pakhtunkhwa de Paquist\u00e1n, Caxemira e Ladakh da India, o sur da Taiga centro oriental de Rusia e as ex rep\u00fablicas sovi\u00e9ticas de Asia.\nUn m\u00e9todo alternativo consiste en definir a rexi\u00f3n basandose na orixe \u00e9tnica, e, en particular, as zonas poboadas por turcos do leste, os iranios do leste, ou pobos mongois. Estas \u00e1reas incl\u00faen a Rexi\u00f3n Aut\u00f3noma Uigur de Xinjiang, as rexi\u00f3ns turcas no sur de Siberia, as cinco rep\u00fablicas, e o Turquest\u00e1n afg\u00e1n. Afganist\u00e1n no seu conxunto, as zonas do norte de Paquist\u00e1n e o Val de Caxemira tam\u00e9n poden ser inclu\u00eddos. Tam\u00e9n se incl\u00faen tibetanos e Ladakh. Na medida, a maior\u00eda dos pobos mencionados son considerados os pobos \"ind\u00edxenas\" desta vasta rexi\u00f3n.\nHai varios lugares que din ser o centro xeogr\u00e1fico de Asia, por exemplo Kyzyl, a capital de Tuva en Rusia, e o pobo de \u00dcr\u00fcmqi 320\u00a0km. ao norte da capital da rexi\u00f3n de Xinjiang.\nXeograf\u00eda.\nAsia Central \u00e9 unha rexi\u00f3n moi grande de variada xeograf\u00eda, inclu\u00eddos altas monta\u00f1as (Tian Shan), amplos desertos (Kara Kum, Kyzyl Kum, Taklamakan), e sobre todo as estepas herbosas. As vastas \u00e1reas de estepa de Asia Central consid\u00e9ranse en conxunto coas estepas de Europa como unha zona xeogr\u00e1fica co\u00f1ecida como a estepa euroasi\u00e1tica.\nGran parte das terras de Asia Central son demasiado secas ou demasiado rugosas para a agricultura. O deserto de Gobi est\u00e9ndese desde o p\u00e9 da cordilleira Pamir, 77\u00b0 E, ata a cordilleira Gran Khingan, 116\u00b0-118\u00b0 E .\nAsia Central ten os extremos xeogr\u00e1ficos seguintes: \nA maior\u00eda das persoas g\u00e1\u00f1anse a vida mediante o pastoreo de gando. A\u00ednda que tam\u00e9n existen alg\u00fans centros de actividade industrial nas cidades da rexi\u00f3n.\nOs principais r\u00edos da rexi\u00f3n son o Amu Darya, o Syr Darya e o r\u00edo Hari. As grandes masas de auga incl\u00faen o mar de Aral e lago Balkhash, os cales forman parte da gran conca endorreica do centro oeste de Asia que incl\u00fae tam\u00e9n o mar Caspio.\nAmbas as masas de auga reduc\u00edronse significativamente nas \u00faltimas d\u00e9cadas debido \u00e1 desviaci\u00f3n de auga dos r\u00edos que os alimentan con fins de rega e industrial. A auga \u00e9 un recurso extremadamente valioso nas zonas \u00e1ridas de Asia central e pode dar lugar a controversias internacionais moi importantes."}
{"id": "12378", "revid": "98629", "url": "https://gl.wikipedia.org/wiki?curid=12378", "title": "Myanmar", "text": "Myanmar, oficialmente Rep\u00fablica da Uni\u00f3n de Myanmar (en \"Pyidaunzu Thanm\u0103da My\u0103ma Nainngandaw\"), anteriormente co\u00f1ecido como Birmania, \u00e9 un pa\u00eds do Sueste asi\u00e1tico. Ten fronteira com\u00fan coa India e Bangladesh polo oeste, con Laos e Tailandia polo leste e coa China polo norte e o nordeste. Polo sur, arredor dun terzo do per\u00edmetro total de Myanmar (de 5\u00a0876 km) forma unha li\u00f1a costeira ininterrompida de 1\u00a0930 km \u00f3 longo do golfo de Bengala e o mar de Andaman. O censo de 2014 do pa\u00eds rexistrou unha poboaci\u00f3n de 51 mill\u00f3ns de persoas. No 2017, a poboaci\u00f3n roldaba os 54 mill\u00f3ns. Myanmar ten unha \u00e1rea de 676\u00a0578 km\u00b2. A s\u00faa capital \u00e9 a cidade de Naypyidaw, e a meirande cidade e antiga capital \u00e9 Yangon. Myanmar \u00e9 membro da Asociaci\u00f3n de Naci\u00f3ns do Sueste Asi\u00e1tico (ASEAN) dende 1997.\nHistoria.\nBirmania, que era reino independente, foi anexionado no 1886 polo Reino Unido, que a converteu en colonia como parte da India. Durante a segunda guerra mundial, o pa\u00eds foi ocupado polas tropas xaponesas, e logo liberado.\nNo 1948 o pa\u00eds atinxe a independencia, sendo primeiro ministro U Nu. No 1962 o xeneral Non Win d\u00e1 un golpe de estado, e reina durante m\u00e1is de 26 anos, introducindo reformas marxistas a marchas forzadas. No 1990 tiveron lugar elecci\u00f3ns libres, mais foron anuladas pola xunta militar.\nPol\u00edtica.\nBirmania \u00e9 membro da ASEAN (Asociaci\u00f3n das naci\u00f3ns do Sueste asiatico) e ostentar\u00e1 a s\u00faa presidencia no ano 2006.\nDitadura militar.\nAp\u00f3s o golpe de estado de setembro do 1988, Birmania \u00e9 un r\u00e9xime autoritario. O traballo forzado pract\u00edcase a mi\u00fado. A liberdade de prensa non \u00e9 respectada. O ex\u00e9rcito, con 40 000 homes, non ten inimigo exterior; o seu \u00fanico papel \u00e9 o de controlar a poboaci\u00f3n.\nO partido de oposici\u00f3n dirixido por Aung San Suu Kyi (a Liga Nacional para a Democracia ou NLD) ga\u00f1ou as elecci\u00f3ns lexislativas en maio do 1990 con m\u00e1is do 80% de votos a favor, \u00e1 sorpresa da xunta que esperaba lexitimar o seu poder. Ent\u00f3n invalidou as elecci\u00f3ns. O NLDO loita polo retorno da democracia ao pa\u00eds.\nA xunta ten unha posici\u00f3n ambigua cara \u00e1 opo\u00f1ente Aung San Suu Kyi, que \u00e9 moi popular no mundo co seu premio Nobel da Paz no 1991. Aung San Suu Kyi comezou o d\u00e9cimo ano de detenci\u00f3n o 24 de outubro 2004.\nA pol\u00edtica dos xenerais ocasiona migraci\u00f3ns masivas cara \u00e1 Tailandia.\nO 19 de outubro do 2004, o Primeiro ministro, o xeneral Khin Nyunt foi descartado e autorizado a se retirar por raz\u00f3ns de sa\u00fade e asignado a residencia. Foi substitu\u00eddo por Soe Win, un \"duro\". Khin Nyunto accedeu ao posto de primeiro ministro en agosto do 2003, logo de supervisar os servizos secretos birmanos durante m\u00e1is de vinte anos. Asinara os acordos de alto o fogo coas etnias do norte (wa) que pod\u00edan, en troques, continuar a cultivaren o opio. Iniciou o achegamento \u00e1 India co que quer\u00eda utilizar o modelo de abrir o pa\u00eds \u00e1 democracia, e foi o interlocutor privilexiado das sociedades estranxeiras. O seu sucesor, o xeneral Maung Aye, moi duro, que ocupaba ata ent\u00f3n as funci\u00f3ns de vicepresidente do Consello de Estado pola paz e o desenvolvemento, \u00e9 igualmente xefe de estado maior. Est\u00e1 pr\u00f3ximo ao xeneral Tan Shwe, presidente da xunta e comandante xefe das forzas armadas. Khin Nyunt, 65 anos, encarnaba a v\u00eda das reformas. Khin Nyunt soubera manter o contacto cos grupos rebeldes representando as minor\u00edas \u00e9tnicas e p\u00f3r fin aos conflitos armados cos opostos ao r\u00e9xime e mailos rebeldes. Fai falla esperar que o pa\u00eds non vaia \u00e1 guerra civil.\nNumerosas voces protestan contra as sociedades, coma Total que invisten no pa\u00eds e contra os que fan funcionar o industria do turismo, permitindo a entrada de divisas estranxeiras e axudando as\u00ed o goberno actual.\nSubdivisi\u00f3ns.\nBirmania div\u00eddese en sete rexi\u00f3ns administrativas (\"Hun-khu\") e sete estados (\"Chiu\").\nAs sete rexi\u00f3ns son: Ayeyarwady, Bago, Magway, Mandalay, Sagaing, Tanintaryi e Yangon.\nOs sete estados son: Chin, Kachin, Kayin, Kayah, Mon, Rakhin e Shan.\nPrincipais cidades: Yangon, Mandalay, Pagan.\nXeograf\u00eda.\nDatos xerais.\nPoboaci\u00f3n : 41\u00a0994\u00a0678 habitantes (en 2001). 0-14 anos: 29,14 %; 15-64 anos: 66,08 %; + 65 anos: 4,78 %\nSuperficie : 678 500\u00a0km\u00b2\nDensidade : 61 hab./km\u00b2\nFronteiras terrestres : 5876\u00a0km (China 2185\u00a0km; Tailandia 1800\u00a0km; India 1463\u00a0km; Laos 235\u00a0km; Bangladesh 193\u00a0km)\nLitoral : 1930\u00a0km\nAltitude : 0 m &gt; + 5 881 m\nEsperanza de vida dos homes : 54 anos (en 2001)\nEsperanza de vida das mulleres : 57 anos (en 2001)\nTaxa de crecemento da poboaci\u00f3n : 0,6 % (en 2001)\nTaxa de natalidade : 20,13 \u2030 (en 2001)\nTaxa de mortalidade : 12,3 \u2030 (en 2001)\nTaxa de mortalidade infantil : 73,71 \u2030 (en 2001)\nTaxa de fecundidade : 2,3 infantes/muller (en 2001)\nTaxa de migraci\u00f3n : - 1,84 \u2030 (en 2001)\nLi\u00f1as de tel\u00e9fono : 250 000 (en 2000)\nTel\u00e9fonos m\u00f3biles : 8 500 (en 1997)\nAparellos de radio : 4,2 mill\u00f3ns (en 1997)\nAparellos de televisi\u00f3n : 320 000 (en 2000)\nUsuarios de Internet : 500 (en 2000 : Internet autorizado s\u00f3 ao Estado e \u00e1s empresas)\nN\u00famero de provedores de acceso a Internet : 1 (en 2000)\nEstradas: 28 200\u00a0km (3440\u00a0km asfaltadas) (en 1996)\nV\u00edas f\u00e9rreas : 3991\u00a0km\nV\u00edas navegables : 12 800\u00a0km\nN\u00famero de aeroportos : 80 (dan 9 coas pistas asfaltadas) (en 2000)\nEconom\u00eda.\nA situaci\u00f3n econ\u00f3mica de Myanmar \u00e9 bastante delicada. A agricultura \u00e9 a principal actividade econ\u00f3mica; ocupa case os dous terzos da poboaci\u00f3n economicamente activa e contrib\u00fae nun 40% ao produto interior bruto. O cultivo predominante \u00e9 o arroz, que ocupa cerca da metade das terras cultivables. Os demais cultivos (algod\u00f3n, cacahuete, hevea, t\u00e9) son secundarios. \u00c9 de destacar igualmente o cultivo da durmideira.\nA explotaci\u00f3n forestal \u00e9 intensa: Myanmar ocupa a primeira posici\u00f3n mundial na produci\u00f3n de teca. As industrias extractivas, outrora destacadas, est\u00e1n hoxe en d\u00eda en retroceso, ao igual que a produci\u00f3n petrol\u00edfera. O sector industrial, anticuado, vive un momento delicado, cunha notable falta de investimentos, pese aos esforzos do Estado por atraer capital estranxeiro.\nA situaci\u00f3n en xeral de extrema penuria favorece a proliferaci\u00f3n tanto das corruptelas, como do contrabando e do mercado negro.\nCultura.\nA poboaci\u00f3n \u00e9 esencialmente rural e a maior\u00eda budista.\nAs universidades son de novo pechadas desde decembro de 1996 por raz\u00f3ns de seguridade. Segundo a UNICEF, soamente o 27% dos nenos terminan a s\u00faa escolaridade."}
{"id": "12379", "revid": "39164", "url": "https://gl.wikipedia.org/wiki?curid=12379", "title": "Birmania", "text": ""}
{"id": "12380", "revid": "109681", "url": "https://gl.wikipedia.org/wiki?curid=12380", "title": "Maldivas", "text": "A Rep\u00fablica das Maldivas (en , \"Dhivehi Jumhuriya\") \u00e9 un pa\u00eds de Asia constitu\u00eddo por 1 196 illas, das cales est\u00e1n 203 habitadas, situadas a aproximadamente 450\u00a0km ao sur do Decan. A s\u00faa superficie \u00e9 de 302\u00a0km\u00b2. As illas reagr\u00fapanse en 26 atois cada un co nome dunha ou d\u00faas letras do alfabeto maldivano (escritura Taana). At\u00f3pase ao suroeste de Sri Lanka e a India, a uns 750 km. do continente asi\u00e1tico. A cadea de atois est\u00e9ndese desde atol Ihavandhippolhu no norte ata o atol Addu no sur (a trav\u00e9s do Ecuador).\nCompo\u00f1endo un territorio que abarca aproximadamente , inclu\u00edndo o mar, a superficie terrestre de todas as illas comprende , Maldivas \u00e9 unha dos estado soberanos e o pa\u00eds asi\u00e1tico m\u00e1is pequeno as\u00ed como un dos pa\u00edses de maior\u00eda musulm\u00e1 m\u00e1is pequenos por superficie terrestre e, con preto de 557.751 habitantes, o 2\u00ba pa\u00eds menos poboado de Asia. Mal\u00e9 \u00e9 a capital e a cidade m\u00e1is poboada, chamada tradicionalmente a \"Illa do Rei\" onde as antigas dinast\u00edas reais gobernaban pola s\u00faa localizaci\u00f3n central.\nO arquip\u00e9lago das Maldivas est\u00e1 situado na Dorsal Chagos\u2013Laquedivas, unha vasta cadea monta\u00f1osa submarina no Oc\u00e9ano \u00cdndico, isto tam\u00e9n forma unha ecorrexi\u00f3n terrestre, xunto co Arquip\u00e9lago de Chagos e Laquedivas. Cunha elevaci\u00f3n media do nivel do chan de 1\u00b45 m. sobre o nivel do mar, e cunha elevaci\u00f3n natural m\u00e1is alta de s\u00f3 2,4 metros, \u00e9 o pa\u00eds m\u00e1is baixo do mundo. (Ten en conta que algunhas fontes indican que o punto m\u00e1is alto, o monte Villingili, ten 5,1 metros)\nNo s\u00e9culo XII o islam chegou ao arquip\u00e9lago das Maldivas, que se consolidou como sultanato, desenvolvendo fortes lazos comerciais e culturais con Asia e \u00c1frica . A partir de mediados do s\u00e9culo XVI, a rexi\u00f3n pasou baixo a crecente influencia das potencias coloniais europeas, e as Maldivas converteuse nun protectorado brit\u00e1nico en 1887. A independencia do Reino Unido chegou en 1965, e en 1968 estableceuse unha rep\u00fablica presidencial cun Majlis do Pobo elixido. Nas d\u00e9cadas posteriores v\u00edron inestabilidade pol\u00edtica, esforzos de reforma democr\u00e1tica, e os retos ambientais que sup\u00f3n o cambio clim\u00e1tico e aumento do nivel do mar.\nHistoria.\nA historia antiga de Maldivas \u00e9 escura. Segundo a lenda maldivana, un pr\u00edncipe cingal\u00e9s chamado Koimale encallou coa s\u00faa esposa, filla do rei de Sri Lanka, nunha lagoa de Maldivas e dominou a rexi\u00f3n como o primeiro sult\u00e1n.\nPasando os s\u00e9culos, as illas foron visitadas e influenciadas por mari\u00f1eiros dos pa\u00edses do Mar Ar\u00e1bigo e dos litorais do Oc\u00e9ano \u00cdndico. Os piratas de Mopla provenientes da costa Malabar, actualmente o Estado de Kerala na India, arrasaron as illas. No s\u00e9culo XVI, os portugueses subxugaron e dominaron as illas por quince anos (1558 - 1573) antes de ser expulsados polo heroe nacional e despois sult\u00e1n, Muhammad Thakurufaanu Al-Azam.\nO pa\u00eds foi gobernado como un sultanato isl\u00e1mico independente na maior parte da s\u00faa historia entre 1153 e 1968. Foi un protectorado brit\u00e1nico desde 1887 ata o 25 de xullo de 1965. En 1953, por un breve tempo, implantouse unha rep\u00fablica pero o sultanato reimp\u00faxose. Os maldivanos segu\u00edan o budismo antes de que se convertesen ao islam; esta conversi\u00f3n \u00e9 explicada nunha controvertida historia mitol\u00f3xica sobre un demo chamado Rannamaari.\nA independencia do Reino Unido obt\u00edvose en 1965, seguindo o sultanato por 3 anos m\u00e1is. O 11 de novembro de 1968 foi abolido e substitu\u00eddo por unha rep\u00fablica.\nO 26 de decembro de 2004, as illas foron devastadas por un tsunami, que seguiu ao terremoto do Oc\u00e9ano \u00cdndico de 2004, que produciu ondas de 1.2 a 1.5 metros de alto e alagou o pa\u00eds case por completo. Polo menos 75 persoas morreron, inclu\u00edndo seis estranxeiros, e a infraestrutura destru\u00eduse por completo en 13 illas habitadas e 29 das illas tur\u00edsticas.\nPol\u00edtica.\nMaldivas \u00e9 unha rep\u00fablica presidencialista, \u00e9 dicir, onde o presidente \u00e9 xefe de estado e goberno. O presidente \u00e9 elixido por cinco anos, por voto segredo do parlamento e ratificado despois por un referendo.\nO poder lexislativo corresponde ao parlamento unicameral, a Majlis de Maldivas, composta por cincuenta membros, corenta e dous elixidos por sufraxio universal e oito nomeados polo presidente. Ren\u00f3vase cada cinco anos.\nAta 2005 Maldivas ti\u00f1a un sistema unipartidista dominado polo Dhivehi Rayyithunge Party. Ese ano legaliz\u00e1ronse os partidos pol\u00edticos, sendo o Partido Dem\u00f3crata de Maldivas o principal referente opositor.\nSubdivisi\u00f3ns.\nAs Maldivas te\u00f1en 26 atois naturais, divididos en 20 atois administrativos.\nAtois administrativos:\nXeograf\u00eda.\nA uns 700\u00a0km \u00f3 sur oeste de Sri Lanka, est\u00e1 formado por 20 atois con m\u00e1is de mil illas de coral. As Maldivas mante\u00f1en a marca de ser o pa\u00eds m\u00e1is plano no mundo, cunha altitude m\u00e1xima de s\u00f3 2,4 metros na illa Vilingili, no atol Addu. O 80% da s\u00faa superficie est\u00e1 a menos de 1 m de altura. O nivel do mar sup\u00f3n un perigo para o pa\u00eds, cun ascenso medio de 4,8\u00a0mm/ano.\nUn tsunami no Oc\u00e9ano \u00cdndico causado polo terremoto do 26 de decembro de 2004, causou que un sector das Maldivas fose cuberto polo mar, deixou a moitas persoas sen fogar, matou 82 persoas e outras 26 desapareceron. Despois do desastre, os cart\u00f3grafos est\u00e1n planeando redebuxar o mapa das illas devastadas polas alteraci\u00f3ns provocadas polo tsunami. O pobo e o goberno est\u00e1n preocupados de que eventualmente o pa\u00eds sexa borrado do mapa.\nClima.\nAs Maldivas pos\u00faen un clima tropical moderado pola presenza do Oc\u00e9ano \u00cdndico, que determina unha temperatura case constante ao longo do ano. Moi raras veces a temperatura descende por baixo de 25 graos.\nO clima de Maldivas est\u00e1 determinado polo sistema de monz\u00f3ns t\u00edpico de certas rexi\u00f3ns tropicais e ecuatoriais. Existen dous per\u00edodos importantes: a estaci\u00f3n do monz\u00f3n \"seco\" de inverno (\"iruvai\") que sopra desde o nord\u00e9s desde novembro a marzo, que \u00e9 a \u00e9poca m\u00e1is fresca; e a estaci\u00f3n do monz\u00f3n h\u00famido de ver\u00e1n (\"hulhangu\") que sopra do suroeste desde maio a novembro. Esta \u00faltima caracter\u00edzase por ventos m\u00e1is violentos, e maior precipitaci\u00f3n. Nos per\u00edodos intermedios de mediados de abril e de fins de novembro as condici\u00f3ns meteorol\u00f3xicas son moi benignas e as augas pos\u00faen a s\u00faa m\u00e1xima claridade.\nA humidade \u00e9 claramente inferior durante o monz\u00f3n de inverno.\nEconom\u00eda.\nA econom\u00eda das Maldivas foi por moitos s\u00e9culos totalmente dependente da pesca e doutros produtos mari\u00f1os, e a\u00ednda hoxe segue sendo a principal ocupaci\u00f3n da poboaci\u00f3n. Este feito significou tam\u00e9n que o goberno lle dese unha prioridade especial ao desenvolvemento do sector pesqueiro. Por\u00e9n, as illas reciben 600 000 turistas cada ano.\nAdemais da pesca, outra actividade que creceu durante os \u00faltimos anos \u00e9 o turismo. O seu desenvolvemento creou directa e indirectamente emprego e xerou oportunidades noutras \u00e1reas laborais, como son as industrias. Na actualidade, o turismo \u00e9 responsable do maior ingreso de moeda estranxeira no pa\u00eds, contribu\u00edndo cun 20 % do PNB. Con 86 centros tur\u00edsticos en operaci\u00f3n, no ano 2000 alcanzouse a cifra de 467.174 turistas estranxeiros.\nA pesca desenvolveuse nos \u00faltimos tempos de forma considerable. En 1974 mecanizouse o bote tradicional de pesca e tres anos despois instalouse unha planta de envasado de peixe na illa de Felivaru. Ademais, en 1979 creouse un Comit\u00e9 que asesora ao goberno sobre temas de pesca e mesmo se inclu\u00edron temas relacionados coa pesca no curr\u00edculo escolar. Grazas a este desenvolvemento e ao establecemento da Zona Econ\u00f3mica Exclusiva de Maldivas, a industria pesqueira contrib\u00fae con m\u00e1is do 15 % no PIB.\nA agricultura esta limitada pola escaseza de terras cultivables, hai pequenas plantaci\u00f3ns de palmeiras cocoteiras, papaia e \u00e1rbore do pan. O coco representa o principal recurso agr\u00edcola, elabor\u00e1ndose tecidos coa s\u00faa fibra e elaborando copra. \u00c9 tan importante o coco que o valor dunha illa se determina polo n\u00famero de palmeiras cocoteiras que pos\u00fae o cal \u00e9 controlado anualmente en forma rigorosa polo Xefe da illa. Nas illas m\u00e1is grandes hai algunhas plantaci\u00f3ns de froita e verdura, que sofren pola escaseza de auga e a alcalinidade do terreo. Existen alg\u00fans experimentos en curso con cultivos hidrop\u00f3nicos.\nDemograf\u00eda.\nAs Maldivas comprenden un grupo de ao redor de 1.900 illas no oc\u00e9ano \u00cdndico. Probablemente os seus primeiros poboadores procederon do sur da India e foron falantes indo-europeos de Sri Lanka, durante os s\u00e9culos V e IV a.C..\nNo s\u00e9culo XII, chegaron \u00e1s illas navegantes desde \u00c1frica do leste e pa\u00edses ar\u00e1bigos. Na actualidade, a identidade \u00e9tnica das Maldivas \u00e9 unha conxunci\u00f3n desas culturas, reforzada pola relixi\u00f3n e o idioma.\nOrixinariamente budistas, os cingaleses foron convertidos ao sunnismo a mediados do s\u00e9culo XII. O islam \u00e9 a relixi\u00f3n oficial.\nNo ano 2007, Maldivas ti\u00f1a unha poboaci\u00f3n de 369.000 habitantes. A esperanza de vida \u00e9 de 64 anos. O 97.2% da poboaci\u00f3n est\u00e1 alfabetizada. A media de fillos por muller \u00e9 de 4.78, unha das taxas m\u00e1is elevadas do mundo, o cal est\u00e1 provocando un crecemento poboacional nunca visto na historia do pa\u00eds e isto vai levar \u00e1 destruci\u00f3n dos seus bosques e recursos naturais.\nO idioma oficial \u00e9 o dhivehi (a escritura \u00e9 chamada thaana), un idioma indoeuropeo relacionado co cingal\u00e9s, o idioma oficial de Sri Lanka. O sistema de escritura thaana \u00e9 de dereita a esquerda. O ingl\u00e9s \u00e9 amplamente utilizado para o comercio e de xeito crecente, \u00e9 un medio de ensino nas escolas gobernamentais.\nCidades.\nSegundo os datos do censo de marzo de 2006, as principais poboaci\u00f3ns son: \nCultura.\nAs Maldivas son un pa\u00eds musulm\u00e1n rigoroso. O islam \u00e9 a \u00fanica relixi\u00f3n legal. Est\u00e1 prohibido introducir : \nComo o pa\u00eds non pode prescindir da contribuci\u00f3n econ\u00f3mica do turismo, estes obxectos, cando son detectados na aduana do aeroporto de Mal\u00e9, son metidos en consigna e devoltos \u00e1 sa\u00edda.\nOs hoteis, situados nas illas onde non poden servir aos habitantes do pa\u00eds, serven alcohol sen restrici\u00f3n. Practicamente o \u00fanico lugar onde o turista non musulm\u00e1n pode contactar coa poboaci\u00f3n local \u00e9 na pequena capital, Mal\u00e9. Nas outras illas, apl\u00edcase unha segregaci\u00f3n estrita.\nTurismo.\nMaldivas \u00e9 famosa pola beleza e rareza do seu mundo subacu\u00e1tico. A diversidade das cores azul e turquesa das s\u00faas augas e a abundancia e a variedade da vida subacu\u00e1tica fascinan os amantes do mergullo. A visibilidade submarina que \u00e1s veces chega a ser de ata 50 metros, sumado \u00e1 calidez das augas fai moi pracenteira a pr\u00e1ctica de actividades subacu\u00e1ticas.\nMaldivas \u00e9 chamada 'o \u00faltimo para\u00edso sobre a terra' e en efecto pos\u00fae un conxunto de atributos de ilusi\u00f3n: illas tropicais virxes con palmeiras, praias con areas de brancura inmaculada e lagoas de augas turquesa.\nMoitos dos complexos de vacaci\u00f3ns pos\u00faen escolas de mergullo profesionais que cobren as necesidades de novatos e expertos. Ademais \u00e9 moi com\u00fan que os hoteis pos\u00faan arrecifes coralinos pouco profundos a escasos metros da praia, que son adecuados para persoas que practican mergullo e onde tam\u00e9n \u00e9 posible practicar a fotograf\u00eda subacu\u00e1tica.\nUnha serie de sitios sobre o lado leste do atol ao norte de Mal\u00e9 pos\u00faen moi boas condici\u00f3ns para a pr\u00e1ctica do surf, deporte que est\u00e1 comezando a desenvolverse nesa zona.\nNas Maldivas tam\u00e9n \u00e9 posible realizar avistaxe embarcado de baleas e golfi\u00f1os. M\u00e1is de vinte especies foron identificadas nas augas do arquip\u00e9lago.\nO desenvolvemento do turismo fomentou o crecemento total da econom\u00eda do pa\u00eds e creou oportunidades directas e indirectas de emprego e de renda noutras industrias relacionadas. Hoxe, o turismo \u00e9 a maior v\u00eda de ingreso de moeda estranxeira do pa\u00eds, contribu\u00edndo \u00f3 vinte por cento do PIB. Cos recursos tur\u00edsticos de oitenta e seis complexos tur\u00edsticos en funcionamento, o ano 2006 rexistrou 601.923 chegadas tur\u00edsticas."}
{"id": "12382", "revid": "85894", "url": "https://gl.wikipedia.org/wiki?curid=12382", "title": "Mal\u00e9", "text": "Mal\u00e9 (, ; ) \u00e9 a capital e cidade m\u00e1is poboada da Rep\u00fablica de Maldivas. Cunha poboaci\u00f3n de 133.412 e unha superficie de 9\u00b427 km\u00b2, tam\u00e9n \u00e9 unha das Cidades m\u00e1is densamente poboadas do mundo. A cidade est\u00e1 xeograficamente situada no bordo sur do Atol de Mal\u00e9 norte (Atol Kaafu). Administrativamente, a cidade consta dunha illa central,unha illa aeroporto e outras d\u00faas illas gobernadas polo Concello de Mal\u00e9.\nTradicionalmente era a illa do Rei, desde onde gobernaban as antigas dinast\u00edas reais e onde se atopaba o palacio. A cidade cham\u00e1base ent\u00f3n \"Mahal\". Antigamente era unha cidade amurallada rodeada de fortificaci\u00f3ns e portas (\"doroshi\"). O Palacio Real (\"Gan'duvaru\") destru\u00eduse xunto cos pintorescos fortes (\"koshi\") e os basti\u00f3ns (\"buruzu\") cando remodelouse a cidade baixo o presidente Ibrahim Nasir que gobernou despois da abolici\u00f3n da monarqu\u00eda en 1968. Non obstante, a mesquita do venres de Mal\u00e9 permanece. Nos \u00faltimos anos, a illa ampliouse considerablemente mediante operaci\u00f3ns de recheo de terra. Ao longo dos anos, Mal\u00e9 foi o centro das protestas pol\u00edticas e de eventos importantes.\nSituaci\u00f3n.\nMal\u00e9 est\u00e1 sita no atol de Kaafu, que \u00e9 o bordo sur do atol de Mal\u00e9, por\u00e9n a cidade non se considera que forme parte del desde o punto de vista administrativo. As s\u00faas coordenadas son: 4\u00ba 10' N e 73\u00ba 30' L. O seu clima tropical, como o do resto das illas, est\u00e1 suavizado polo Oc\u00e9ano \u00cdndico.\nUrbanismo.\nEn Mal\u00e9 viv\u00edan m\u00e1is de 70.000 persoas, de xeito que est\u00e1 sobrepoboada. O total da superficie da illa, 1,5\u00a0km\u00b2, est\u00e1 recuberta de edificios.\nPara remediar este problema, o goberno creou unha illa artificial extraendo area do fondo do mar. Esta nova illa prevese que acolla a 100.000 habitantes (poboaci\u00f3n xa superada); os edificios est\u00e1n en construci\u00f3n. Foi elevada 2 metros por riba do mar para paliar unha eventual subida das augas.\nDivisi\u00f3ns administrativas.\nA cidade est\u00e1 repartida en catro divisi\u00f3ns: \"Henveiru\", \"Galolhu\", \"Maafannu\" e \"Macchangolhi\". O achegado atol de Vilingili, antes un resort tur\u00edstico, \u00e9 a quinta divisi\u00f3n (\"Male'viligili\") que est\u00e1 a considerar o goberno.\nServizos administrativos e sociais.\nOs edificios gobernamentais est\u00e1n concentrados na cidade. Acolle dous hospitais, un p\u00fablico e outro privado, e os centros educativos superiores, as\u00ed como os bancos e casas comerciais m\u00e1is importantes. En Mal\u00e9 fican d\u00faas das tres mesquitas que hai nas Maldivas.\nComunicaci\u00f3ns e econom\u00eda.\nAdemais do porto, Mal\u00e9 conta cunha base para hidroavi\u00f3ns. O aeroporto internacional est\u00e1 situado no veci\u00f1o atol ou illa de Hulhule. Varios proxectos e obras conseguintes permitiron o agrandamento do porto. Todos estes medios fan de Mal\u00e9 o centro de comercio da noz e da fibra de coco, da copra e de cunchas de cauri, que son os principais artigos de exportaci\u00f3n do arquip\u00e9lago. O turismo \u00e9 un sector en expansi\u00f3n.\n==Notas="}
{"id": "12384", "revid": "23204", "url": "https://gl.wikipedia.org/wiki?curid=12384", "title": "Kurdist\u00e1n", "text": "O Kurdist\u00e1n (en\u00a0lingua kurda: \u0643\u0648\u0631\u062f\u0633\u062a\u0627\u0646,\u00a0\"K\u016brdst\u0101n\"), \u00e1s veces escrito Curdist\u00e1n, \u00e9 o territorio tradicional no que habita o pobo kurdo. Politicamente a maior parte corresponde a Turqu\u00eda e o resto a Iraq, Ir\u00e1n, Siria e Armenia. Os seus l\u00edmites exactos son dif\u00edciles de establecer, xa que ning\u00fan dos estados reco\u00f1ece o Kurdist\u00e1n como unha rexi\u00f3n cultural, xeogr\u00e1fica ou pol\u00edtica. Segundo os c\u00e1lculos m\u00e1is conservadores o Kurdist\u00e1n cobre unha \u00e1rea de 190.000\u00a0km\u00b2 no que habitan 25\u00a0000\u00a0000 de persoas, pero outras fontes elevan a s\u00faa superficie a m\u00e1is de 500\u00a0000\u00a0km\u00b2 no que viven 40\u00a0000\u00a0000 de persoas. Os kurdos son na s\u00faa maior\u00eda sunitas, que se organizan en clans e, maiormente, falan a lingua kurda.\nHistoria.\nDespois da primeira guerra mundial, co imperio otom\u00e1n en desintegraci\u00f3n, elaborouse o tratado de S\u00e8vres (1920), posteriormente non ratificado polas partes asinantes. No tratado reco\u00f1ec\u00edase o dereito do pobo kurdo \u00e1 autodeterminaci\u00f3n, dereito recollido nos artigos sesenta e dous, sesenta e tres e sesenta e catro que delimitaban as fronteiras do futuro Kurdist\u00e1n, xerando certa controversia a non inclusi\u00f3n da provincia de Van a este estado. Dende ent\u00f3n unha parte dos movementos nacionalistas kurdos reivindican a independencia da \u00e1rea que se acordou en S\u00e8vres.\nO tratado de Lausana (1923) dividir\u00eda o Kurdist\u00e1n en Turqu\u00eda,\u00a0Siria,\u00a0Ir\u00e1n,\u00a0Iraq\u00a0e a URSS. Despois de p\u00f3r fin \u00e1 segunda guerra mundial e \u00f3 comezar a descolonizaci\u00f3n debux\u00e1ronse as fronteiras dos estados que engloban o Kurdist\u00e1n hoxe.\nA partir de mediados do s\u00e9culo, suc\u00e9dense diferentes rebeli\u00f3ns kurdas na Turqu\u00eda e no Iraq. O proxecto dun Estado Kurdo ten por opositores os gobernos da rexi\u00f3n, que reprimen con violencia os separatistas.\nBaixo o comando de Abdullah \u00d6calan, o Partido dos Traballadores do Kurdist\u00e1n (PKK) inicia en 1984 a loita armada contra o goberno turco -que non reco\u00f1ece a existencia da etnia kurda e prohibe o seu idioma-. Os guerrilleiros contan co apoio do goberno sirio e mante\u00f1en bases no Ir\u00e1n e no Iraq. A intensificaci\u00f3n das acci\u00f3ns do PKK case provoca unha guerra entre Turqu\u00eda e Siria no final de 1998. Para evitar o conflito, os sirios retiran o apoio aos rebeldes e expulsan a \u00d6calan do pa\u00eds, que foxe para a Federaci\u00f3n Rusa e tenta obter asilo pol\u00edtico en Italia, sen \u00e9xito. En febreiro de 1999, \u00d6calan \u00e9 apresado en Kenya, onde se refuxiara na embaixada de Grecia.\nA direcci\u00f3n do PKK anuncia, en febreiro de 2000, a fin da loita armada contra o goberno de Turqu\u00eda, apoiando as posici\u00f3ns do seu principal l\u00edder, Abdullah \u00d6calan, condenado a morte pola xustiza turca. Por\u00e9n, forzas turcas contin\u00faan atacando bases do PKK no veci\u00f1o Iraq. Cerca de 40 milleiros de persoas morreron no conflito do Kurdist\u00e1n turco. Xulgado en Turqu\u00eda, \u00d6calan xura fidelidade ao Estado turco e anuncia a fin da guerrilla do PKK; a\u00ednda as\u00ed \u00e9 condenado a morte en xu\u00f1o. A sentenza \u00e9 ratificada pola \"Suprema Corte de Apelaci\u00f3ns\", en novembro. Hai presi\u00f3ns contrarias \u00e1 aplicaci\u00f3n da sentenza e a Uni\u00f3n Europea deixa claro que a execuci\u00f3n de \u00d6calan pesar\u00e1 moito na inclusi\u00f3n ou non de Turqu\u00eda, cuxos integrantes non aceptan a pena capital.\nO conflito entre o goberno turco e a guerrilla kurda est\u00e9ndese con frecuencia ao Kurdist\u00e1n iraqu\u00ed. Ap\u00f3s a guerra do Golfo (1991) cr\u00e9ase unha zona de seguridade no norte de Iraq para protexer os kurdos que se rebelan contra Saddam Hussein. Forzas turcas te\u00f1en invadido a rexi\u00f3n co pretexto de destru\u00edr as bases do PKK al\u00e1 instaladas. A \u00faltima onda de incursi\u00f3ns ocorre en febreiro e marzo de 2000, a pesar da decisi\u00f3n do PKK de depor as armas.\nA guerra de Iraq (2003) fixo posible a creaci\u00f3n da entidade federal aut\u00f3noma do Kurdist\u00e1n iraqu\u00ed, pois co obxectivo de obter m\u00e1is autonom\u00eda boa parte dos grupos pol\u00edticos kurdos apoiaron os Estados Unidos no conflito.\nA guerra civil siria (2011) e as ofensivas do grupo terrorista Daesh provocaron a sublevaci\u00f3n do pobo kurdo que hogano controla a meirande parte do seu territorio hist\u00f3rico en Siria e en Iraq.\nXeograf\u00eda.\nAs s\u00faas maiores cidades son Mosul, Arbil, Kirkuk, Saqqez, Hamadan, Erzurum e Diyarbakir.\nPos\u00fae un relevo accidentado, co m\u00e1ximo nas monta\u00f1as da Alta Mesopotamia, onde est\u00e1 o Monte Ararat (B\u00fcy\u00fck Agri) con 5165 m de altitude, na fronteira entre Turqu\u00eda e Armenia, suavizando ata os planaltos do norte iraqu\u00ed. Est\u00e1 tam\u00e9n a cadea de monta\u00f1as Anti-Taurus, en Siria/Turqu\u00eda.\nO seu maior lago \u00e9 o Van, no lado turco, con aproximadamente 12\u00a0000\u00a0km\u00b2. O Alto Tigris e mailo Alto \u00c9ufrates atravesan a rexi\u00f3n.\nCultura.\nNo 1966 unha parte do Kurdist\u00e1n pertencente ao estado iraqu\u00ed conquistou autonom\u00eda cultural e administrativa de Iraq."}
{"id": "12386", "revid": "43749", "url": "https://gl.wikipedia.org/wiki?curid=12386", "title": "Quirguisia", "text": ""}
{"id": "12387", "revid": "6518389", "url": "https://gl.wikipedia.org/wiki?curid=12387", "title": "Monte Elbrus", "text": "O Monte Elbrus (en ruso, \"\u042d\u043b\u044c\u0431\u0440\u0443\u0441\"; en kabardino, \"\u04c0\u0443\u0430\u0449\u0445\u044c\u044d\u043c\u0430\u0445\u0443\u044d\"; en karachai-balkar, \"\u041c\u0438\u043d\u0433\u0438 \u0442\u0430\u0443\") \u00e9 unha monta\u00f1a localizada na parte occidental da cordilleira do C\u00e1ucaso, na Rusia, preto da fronteira coa Xeorxia. O C\u00e1ucaso, xunto cos Urais, por convenci\u00f3n hist\u00f3rica unicamente (e sen base xeogr\u00e1fica), \u00e9 considerado a fronteira entre Europa e Asia. O artificialismo da fronteira nun contexto xeogr\u00e1fico \u00e9 exemplificado polo feito de que a parte setentrional do C\u00e1ucaso frecuentemente \u00e9 considerada como Europa, e a parte meridional na Asia. O monte Elbrus, con 5.642 metros sobre do nivel do mar, \u00e9 as\u00ed considerado como a monta\u00f1a m\u00e1is alta de Europa.\nO Elbrus fica a 20\u00a0km ao norte da cordilleira principal do Gran C\u00e1ucaso e 65\u00a0km sur-suroeste da cidade rusa de Kislovodsk. O seu pico con neves eternas alimenta 22 glaciares que, \u00e1 s\u00faa vez, dan orixe aos r\u00edos Baksan, Kuban e Malka.\nNa Antig\u00fcidade, o monte era co\u00f1ecido como Strobilus, e acredit\u00e1base que Prometeo fora al\u00f3 escorrentado.\nOs alem\u00e1ns ocuparon brevemente a monta\u00f1a durante a segunda guerra mundial con 10000 soldados monta\u00f1eses; unha historia, posiblemente ap\u00f3crifa, conta que un piloto sovi\u00e9tico recibiu unha medalla por ter bombardeado a cabana principal, Proit 11, cando estaba ocupada. M\u00e1is tarde, foille ofrecida unha medalla por non ter atinxido a cabana, mais sen o estoque de combustible, deixando a cabana intacta para as xeraci\u00f3ns futuras.\nO monte Elbrus non debe ser confundido coas monta\u00f1as Alborz (tam\u00e9n chamadas Elburz), no Ir\u00e1n.\nXeolox\u00eda.\nAs monta\u00f1as do C\u00e1ucaso son o resultado de colisi\u00f3n de d\u00faas placas tect\u00f3nicas, a placa ar\u00e1bica mov\u00e9ndose para o norte con relaci\u00f3n \u00e1 placa eurasiana. Elas forman unha continuaci\u00f3n do Himalaia, que est\u00e1 sendo empurrado para riba por unha colisi\u00f3n similar entre as placas eurasiana e india. Toda a rexi\u00f3n \u00e9 regularmente sacudida por fortes terremotos ori\u00fandos desa actividade.\nAscensi\u00f3n.\nO m\u00e1is baixo dos dous picos foi escalado por vez primeira en 1868 por Douglas Freshfield, A. W. Moore e C. C. Tucker, e o m\u00e1is alto (en aproximadamente 40 m) en 1874 \npola expedici\u00f3n brit\u00e1nica dirixida por F. Crauford Grove.\nDurante os primeiros anos da Uni\u00f3n Sovi\u00e9tica (URSS), o alpinismo tornouse un deporte popular, e houbo un tremendo tr\u00e1fico de persoas no Elbrus. No inverno de 1936, un grupo inexperto de membros da xuventude comunista tentou escalar a monta\u00f1a, e terminou por sufrir diversas baixas cando escorregaron no xeo e caeron para a morte.\nA URSS animou as ascensi\u00f3ns do Elbrus, e no 1956 foi escalado \"en masa\" por 400 alpinistas para marcar o 400\u00b0 aniversario da anexi\u00f3n de Kabardino-Balkaria, a rep\u00fablica socialista aut\u00f3noma onde se localizaba o Elbrus.\nDe 1959 a 1976, un telef\u00e9rico foi instalado en etapas que poden levar o visitante a unha altura de 3800 metros. Existen varias rutas ata o cumio, mais a ruta normal, que non ten fendas, continua aproximadamente en li\u00f1a recta a partir do fin do telef\u00e9rico. Durante o ver\u00e1n, non \u00e9 raro ver ata 100 persoas por d\u00eda tentando alcanzar o cumio por este cami\u00f1o. A escalada non \u00e9 tecnicamente dif\u00edcil, mais \u00e9 ardua fisicamente debido \u00e1 altitude e aos ventos fortes."}
{"id": "12388", "revid": "109216", "url": "https://gl.wikipedia.org/wiki?curid=12388", "title": "Cordilleira do C\u00e1ucaso", "text": "A cordilleira do C\u00e1ucaso \u00e9 unha cadea de monta\u00f1as de 1.200\u00a0km entre o mar Negro e o mar Caspio, frecuentemente considerada o l\u00edmite do extremo sueste da Europa. Forma d\u00faas cadeas distintas:\nXeograf\u00eda.\nA cordilleira, rectil\u00ednea, medra en altitude a 300\u00a0km do estreito de Kerch e culmina, na s\u00faa parte central, en vastos volc\u00e1ns xeados:\nEn tanto que o C\u00e1ucaso central est\u00e1 cuberto por numerosas xeleiras, o C\u00e1ucaso occidental est\u00e1 cuberto por fragas, e o C\u00e1ucaso oriental, m\u00e1is baixo e seco, \u00e9 unha rexi\u00f3n case des\u00e9rtica. O contraste \u00e9 menos visible entre os flancos norte e sur.\nO C\u00e1ucaso non presenta vales lonxitudinais suscept\u00edbeis de atenuar o seu papel de obst\u00e1culo. No centro, pode ser cruzado por diversas estradas, como a do val do Tarek, que leva ao Paso da Cruz (2.388 m). Entre o Grande e o Pequeno C\u00e1ucaso, a Transcaucasia est\u00e9ndese por 700\u00a0km, entre o mar Caspio e o mar Negro. \u00c9 unha rexi\u00f3n complexa, que asocia cuncas ben desenvolvidas: a Colchida \u00f3 oeste e a planicie do Acerbaix\u00e1n \u00f3 leste. No centro, os corredores paralelos da Kura, do Iori e do Alazani, as\u00ed como a chaira de Gori, superp\u00f3\u00f1ense entre 150 e 700 m. Ao sur, as monta\u00f1as da Xeorxia e da Armenia constit\u00faen o terceiro sector do C\u00e1ucaso, o Pequeno C\u00e1ucaso, cunha altitude media de 2.000 m. A cadea \u00e9, por\u00e9n, interrompida por vastos macizos volc\u00e1nicos; a oeste do lago Sevan, o monte Aragats (80\u00a0km de longo) constit\u00fae a parte m\u00e1is elevada do macizo de Alaghez (4.095 m), punto cumio do \"Pequeno C\u00e1ucaso\", na Armenia.\nRecursos naturais.\nO C\u00e1ucaso pos\u00fae xacementos de metais non ferrosos e reservas de petr\u00f3leo (Acerbaix\u00e1n e rexi\u00f3ns de Maikop e de Grozni)."}
{"id": "12389", "revid": "23204", "url": "https://gl.wikipedia.org/wiki?curid=12389", "title": "Bak\u00fa", "text": "Bak\u00fa ou Bac\u00fa (\"Bak\u0131\" en azar\u00ed) \u00e9 a capital e a maior cidade do Acerbaix\u00e1n. Local\u00edzase nas marxes do mar Caspio. Ten preto de 2\u00a0374\u00a0000 habitantes (2015).\nCo\u00f1eceu un gran desenvolvemento no treito final do s\u00e9culo XIX grazas \u00e1 industria petrol\u00edfera. A s\u00faa conquista foi o grande obxectivo da campa\u00f1a alem\u00e1 no C\u00e1ucaso durante a segunda guerra mundial. Ata ao desenvolvemento da exploraci\u00f3n de hidrocarburos na Siberia foi o principal centro petrol\u00edfero da Uni\u00f3n Sovi\u00e9tica. Despois da independencia de Acerbaix\u00e1n a cidade sufriu o impacto indirecto m\u00e1is negativo da guerra do Alto Karabakh, volvendo a se recuperar lentamente. A abertura pr\u00f3xima do oleoduto Bak\u00fa-Ceyhan ten criado moitas esperanzas dun renacemento quer de Bak\u00fa quer de Acerbaix\u00e1n na s\u00faa totalidade.\nEtimolox\u00eda.\nCrese que o nome Bak\u00fa prov\u00e9n de verbas do antigo persa \"B\u0101d-kube\" \"\u0628\u0627\u062f \u06a9\u0648\u0628\u06c1\", que significa \"Cidade golpeada polo vento \", onde \"B\u0101d\" significa vento e \"Kube\" v\u00e9n do verbo \"Kubidan\", golpear.\nTam\u00e9n se cre que Bak\u00fa deriva da palabra \"Baghkuh\", que significa \"Monte de deus\". \"Baga\" (actualmente \"Bagh\") e \"Kaufa\" (actualmente \"Kuh\") son as d\u00faas verbas do antigo persa para Deus e Monta\u00f1a; ademais o nome \"Baghkuh\" pode ter algunha relaci\u00f3n con Bagdad (\"Regalo de Deus\") onde a part\u00edcula \"d\u0101\" \u00e9 a palabra do antigo persa para o verbo \"dar\". En textos \u00e1rabes a cidade tam\u00e9n \u00e9 denominada \"Baku\", \"Bakukh\", \"Bakuya\", e \"Bakuye'.\nPropux\u00e9ronse varias hip\u00f3teses para explicar a etimolox\u00eda da palabra \"Baku\". Segundo L.G.Lopatinski e Ali Huseynzade, \"Baku\" prov\u00e9n do turco para \"outeiro\". O historiador especialista no C\u00e1ucaso K.P. Patkanov tam\u00e9n sost\u00e9n a mesma teor\u00eda, pero que Bak\u00fa se orixina na lingua lak.\nA \"Enciclopedia Isl\u00e1mica\" turca considera que a palabra \"Bak\u00fa\" prov\u00e9n da expresi\u00f3n \"Bey-Kyoy\", que en turco significa \"a cidade principal\".\nOutra proposta consiste en que o nome prov\u00e9n do persa medio \"B\u0101gh-d\u0101d\", \"O Xard\u00edn Doado\". O nome \u00e9 preisl\u00e1mico e as orixes non son claras, pero relaci\u00f3nase con asentamentos anteriores sen importancia pol\u00edtica nin comercial, polo que segundo esta teor\u00eda a cidade ter\u00eda sido fundada en tempos do Califato Abas\u00ed.\nMansur chama a cidade \"Madinah al-Salam\", ou \"Cidade da Paz\", como unha referencia ao para\u00edso. Este foi o nome oficial en moedas, pesos e outras cousas."}
{"id": "12392", "revid": "85894", "url": "https://gl.wikipedia.org/wiki?curid=12392", "title": "Tbilisi", "text": "Tbilisi (), antigamente Tiflis, \u00e9 a capital e a maior cidade de Xeorxia. Local\u00edzase no centro do pa\u00eds, no C\u00e1ucaso, nas marxes do r\u00edo Kura. Segundo datos de 2005 a cidade ten 1.093.000 habitantes e a \u00e1rea metropolitana 1.300.000. Fundouna o rei Vakhtang I Gorgasali no s\u00e9culo V e foi a capital da Xeorxia a partir do s\u00e9culo VI d.C.\nA cidade ten m\u00e1is de 1.345.000 habitantes e unha superficie de 726\u00a0km\u00b2.\nTiflis \u00e9 un importante centro industrial, social e cultural. A cidade \u00e9 unha importante ruta de tr\u00e1nsito da enerx\u00eda global e o comercio. Localizada estratexicamente entre Europa e Asia e antigamente situada na Ruta da Seda, Tiflis foi a mi\u00fado un punto clave nas relaci\u00f3ns de imperios rivais. A historia da cidade pode ser vista pola s\u00faa arquitectura onde a avenida Rustaveli , dese\u00f1ada polo bar\u00f3n Haussmann, e o centro est\u00e1n mesturados coas estreitas r\u00faas do distrito medieval de Narikala.\nA demograf\u00eda da cidade \u00e9 diversa e historicamente foi fogar de xente de diferentes etnias, relixi\u00f3n e cultura. A pesar de ser maioritario o n\u00famero de cristi\u00e1ns ortodoxos, Tiflis \u00e9 un dos poucos lugares no mundo onde unha sinagoga e unha mesquita est\u00e1n pr\u00f3ximas a unha da outra, no antigo distrito de Abanotubani a varios metros da igrexa de Metekhi. Recentemente, Tiflis foi co\u00f1ecida pola pac\u00edfica Revoluci\u00f3n das rosas, que tivo lugar na praza da Liberdade e lugares pr\u00f3ximos. A consecuencia diso, o ent\u00f3n presidente, Eduard Shevardnadze, foi desprazado do poder.\nA cidade conta cun aeroporto internacional. Os seus principais lugares tur\u00edsticos son a catedral de Sameba, a praza da Liberdade, a catedral de Sioni, Metekhi, Narikala, o Parlamento de Xeorxia, a avenida Rustaveli, o Teatro da \u00d3pera e o Ballet, a bas\u00edlica de Anchiskhati, a monta\u00f1a de Mtatsminda e a igrexa de Kashveti, preto da cal at\u00f3panse o Museo Nacional, o Museo Hist\u00f3rico e numerosas galer\u00edas de arte. A cidade foi inmortalizada polos pintores Niko Pirosmani e Lado Gudiashvili."}
{"id": "12394", "revid": "98629", "url": "https://gl.wikipedia.org/wiki?curid=12394", "title": "Mar de Azov", "text": "O Mar de Azov (\"Azovskoie more\") \u00e9 unha pequena rexi\u00f3n ao norte do Mar Negro, ligado a el polo Estreito de Kerch. T\u00e9n ao norte a Ucra\u00edna, ao leste a Rusia e ao oeste a pen\u00ednsula de Crimea. Na Grecia antiga, era co\u00f1ecido como \"Lago Maeotis\" ou \"Mar Maeotis\".\nO mar ten 340\u00a0km de comprimento e 135\u00a0km de longo, cunha \u00e1rea de 37 555\u00a0km\u00b2. Os principais r\u00edos a desaugaren nel son o r\u00edo Don e o r\u00edo Kuban; eles garanten que as augas do r\u00edo te\u00f1an unha concentraci\u00f3n salina baixa, e tam\u00e9n transportan vastos volumes de sedimentos ao mar. O mar de Azov \u00e9 o mar menos profundo da Terra, cunha profundidade media de soamente 13 metros; nalgunhas zonas, onde o sedimento se depositou, como no Golfo de Taganrog, a profundidade media \u00e9 de menos de 1 metro. A corrente principal no Mar de Azov \u00e9 unha corrente anti-horaria; as mareas son variabeis, pero poden atinxir 5 metros. No inverno, extensas porci\u00f3ns do mar xelan.\nPortos principais.\nOs principais portos son Berdyansk, Mariupol, Rostov-na-Donu, Taganrog e Yeysk. Dous canais entran no mar: o canal Volga-Don e a conexi\u00f3n co mar Caspio a trav\u00e9s do canal Manych. O mar ten un n\u00famero significativo de portos de pesca e ten sido explorado polo gas natural e polo petr\u00f3leo.\nConflito.\n\u00d3 ser invadida a pen\u00ednsula de Crimea por Rusia en 2014, a Federaci\u00f3n rusa controla as d\u00faas beiras do estreito de Kerch, coa oposici\u00f3n de Ucra\u00edna a dito control, o que ten provocado diversos enfrontamentos, como o mantido en novembro de 2018 \u00f3 evitar buques rusos a entrada de buques de guerra Ucra\u00ednos por Kerch.\nFlora e fauna.\nHistoricamente, o mar de Azov ti\u00f1a unha gran variedade de vida mar\u00edtima, con m\u00e1is de oito especies de peixes identificadas, as\u00ed como 300 variedades de invertebrados. A diversidade e a cantidade ve\u00f1en sendo reducidas polo exceso de pesca e polo excesivo nivel de contaminaci\u00f3n."}
{"id": "12395", "revid": "85894", "url": "https://gl.wikipedia.org/wiki?curid=12395", "title": "Sochi", "text": "Sochi (en ) \u00e9 unha cidade rusa situada no krai de Krasnodar, preto da fronteira rusa con Abkhazia, Xeorxia, pr\u00f3xima \u00e1 cordilleira do C\u00e1ucaso, na costa do mar Negro. A s\u00faa superficie \u00e9 de 176,77\u00a0km 2 e segundo o censo de 2010 ti\u00f1a 343.334 . \u00c9 a capital da municipalidade de Sochi, que se estende por 3.502\u00a0km2 e conta cunha poboaci\u00f3n de 445.209 habitantes, co\u00f1ecida informalmente como Gran Sochi e que conta cunha li\u00f1a de costa de 105\u00a0km.\nFundada en 1838, \u00e9 un lugar de vacaci\u00f3ns popular de Rusia. \u00c1 parte da maxestuosidade das monta\u00f1as do C\u00e1ucaso e praias, Sochi atrae o turismo pola s\u00faa vexetacion subtropical, os parques, os monumentos e a extravagante arquitectura estalinista.\nFoi a sede dos Xogos Ol\u00edmpicos de inverno de 2014."}
{"id": "12397", "revid": "5863", "url": "https://gl.wikipedia.org/wiki?curid=12397", "title": "Chechenia", "text": "A Rep\u00fablica de Chechenia (en , \"Chechenskaia Respublika\"; en ), de xeito simplificado Chechenia (en , \"Chechnia\"; en ), \u00e9 unha rep\u00fablica constitucional rusa. Linda ao noroeste co krai de Stavropol, ao nordeste e leste coa rep\u00fablica de Daguest\u00e1n, ao sur con Xeorxia, e ao oeste coa Rep\u00fablica dos Inguxos e Osetia do Norte-Alania. Est\u00e1 localizada nas monta\u00f1as do norte do C\u00e1ucaso, no Distrito Federal do Sur.\nDespois do fin da Uni\u00f3n Sovi\u00e9tica, un grupo de l\u00edderes chechenos declarouse como goberno lex\u00edtimo, anunciando un novo parlamento e declarando a independencia como \"Rep\u00fablica Ichkeria da Chechenia\". Ata hoxe, a s\u00faa independencia non foi reco\u00f1ecida por ning\u00fan pa\u00eds. Entre tanto, esta declaraci\u00f3n ten causado conflitos armados en que diversos grupos rivais chechenos e o ex\u00e9rcito de Rusia, resultando en aproximadamente 150.000 mortos, no per\u00edodo entre 1994 e 2003.\nHistoria.\nComo parte do Imperio Ruso desde 1859, a rexi\u00f3n da Checheno-Ingusetia foi incorporada como Rep\u00fablica Socialista Sovi\u00e9tica Aut\u00f3noma da Checheno-Ingushkaya durante a fundaci\u00f3n da Uni\u00f3n Sovi\u00e9tica. Durante o r\u00e9xime sovi\u00e9tico, os chechenos sufriron deportaci\u00f3ns para a ent\u00f3n Rep\u00fablica Socialista Sovi\u00e9tica do Casaquist\u00e1n e para Siberia durante a segunda guerra mundial. Despois do derrube da Uni\u00f3n Sovi\u00e9tica, un movemento de independencia xurdiu en Chechenia, non admitida por Rusia.\nDzhokhar Dudayev, presidente nacionalista da Rep\u00fablica da Chechenia, declarou a independencia chechena en 1991. En 1994 o presidente da Rusia Boris Eltsin enviou 40.000 soldados para evitar a separaci\u00f3n da rexi\u00f3n da Chechenia, importante produtora de petr\u00f3leo, da Rusia.\nA Rusia entrou nunha guerra que alg\u00fans compararon ao que foi a guerra do Vietnam para os EUA. Os insurxentes chechenos infrinxiron grandes baixas aos rusos. As tropas rusas non conseguiron capturar a capital chechena, Grozny, ata o fin daquel ano. Os rusos finalmente tomaron Grozny en febreiro de 1995 despois de pesada loita. En agosto de 1996 Eltsin concordou cun alto-o-fogo cos l\u00edderes chechenos, e un tratado de paz foi formalmente asinado en maio de 1997.\nO conflito retornou en 1999, tornando sen sentido o acordo de 1997. Os separatistas chechenos a\u00ednda queren a independencia da Chechenia e organizaron ataques na Chechenia e noutras rexi\u00f3ns da Rusia, inclu\u00edndo Moscova. Unha d\u00e9cada de guerra deixou a maior parte da Chechenia baixo control militar.\nEn setembro de 2004, unha escola de Beslan, na rep\u00fablica rusa da Osetia do Norte-Alania, foi palco dunha das maiores barbaries da actualidade. Terroristas aprisionaron, torturaron e mataron cativos, pais e profesores. O l\u00edder separatista checheno Shamil Bassaiev asumiu ese e outros ataques (como a explosi\u00f3n do metro de Moscova, en febreiro de 2004).\nA sociedade tradicional chechena.\n\u00d3 longo da s\u00faa historia, e m\u00e1is particularmente durante a era rusa, unha proporci\u00f3n nada desde\u00f1able de chechenos loitou sempre contra o que consideraban como unha ocupaci\u00f3n estranxeira. A s\u00faa presunta colaboraci\u00f3n cos nazis non foi m\u00e1is que un episodio breve. O acento posto sobre os valores guerreiros ten como corolario a exaltaci\u00f3n da resistencia fronte \u00f3 poder central moscovita. A resistencia, nas s\u00faas dimensi\u00f3ns hist\u00f3rica e m\u00edtica, pres\u00e9ntase como elemento central na consolidaci\u00f3n da identidade chechena. O discurso identitario focal\u00edzase sobre os factores sociais que favorecen esta resistencia, tratando da estrutura social (o sistema dos \"teips\") ou relixiosa (o islam sunnita de obediencia sufista).\nTerrorismo e secuestros.\nAs autoridades rusas afirman dispo\u00f1er de probas de v\u00ednculos dos grupos xihaidistas chechenos (sobre todo dos do emir Al-Khattab ou de Shamil Bassaiev) con redes terroristas estranxeiras, en particular Al Qaeda. O xu\u00edz Jean-Louis Brugui\u00e8re, xefe da pola antiterrorista francesa, confirma igualmente a existencia destes v\u00ednculos. \u00d3 mesmo tempo, o Documento de Informaci\u00f3n da Comisi\u00f3n de Asuntos Exteriores da Asemblea Nacional francesa sobre a cooperaci\u00f3n internacional para a loita contra o terrorismo afirma, entre outras cousas, que:\nA Asemblea Parlamentaria do Consello de Europa afirma que no marco da loita antiterrorista, convertida nunha importante prioridade internacional, const\u00e1tase unha concordancia dos puntos de vista entre os Estados Unidos por unha banda, e Rusia e Xeorxia por outra, sobre a loita contra os combatentes chechenos e os seus aliados mercenarios, chamados \u00abos \u00e1rabes de Pankissi \u00bb, ocultos \u00f3 outro lado da fronteira rusa e con supostas ligaz\u00f3ns con Al Qaeda. En outubro de 2002, as autoridades parisienses abriron unha investigaci\u00f3n sobre a preparaci\u00f3n dun atentado contra a embaixada rusa na capital francesa. Esta investigaci\u00f3n estivo presentada polos medios de comunicaci\u00f3n baixo o nome xen\u00e9rico do \u00abasunto dos sectores chechenos\u00bb. Efectivamente, o denominador com\u00fan de t\u00f3dolos supostos terroristas consist\u00eda en que todos pasaran por Chechenia entre 1999 e 2000, e estaban vinculados \u00f3 im\u00e1n Benchelali, o mesmo moi preto \u00f3s combatentes de Al Qaeda.\nSegundo o Centro Canadense de Investigaci\u00f3n sobre a Mundializaci\u00f3n,\nSegundo Yossef Bodansky, director do \"US Congress's Task Force on Terrorism and Unconventional Warfare\", \nSegundo declaraci\u00f3ns do xefe da FSB rusa, M. Nikolai Patruchev, en novembro de 2005 foi \u00abliquidado\u00bb en Chechenia o representante de Al Qaeda para o C\u00e1ucaso Norte, o Sheik Abu Omar as-Seif, o tesoureiro maior dos combatentes independentistas. Segundo os documentos obtidos polas forzas especiais rusas, fora dese\u00f1ado para desenvolver as estratexias de implantaci\u00f3n da \u00abInternacional Verde\u00bb fundamentalista no C\u00e1ucaso persoalmente por bin Laden, 10 anos antes.\nAdestrados nos campos existentes en Chechenia e Afganist\u00e1n durante os anos 90, e financiados polo capital terrorista internacional, numerosos grupos nacionalistas xihaidistas chechenos recorren regularmente \u00f3s actos terroristas dentro do marco da loita armada contra a dominaci\u00f3n rusa :\nAdemais, os secuestros de homes seguen a ser un dos problemas m\u00e1is sensibles de Chechenia. 2\u00a0780 persoas foron secuestradas dende o anos 2000 de Chechenia, segundo os datos presentados polo presidente checheno Alou Alkhanov. O \u00abnegocio dos secuestros\u00bb lanzouse, segundo Ramzan Kadyrov, polo antigo oligarca ruso Boris Berezovski, actualmente no exilio en Inglaterra, que ocupaba a mediados dos anos noventa o posto de subsecretario do Consello de Seguridade Ruso. \u00abBerezovski dic\u00edalles aos xefes terroristas que non pod\u00eda pagarlles os cartos directamente, e lles propuxo secuestrar civ\u00eds e militares en Chechenia para pagarlles mill\u00f3ns de d\u00f3lares como rescate\u00bb, explicou, engadindo que os captores obtiveron as\u00ed trinta mill\u00f3ns de d\u00f3lares.\nO \u00abnegocio dos secuestros\u00bb naceu a mediados dos anos noventa cando as outras fontes de enriquecemento ilegal esgot\u00e1ronse. \u00abA guerra contra Rusia ent\u00f3n volveuse lucrativa\u00bb, di o conselleiro do Kremlin, Aslambek Aslakhanov. \u00abXa antes da primeira campa\u00f1a militar, en 1994, a Rep\u00fablica chechena dexenerou nun burato negro criminal que permit\u00eda branquear milleiros de d\u00f3lares\u00bb, afirma. \u00abEn 1993, a rep\u00fablica chechena converteuse nun dos sitios clave do tr\u00e1fico de armas a nivel mundial. \u00c1s veces, at\u00e9 30 avi\u00f3ns, cargados de armas, engalaban nun d\u00eda no aeroporto de Grozny con destino \u00f3s pa\u00edses do Oriente Medio e de \u00c1frica, e traian a Chechenia droga e materias primas. No distrito de Chali funcionaba un importante sector de produci\u00f3n de hero\u00edna altamente refinada\u00bb, engade.\nO n\u00famero de desaparici\u00f3ns pasou de 228 en 2004 a 117 en 2005, segundo a axencia Itar-Tass.\nO 15 de xullo de 2006, o xefe do FSB ruso, Nikolai Patruchev, falando da morte do \u00abterrorista N\u00ba1\u00bb Bassaiev, propuxo \u00f3 resto dos rebeldes depo\u00f1er as armas en sinal de clemencia. Dende ent\u00f3n, m\u00e1is de 178 combatentes depuxeron as s\u00faas armas. Segundo o vice Primeiro Ministro Adam Delimkhanov, non deben de quedar m\u00e1is de 90 na resistencia, xunto con 30 mercenarios \u00e1rabes.\nSistema pol\u00edtico.\nChechenia \u00e9 unha rep\u00fablica presidencial que ten, polas s\u00faas raz\u00f3ns especiais na federaci\u00f3n rusa, un poder executivo forte personificado no seu presidente actual Ramzan Kadyrov.\nO goberno est\u00e1 constitu\u00eddo por oito membros e catorce ministros sectoriais. O presidente disp\u00f3n dun gabinete composto de varios departamentos especializados ou sectoriais.\nO parlamento de 58 escanos \u00e9 bicameral e composto do Consello Republicano (c\u00e1mara alta) e da Asemblea Popular (c\u00e1mara baixa). O Partido da Rusia Unida (pro Kremlin) obtivo o 61% dos votos no derradeiro escrutinio de 2005.\nO consello de estado (\"Gossoviet\"), composto de 34 membros, \u00e9 un \u00f3rgano representativo dos raions administrativos da rep\u00fablica. Ten un papel consultativo."}
{"id": "12401", "revid": "1410", "url": "https://gl.wikipedia.org/wiki?curid=12401", "title": "Franxa de Gaza", "text": "A Franxa de Gaza (en }, \"Qita' Ghazzah\"; en , \"Retzu'at 'Azza\") \u00e9 un estreito anaco de terra que se atopa na costa oriental do mar Mediterr\u00e1neo, limitado por Israel polo leste e norte, e por Exipto polo suroeste. Cunha poboaci\u00f3n de 2\u00a0mill\u00f3ns de persoas concentradas en 365 km\u00b2, Gaza ten unha densidade de poboaci\u00f3n comparablemente alta. \u00c9 un dos dous territorios palestinos, xunto con Cisxordania. Dende 2007, Gaza \u00e9 gobernada \"de facto\" como un estado de partido \u00fanico polo grupo pol\u00edtico e militar islamita sunnita Hamas.\nA Franxa de Gaza xurdiu nun principio como territorio ocupado por Exipto logo da guerra \u00e1rabe-israel\u00ed de 1948. Despois da guerra dos Seis D\u00edas de 1967, o territorio pasou baixo o control militar israel\u00ed at\u00e9 o plan de retirada de 2005. Na d\u00e9cada de 1990, como parte dos Acordos de Oslo, a administraci\u00f3n sobre a maior parte da \u00e1rea foi entregada \u00e1 Autoridade Nacional Palestina, xunto coa existencia de asentamentos israel\u00eds nalgunhas \u00e1reas, que foron evacuadas en 2005 para a desvinculaci\u00f3n israel\u00ed de Gaza. Logo da retirada de Israel, en 2006 Hamas ga\u00f1ou as \u00faltimas elecci\u00f3ns lexislativas celebradas en Palestina e comezou a administrar Gaza; tomou o control total dunha pequena guerra civil o ano seguinte. Desde ent\u00f3n, Hamas reprimiu e executou brutalmente os seus opositores.\nHistoria.\nGaza foi parte do Imperio Otom\u00e1n antes de ser ocupada polo Reino Unido (1918\u20131948), Exipto (1948\u20131967), e despois Israel, que en 1993 concedeu \u00e1 Autoridade Nacional Palestina un autogoberno limitado en Gaza de acordo cos Acordos de Oslo. Dende 2007, a Franxa de Gaza foi gobernada \"de facto\" como un estado de partido \u00fanico por Hamas, que di representar ao Estado de Palestina e ao pobo palestino.\nConflito israel\u00ed-palestino de 2023.\nO 7 de outubro de 2023, Hamas lanzou un ataque a grande escala contra Israel dende a Franxa de Gaza, matando unhas 1.300 persoas e tomando cando menos uns 199 ref\u00e9ns. O 9 de outubro de 2023, Israel declaroulle a guerra a Hamas e impuxo un \"bloqueo total\" sobre a Franxa de Gaza. O bloqueo foi anunciado polo ministro de Defensa israel\u00ed Yoav Gallant, quen declarou: \"Non haber\u00e1 electricidade, nin comida, nin combustible, todo est\u00e1 pechado. Estamos loitando contra animais humanos e actuamos en consecuencia\"."}
{"id": "12402", "revid": "23204", "url": "https://gl.wikipedia.org/wiki?curid=12402", "title": "Gaza, Palestina", "text": "Gaza (en , \"Ghazzah\", en , \"Azza\") \u00e9 unha cidade da Palestina, no norte do territorio co\u00f1ecido como Franxa de Gaza. Local\u00edzase preto da costa do Mediterr\u00e1neo. T\u00e9n unha orixe moi remota, probabelmente nun posto avanzado exipcio."}
{"id": "12403", "revid": "114", "url": "https://gl.wikipedia.org/wiki?curid=12403", "title": "Cidade de Gaza", "text": ""}
{"id": "12404", "revid": "10599", "url": "https://gl.wikipedia.org/wiki?curid=12404", "title": "Tiflis", "text": ""}
{"id": "12405", "revid": "45576", "url": "https://gl.wikipedia.org/wiki?curid=12405", "title": "Gran Premio de Australia", "text": "O Gran Premio de Australia \u00e9 unha carreira automobil\u00edstica que se celebra anualmente en Australia, actualmente baixo contrato para albergar a F\u00f3rmula 1 ata o . O Grand Prix \u00e9 a competici\u00f3n de motor m\u00e1is antiga que se celebra en Australia desde que se disputou por primeira vez en Phillip Island en 1928. \nDesde 1985, a carreira forma parte do Campionato Mundial da FIA de F\u00f3rmula Un e actualmente disp\u00fatase no Circu\u00edto de Albert Park no Albert Park de Melbourne. Antes da s\u00faa inclusi\u00f3n no Campionato do Mundo, celebrouse nunha multitude de lugares diferentes en todos os estados de Australia. Foi a peza central das Tasman Series entre 1964 e 1972 e formou parte do Campionato de pilotos australianos en moitas ocasi\u00f3ns entre 1957 e 1983. Converteuse en parte do campionato de F\u00f3rmula 1 en 1985 e disputouse no Circu\u00edto urbano de Adelaida de Adelaida, Australia Meridional a partir dese ano ata 1995, antes de trasladarse a Melbourne en 1996. O ga\u00f1ador da carreira obt\u00e9n un trofeo circular, recentemente nomeado trofeo Jack Brabham chamado as\u00ed polo tres veces ga\u00f1ador, un dese\u00f1o baseado no volante dun dos coches de carreiras de Brabham.\nO Gran Premio de Australia \u00e9 a primeira proba do Campionato, sendo a primeira carreira de cada ano, ag\u00e1s 2006 e 2010, xa que o evento trasladouse a Melbourne. Durante os seus anos en Adelaida, o Gran Premio de Australia foi a \u00faltima proba do Campionato, en substituci\u00f3n do Gran Premio de Portugal nese sentido. Cando era a rolda final da tempada, o Gran Premio viu un pu\u00f1ado de carreiras memorables, sobre todo as carreiras de 1986 e 1994 que decidiron o Campionato Mundial de Pilotos de e .\nO piloto australiano Lex Davison e piloto alem\u00e1n Michael Schumacher son os pilotos m\u00e1is exitosos nos 86 anos de historia do evento con catro vitorias cada un, mentres que McLaren \u00e9 o construtor m\u00e1is exitoso con doce vitorias, o seu \u00e9xito rem\u00f3ntase \u00e1s carreiras anteriores \u00e1 F\u00f3rmula Un, a s\u00faa primeira vitoria foi en 1970. O franc\u00e9s Alain Prost \u00e9 o \u00fanico piloto que ga\u00f1ou o Gran Premio de Australia, en carreiras f\u00f3ra de campionato e en formato do Campionato Mundial, logo de ga\u00f1ar a carreira en 1982, 1986, e de novo en 1988.\nO patrocinador actual que pon nome ao evento \u00e9 o fabricante de reloxos su\u00edzo Rolex. A carreira m\u00e1is recente, o Gran Premio de Australia de 2017, foi ga\u00f1ada por Sebastian Vettel pilotando para o equipo Ferrari.\nHistoria.\nPreguerra.\nA\u00ednda que se cre que un evento chamado Gran Premio de Australia realizouse en 1927 preto de Sydney, xeralmente ac\u00e9ptase que o Gran Premio de Australia comezou como as 100 Miles Road Race celebrado no circu\u00edto de Phillip Island en 1928. A carreira inaugural ga\u00f1ouna Arthur Waite no que foi efectivamente unha entrada apoiada pola Austin Motor Company, cun Austin 7 modificado. Durante oito anos, continuaron nun circu\u00edto de terra rectangular. Esta foi a era dos \"especiais\" australianos unhas horrorosas combinaci\u00f3ns mec\u00e1nicas de chasis e motor dispares que eran tan capaces como os coches de Grand Prix importadas de Europa. A pesar do enxe\u00f1o dos primeiros mec\u00e1nicos-corredores australianos, Bugatti dominou os resultados, logrando catro vitorias consecutivas de 1929-1932. A \u00faltima carreira de Phillip Island foi en 1935 e o t\u00edtulo non se disputou durante tres anos. Un evento de estilo AGP celebrouse o Boxing Day, 1936 no centenario da cidade de Victor Harbor, en Australia Meridional, o Gran Premio de Australia do Sur antes de que o t\u00edtulo do Gran Premio de Australia reviv\u00edsese en 1938 para a grande inauguraci\u00f3n da que se converter\u00eda nunha das m\u00e1is famosas pistas de carreiras do mundo, o ciruc\u00edto de Mount Panorama nos arredores da cidade semi-rural de Bathurst. Recentemente rematado cunha bande de rodadura de alcatr\u00e1n, a carreira foi ga\u00f1ada polo ingl\u00e9s Peter Whitehead competindo cun novo coche ERA B-Type que era demasiado r\u00e1pido para a maquinaria desenvolvida localmente. Realizouse unha carreira m\u00e1is, no Circu\u00edto Lobethal preto da cidade de Lobethal, no sur de Australia en 1939, antes de que o pa\u00eds se mergullase na segunda guerra mundial.\nGa\u00f1adores.\nPor ano.\n\"O fondo de cor rosa quere dicir que naquel ano o GP non formaba parte do campionato mundial de F\u00f3rmula 1.\"\nGa\u00f1adores m\u00faltiples (pilotos).\n\"O fondo de cor rosa quere dicir que naquel ano o GP &lt;br&gt;non formaba parte do campionato mundial de F\u00f3rmula 1.\"\nGa\u00f1adores m\u00faltiples (construtores).\n\"Os construtores en negra compiten no campionato mundial de F\u00f3rmula 1 na actual tempada\"\n\"O fondo de cor rosa quere dicir que naquel ano o GP non formaba parte do campionato mundial de F\u00f3rmula 1.\""}
{"id": "12406", "revid": "23204", "url": "https://gl.wikipedia.org/wiki?curid=12406", "title": "Juan Pablo Montoya", "text": "Juan Pablo Montoya, nado en Bogot\u00e1 o 20 de setembro de 1975, \u00e9 un ex-piloto colombiano de F\u00f3rmula 1.\nTraxectoria.\nEntre 1984 e 1989 ga\u00f1ou moitos t\u00edtulos locais e nacionais nas categor\u00edas infantil e j\u00fanior e na categor\u00eda Komet como piloto de karts. Entre 1990 e 1991 participou no Karting J\u00fanior que era un campionato mundial. Ao ano seguinte, fixo parte do curso Skip Barber nos Estados Unidos, ademais neste mesmo ano participou na Copa de F\u00f3rmula Renault en Colombia na que conseguiu catro vitorias en oito carreiras e cinco pole position.\nEn 1993 converteuse no campi\u00f3n do Torneo Nacional Swift GTI en Colombia, pois obtivo sete vitorias en oito carreiras, e sete pole position. Un ano despois, conseguiu a primeira posici\u00f3n no Karting Sudam de 125 cc, quedou terceiro no campionato de Barber Saab nos Estados Unidos, obtivo pole position e r\u00e9cord de pista na categor\u00eda de prototipos en M\u00e9xico e na F\u00f3rmula N tam\u00e9n deste pa\u00eds, quedou primeiro tres veces en cinco carreiras e tivo catro pole position. En 1995, rematou na terceira posici\u00f3n no campionato ingl\u00e9s de F\u00f3rmula Vauxhalle e a vitoria nas seis horas de Bogot\u00e1. No ano 1996 conseguiu a cuarta posici\u00f3n no Marlboro Masters en Zandvoort, participou no campionato de F\u00f3rmula 3 brit\u00e1nica, onde tivo d\u00faas vitorias; ademais volveu a obter o primeiro posto nas Seis horas de Bogot\u00e1 e participou na v\u00e1lida de ITC no circu\u00edto de Silverstone con Mercedes-Benz.\nF\u00f3rmula 3000 e F1.\nNo torneo internacional de F\u00f3rmula 3000 quedou terceiro e fixo o seu primeiro test na F\u00f3rmula 1 con BMW Williams no ano 1997. Un ano despois obtivo o primeiro posto na F\u00f3rmula 3000 co equipo Super Nova cun r\u00e9cord total de 65 puntos, ademais uniuse ao equipo Tasrget Chip Ganassi Racing para participar no campionato CART nos Estados Unidos e segundo a F\u00f3rmula 1 foi o piloto de probas no equipo BMW Williams. En 1999, no Target Chip Ganassi Racing conseguiu ser campi\u00f3n da serie CART e en CART Novato do mesmo ano, onde obtivo sete vitorias, sete pole position e todo isto fixo que fose o campi\u00f3n m\u00e1is xove na historia do campionato. Ao ano seguinte, no 2000, volveu a participar no torneo anteriormente mencionado, volvendo a ter un grande \u00e9xito xa que conseguiu tres vitorias e sete pole position. Ademais, no IRL foi o ga\u00f1ador das qui\u00f1entas millas de Indian\u00e1polis tendo en conta que era a s\u00faa primeira participaci\u00f3n neste torneo.\nNo 2001, c\u00e9ntrase na F\u00f3rmula 1 pois deixa de ser piloto de probas dos BMW Williams e conv\u00e9rtese en piloto oficial obtendo ese ano 31 puntos. Un ano despois foi mellorando os seus resultados anteriores, xa que obtivo 50 puntos, facendo estes, que quedase no terceiro posto do campionato de pilotos e conseguiu a volta r\u00e1pida de clasificaci\u00f3n no circu\u00edto de Monza. No 2003, quedou terceiro sumando un total de 82 puntos. No 2004 seguiu na escuder\u00eda que fixo que entrase na F\u00f3rmula, BMW Williams, onde obtivo 58 puntos quedando na quinta posici\u00f3n.\nRetirada da F\u00f3rmula 1 e chegada \u00e1 Nascar.\nFoi piloto do equipo West McLaren Mercedes, e a metade da tempada de 2006 marchou a correr \u00e1 NASCAR.\nRexistro de carreiras.\nIndyCar Series.\na Montoya perdeu o t\u00edtulo con Scott Dixon nun desempate, despois de quedar empatados a 556 puntos. Ga\u00f1ou d\u00faas carreiras en comparaci\u00f3n coas tres de Dixon.\nResultados completos na F\u00f3rmula Un.\n\u2020 Non finalizou, pero se clasificou ao completar m\u00e1is do 90% da distancia de carreira.\nGrand-Am.\nDaytona Prototype.\nLetra grosa \u2013 Pole position. (Final na xeral/Final na clase)."}
{"id": "12409", "revid": "313", "url": "https://gl.wikipedia.org/wiki?curid=12409", "title": "Frauta de bico", "text": ""}
{"id": "12410", "revid": "98629", "url": "https://gl.wikipedia.org/wiki?curid=12410", "title": "Tuba", "text": "A tuba \u00e9 o instrumento de vento metal co son m\u00e1is grave e potente. As m\u00e1is usadas en orquestra son a tuba baixa en Fa e a tuba contrabaixa en Si bemol, existindo tam\u00e9n a tuba tenor, tam\u00e9n chamada eufonio ou bombardino. O nome prov\u00e9n do lat\u00edn que significa trompeta. O son prod\u00facese pola vibraci\u00f3n dos beizos na s\u00faa boquilla, tendo unha tesitura de m\u00e1is de tres oitavas.\nO seu tubo \u00e9 de secci\u00f3n c\u00f3nica, ten de tres ou cinco v\u00e1lvulas ou pist\u00f3ns, boquilla de copa, tubo enrolado en vertical e pavill\u00f3n dirixido cara a arriba rematado nunha camp\u00e1 en forma de sino. Patentouna en 1835 o director de banda alem\u00e1n Friedrich Wilhelm Wieprecht e o construtor de instrumentos Johann Gottfried Moritz, logo incorporada nas orquestras sinf\u00f3nicas.\nEntre os seus antecedentes est\u00e1n o serpent\u00f3n (instrumento de vento madeira con forma de S e furados para os dedos) e o oficleido (un fliscorno baixo con chaves).\nA tuba baixa ou bombard\u00f3n af\u00ednase en mi bemol ou fa (o seu son m\u00e1is grave \u00e9 o si bemol 1 ou o do 2) ou, no caso da contrabaixa, en si bemol ou do (son m\u00e1is grave: mi bemol 2 ou fa 2).\nO bombardino, tam\u00e9n chamado tuba tenor, \u00e9 outra oitava m\u00e1is agudo. Afinado en si bemol ou en d\u00f3. Neste \u00faltimo caso tam\u00e9n se denomina tuba francesa.\nA tuba pode chegar a ter at\u00e9 seis pist\u00f3ns ou v\u00e1lvulas (catro de dixitaci\u00f3n normal m\u00e1is d\u00faas de transpositores de medio ton e ton de afinaci\u00f3n), a\u00ednda que as m\u00e1is com\u00fans son as que te\u00f1en catro. Tam\u00e9n se fabrican modelos de tres v\u00e1lvulas, mais adoitan ser para principiantes. Alg\u00fans modelos especiais te\u00f1en s\u00f3 d\u00faas v\u00e1lvulas.\nN\u00f3tese que a pesar de ter tan reducido n\u00famero de pist\u00f3ns, a tuba abrangue un espectro tan amplo de sons porque con cada posici\u00f3n dos pist\u00f3ns p\u00f3dense tocar notas diferentes segundo a forma e forza de facer vibrar os labios do instrumentista en cada cambio de pasaxe ou tesitura, respectivamente."}
{"id": "12411", "revid": "23204", "url": "https://gl.wikipedia.org/wiki?curid=12411", "title": "Helic\u00f3n", "text": "O helic\u00f3n \u00e9 un instrumento de vento metal. \u00c9 unha tuba co tubo enrolado en forma de c\u00edrculo.\nAs tubas de Wagner son instrumentos con catro v\u00e1lvulas e tubo m\u00e1is estreito dese\u00f1adas por Richard Wagner, que quer\u00eda unha cor como o da trompa para a s\u00faa tetralox\u00eda.\nO termo \"tuba\" apl\u00edcase tam\u00e9n a outros instrumentos graves, en especial aos bombardinos."}
{"id": "12412", "revid": "56817", "url": "https://gl.wikipedia.org/wiki?curid=12412", "title": "Sousaf\u00f3n", "text": "O sousaf\u00f3n \u00e9 un instrumento de vento metal. \u00c9 unha variedade do helic\u00f3n. O nome rec\u00edbeo en homenaxe ao compositor John Philip Sousa, quen viviu entre 1854 e 1932."}
{"id": "12413", "revid": "98629", "url": "https://gl.wikipedia.org/wiki?curid=12413", "title": "Tromb\u00f3n", "text": "O tromb\u00f3n \u00e9 un instrumento de vento metal cun tubo de secci\u00f3n cil\u00edndrica, boquilla de copa e mecanismo de corredeira. O seu antecedente \u00e9 a bucina romana.\nHistoria.\nInventouse ao redor do ano 1400 como unha mellora da trompeta e foi constru\u00eddo en varios tama\u00f1os. Os tromb\u00f3ns m\u00e1is com\u00fans foron os contralto, tenor e baixo. Con excepci\u00f3n do maior grosor do metal e do pavill\u00f3n m\u00e1is estreito, o que sup\u00f3n un son m\u00e1is brando e delicado, o tromb\u00f3n antigo era case id\u00e9ntico ao de agora.\nCo\u00f1ec\u00edase co nome de sacabuche (polo parecido cunha arma do mesmo nome), foi un instrumento moi prezado na m\u00fasica relixiosa e da m\u00fasica de c\u00e1mara. Perdeu importancia cara o 1700 menos nas bandas das grandes cidades e recuper\u00e1rono as grandes bandas militares a comezos do s\u00e9culo XVIII. Foi ent\u00f3n cando se ampliou o pavill\u00f3n at\u00e9 o tama\u00f1o actual. Os tromb\u00f3ns con v\u00e1lvulas apareceron a principios do s\u00e9culo XIX en Viena pero consid\u00e9ranse de menor calidade e tenden a desaparecer.\nCoa corredeira cerrada o tromb\u00f3n tenor en si bemol produce o si bemol 1 como nota fundamental ou pedal e, na mesma posici\u00f3n, toda a serie harm\u00f3nica desta nota pedal (como o fliscorno ou a trompeta natural).\nA corredeira \u00e1brese en seis posici\u00f3ns m\u00e1is, cada unha coa serie harm\u00f3nica da s\u00faa fundamental. A extensi\u00f3n vai dende o mi 2 at\u00e9 o si bemol 4 m\u00e1is catro notas pedal (si bemol 1, la 1, la bemol 1 e sol 1; as pedais por debaixo destas son dif\u00edciles de producir). A m\u00fasica orquestra usa un tromb\u00f3n baixo en fa (con frecuencia substitu\u00eddo por un tromb\u00f3n tenor-baixo en si bemol/fa, que ten unha v\u00e1lvula para cambiar o tubo a si bemol)."}
{"id": "12414", "revid": "98629", "url": "https://gl.wikipedia.org/wiki?curid=12414", "title": "Os doce traballos de Heracles", "text": "Heracles (m\u00e1is co\u00f1ecido polo seu nome romano H\u00e9rcules) \u00e9 o nome dun heroe mitol\u00f3xico grego. O seu pai era Zeus quen, abraiado pola beleza de Alcmena, a muller de Anfitri\u00f3n de Tebas, adquiriu a forma do seu esposo para enganala. Froito desa relaci\u00f3n naceu Heracles.\nA s\u00faa forza f\u00edsica ser\u00eda a a s\u00faa caracter\u00edstica f\u00edsica m\u00e1is prezada, demostrada xa desde pequeno ao afogar d\u00faas serpes no berce. Cando acadou a idade adulta matou o Le\u00f3n de Citer\u00f3n.\nVenceu aos minios que gravaban aos tebanos cun pesado tributo, o que lle asegurou a simpat\u00eda dos seus veci\u00f1os, quen lle ofreceron como recompensa a princesa M\u00e9gara coa que casou. Cando a princesa lle deu tres fillos, Hera, a esposa de Zeus que non esquec\u00eda ningunha ofensa, volveuno tolo temporalmente. Heracles, ent\u00f3n, matou os fillos coas s\u00faas propias mans (e alg\u00fans afirman que tam\u00e9n \u00e1 s\u00faa muller). Coa dor por estes asasinatos acudiu ao seu primo Euristeo quen lle encargou os doce traballos como penitencia.\nOs doce traballos de Heracles (ou H\u00e9rcules).\nEstes doce traballos eran teoricamente faza\u00f1as imposibles de realizar e nas que tam\u00e9n se buscaba que o esforzado heroe encontrara a morte. Por\u00e9n, foi capaz de executalas todas:"}
{"id": "12415", "revid": "65337", "url": "https://gl.wikipedia.org/wiki?curid=12415", "title": "Pandora (muller de Epimeteo)", "text": "Segundo a mitolox\u00eda grega, Pandora (que significa doadora ou portadora de todo, chea de virtudes) foi a primeira muller, creada por Hefesto e Atenea por mandado de Zeus coma castigo para a raza humana. \nPrometeu, que xa creara o primeiro home de arxila, revel\u00e1ralle o segredo do lume \u00e1 humanidade e colleu o lume divino para llo entregar \u00f3s homes (ben do carro de Helios, ben da forxa de Hefesto), lev\u00e1ndoo nunha cana oca. Indignado, Zeus advertiu as\u00ed a Prometeu:\nCreaci\u00f3n de Pandora.\nEncargoulle a Hefesto que moldeara con arxila unha figura de muller \u00e1 imaxe das deusas, e o resto dos deuses ol\u00edmpicos colaboraron na obra conced\u00e9ndolle cadans\u00faa calidade: Atenea vestiuna, as Grazas enxoi\u00e1rona, as Horas cubr\u00edrona de flores, Afrodita deulle a s\u00faa beleza e as\u00ed, a habilidade manual, a capacidade de persuasi\u00f3n etc. O \u00faltimo foi Hermes, que lle conferiu a mentira, a maldade, o car\u00e1cter voluble e a falta de intelixencia. Para Hixino (\"F\u00e1bulas\" 142), foi creada por Vulcano (Hefesto) e Minerva (Atenea) doulle a vida, e despois os resto dos deuses concedeulle un don.\nRematada a figura, Zeus insufloulle vida e enviou a Pandora \u00e1 terra como regalo dos deuses \u00e1 humanidade. Pese a que Prometeo lle ordenara ao seu irm\u00e1n Epimeteo que non aceptase ning\u00fan presente de Zeus, de quen non se fiaba, Epimeteo, engaiolado pola beleza de Pandora, non lle obedeceu e casou con ela.\nHes\u00edodo conta que Prometeo lograra capturar os males e encerralos nunha vasilla, m\u00e1is propiamente unha xerra co\u00f1ecida hoxe erroneamente como \"caixa de Pandora\", cerrada para que nada escapara dela. Pero Pandora, chea de curiosidade por saber qu\u00e9 conti\u00f1a a vasilla que o seu marido lle prohibira abrir, quitou a tapa e sa\u00edron todos os males para esparexerse pola Terra. S\u00f3 quedou dentro a Esperanza, no fondo, pois Pandora conseguiu pechar a xerra, a\u00ednda que tarde. Outras fontes din que foi Pandora quen tra\u00eda a \u00e1nfora e que a abriu en canto pisou a terra.\nExiste tam\u00e9n a tradici\u00f3n contraria: a vasilla tra\u00edda por Pandora como regalo de Zeus en realidade ti\u00f1a os bens e trat\u00e1base dun regalo de voda de Zeus para Epimeteo. Cando Pandora a abriu, escaparon todos para regresar \u00f3 Olimpo, excepto a esperanza. \nEn calquera caso, os homes quedaron con t\u00f3dolos males e s\u00f3 conservaron o pobre consolo da esperanza. Por iso dicimos que \"a esperanza \u00e9 o \u00faltimo que se perde\".\nEpimeteo e Pandora tiveron unha filla, Pirra, que casou con Deucali\u00f3n, fillo de Prometeo. \u00c1mbolos dous foron as \u00fanicas persoas que sobreviviron ao diluvio que Zeus mandou sobre a humanidade para destru\u00edr a raza de bronce, na versi\u00f3n grega do diluvio universal, e posteriormente volveron crear homes e mulleres para repoboar a terra.\nIconograf\u00eda.\nO atributo caracter\u00edstico de Pandora na arte \u00e9 unha xerra ou, modernamente, unha caixa ou cofre. E os momentos representados son o da s\u00faa creaci\u00f3n (ou \"nacemento\") e o momento no que abre a caixa e escapan os males.\nA figura de Pandora foi pouco tratada na iconograf\u00eda antiga, e conc\u00e9ntrase case toda na Atenas do s\u00e9culo V a. C., momento en que S\u00f3focles publica a s\u00faa traxedia \"Pandora\".\nPero rexurdir\u00e1 con forza no Renacemento, quizais pola semellanza do mito de Pandora con Eva. As\u00ed, Cousin pinta \"Eva prima Pandora\" (1549), representando a Pandora recostada, case espida, xunto a d\u00faas xerras e apoiada nunha caveira. A partir de ent\u00f3n numerosos pintores recollen a imaxe, desde Vel\u00e1zquez (\"Os deuses colman de regalos a Pandora\") \u00f3 prerrafaelista Waterhouse."}
{"id": "12417", "revid": "98629", "url": "https://gl.wikipedia.org/wiki?curid=12417", "title": "Trompa", "text": "A trompa \u00e9 un instrumento de vento-metal que ten normalmente un tubo c\u00f3nico aberto que deriva das formas dos cornos ou os cabeiros dos animais. A trompa soa pola vibraci\u00f3n dos beizos do int\u00e9rprete apoiados na embocadura (como na trompeta).\nEntre os seus antecedentes p\u00f3dese inclu\u00edr a trompa de postill\u00f3n medieval, os cornos reais de marfil de \u00c1frica, o cornu romano, e o shofar xudeu, que deron lugar a trompas como o gran lur da antiga Escandinavia. Outros descendentes dos cornos son a trompa dos Alpes, o clar\u00edn, a corneta, e a corneta renacentista (cornetto).\nA trompa francesa de orquestra inventouse ao redor de 1650. \u00c9 unha versi\u00f3n en grande da trompa de caza que foi redese\u00f1ada cun tubo enrolado en c\u00edrculo. A trompa de caza francesa, que se introduciu na orquestra a finais do s\u00e9culo XVIII, produc\u00eda arredor de vinte dos harm\u00f3nicos naturais. A trompa ga\u00f1ou m\u00e1is flexibilidade contra 1750 coa invenci\u00f3n da t\u00e9cnica de introduci\u00f3n da man dereita no pavill\u00f3n, co que se variaba a afinaci\u00f3n das notas at\u00e9 un ton. A pesar deste avance, o excesivo tama\u00f1o dos tubos, chamados secci\u00f3ns, fixo necesario instalar moitas chaves. A invenci\u00f3n das v\u00e1lvulas a finais de s\u00e9culo XIX revolucionou a trompa, xa que permitiu variar a lonxitude do tubo movendo un dedo. A trompa en fa con tres v\u00e1lvulas pode producir unha escala crom\u00e1tica en tres oitavas, dende o Si2. Os int\u00e9rpretes modernos usan a man no pavill\u00f3n para variar a afinaci\u00f3n e a cor do son.\nA trompa en fa ten tres v\u00e1lvulas, secci\u00f3ns de tubo estreito que se abren ao final nun pavill\u00f3n en forma de camp\u00e1 ancha, e boquilla de funil que xustifica o son brando e doce. A trompa tenor-baixo en fa e si bemol, introducida contra 1900, substitu\u00edu \u00e1 trompa en fa. Equipada cunha v\u00e1lvula extra para prolongar o tubo at\u00e9 si bemol, ofrece vantaxes t\u00e9cnicas. As orquestras m\u00e1is modernas incl\u00faen catro destes instrumentos."}
{"id": "12420", "revid": "98629", "url": "https://gl.wikipedia.org/wiki?curid=12420", "title": "Kitesurf", "text": "Kitesurfing, kiteboarding ou flysurfing, \u00e9 un novo deporte que atrae a deportistas de varias disciplinas, winsurfistas, surfistas, wakeboaers ou pilotos de parapentes que encontran neste deporte a emoci\u00f3n alternativa de xuntar o ceo coa auga.\nEquipamento.\nO material preciso para a pr\u00e1ctica do kitesurf consiste nun papavento, unha barra de control, un xogo de li\u00f1as, unha t\u00e1boa e un arn\u00e9s.\nTipos.\nHai dous tipos de papaventos:\nExisten tres tipos de t\u00e1boas:\nA velocidade que se pode alcanzar cun \"kite\" e de arredor duns 50 ou 60 quil\u00f3metros por hora.\nT\u00e9cnicas.\nAs t\u00e9cnicas b\u00e1sicas do kitesurf son as seguintes:"}
{"id": "12421", "revid": "1822", "url": "https://gl.wikipedia.org/wiki?curid=12421", "title": "Ovo, pico, ara\u00f1a", "text": "O Ovo, pico e ara\u00f1a \u00e9 un xogo popular no que pode participar un n\u00famero indefinido de persoas.\nFuncionamento.\nDespois de repartirse en grupos, ponse un xogador pegado a unha parede coas pernas abertas, un compa\u00f1eiro seu agacha a cabeza entre as s\u00faas pernas e ag\u00e1rrase, o resto de compa\u00f1eiros dese equipo van facendo o mesmo.\nO outro equipo vai sub\u00edndose enriba deles. Cando todos os do equipo que se vai subindo soben sen caer ou sen moverse os de abaixo, o xogador que est\u00e1 preto do que est\u00e1 apoiado na parede di: \"Ovo, pico ou ara\u00f1a?\" \u00e1 vez que fai un deses tres sinais: \"ovo\" (coa man pechada), \"pico \"(man aberta cos dedos pegados) ou \"ara\u00f1a \"(man aberta cos dedos abertos). Se o que est\u00e1 apoiado na parede acerta o xesto, ga\u00f1a o seu equipo.\nSe alg\u00fan dos xogadores cae, perde o equipo que caia."}
{"id": "12423", "revid": "114", "url": "https://gl.wikipedia.org/wiki?curid=12423", "title": "Cnosos", "text": ""}
{"id": "12424", "revid": "22570", "url": "https://gl.wikipedia.org/wiki?curid=12424", "title": "Ergativo", "text": "O ergativo, nas linguas con sistema ergativo, \u00e9 o caso utilizado para indicar o suxeito dun verbo transitivo. Oponse ao caso absolutivo (xeralmente non marcado), que serve \u00e1 vez de Complemento Directo dun verbo transitivo e de suxeito dun verbo intransitivo.\nNas linguas flexivas que non empregan tal sistema, o suxeito dun verbo, independentemente da s\u00faa transitividade, est\u00e1 en nominativo e o seu Complemento Directo en acusativo."}
{"id": "12425", "revid": "5863", "url": "https://gl.wikipedia.org/wiki?curid=12425", "title": "Ergatividade", "text": "A ergatividade \u00e9 o feito, para unha lingua, de empregar unha oposici\u00f3n fundamental entre d\u00faas funci\u00f3ns sint\u00e1cticas, que non son, como nas linguas indoeuropeas, o suxeito por oposici\u00f3n ao complemento directo, sen\u00f3n o suxeito dun verbo transitivo por oposici\u00f3n ao complemento directo dun tal verbo, que se confunde co suxeito dun verbo intransitivo.\nNas linguas flexivas con ergatividade, a primeira funci\u00f3n est\u00e1 representada polo caso ergativo, a segunda polo absolutivo, xeralmente non marcado, mentres que as outras linguas flexivas (maioritarias no mundo), o suxeito est\u00e1 en nominativo e oponse ao complemento directo en acusativo.\nNotas : \nEsta oposici\u00f3n particular permite clasificar as linguas no cadro da tipolox\u00eda ling\u00fc\u00edstica."}
{"id": "12426", "revid": "262", "url": "https://gl.wikipedia.org/wiki?curid=12426", "title": "Absolutivo", "text": ""}
{"id": "12427", "revid": "89787", "url": "https://gl.wikipedia.org/wiki?curid=12427", "title": "William Shakespeare", "text": "William Shakespeare, nado en Stratford-upon-Avon, Warwickshire, Reino de Inglaterra, c. bautizado o 26 de abril de 1564 e finado ib o de 1616, foi un poeta e dramaturgo ingl\u00e9s. Co\u00f1ecido en ocasi\u00f3ns como o Bardo de Avon (ou simplemente o Bardo), considerado desde hai tempo por moitos como o meirande escritor en lingua inglesa e un dos m\u00e1is c\u00e9lebres da literatura universal.\nSegundo a \"Encyclop\u00e6dia Britannica\", \u00abShakespeare \u00e9 xeralmente reco\u00f1ecido como o m\u00e1is grande dos escritores de todos os tempos, figura \u00fanica na historia da literatura. A fama doutros poetas, tales como Homero e Dante Alighieri, ou de novelistas tales como Lev Tolstoi ou Charles Dickens, transcendeu as barreiras nacionais, pero ning\u00fan deles chegou a alcanzar a reputaci\u00f3n de Shakespeare, cuxas obras hoxe lense e representan con maior frecuencia e en m\u00e1is pa\u00edses que nunca. A profec\u00eda dun dos seus grandes contempor\u00e1neos, Ben Jonson, cumpriuse por tanto: \"Shakespeare non pertence a unha soa \u00e9poca sen\u00f3n \u00e1 eternidade\"\u00bb.\nO cr\u00edtico estadounidense Harold Bloom sit\u00faa a Shakespeare xunto a Dante Alighieri, na c\u00faspide do seu \u00abcanon occidental\u00bb: \u00abNing\u00fan outro escritor tivo nunca tantos recursos ling\u00fc\u00edsticos como Shakespeare, tan profusos en \"Traballos de amor perdidos\" que temos a impresi\u00f3n de que, dunha vez por todas, alcanz\u00e1ronse moitos dos l\u00edmites da linguaxe. Con todo, a maior orixinalidade de Shakespeare reside na representaci\u00f3n de personaxes: Nick Bottom (\"So\u00f1o dunha noite de San Xo\u00e1n\") \u00e9 un melanc\u00f3lico triunfo; Shylock (\"O mercader de Venecia\"), un problema permanentemente equ\u00edvoco para todos n\u00f3s; pero \" sir\" John Falstaff (\"Henry IV, Part 1\") \u00e9 tan orixinal e tan irresistible que, con el, Shakespeare d\u00e1 un xiro de cento oitenta graos ao que \u00e9 crear a un home por medio de palabras\u00bb.\nJorge Luis Borges escribiu sobre el: \u00abShakespeare \u00e9 o menos ingl\u00e9s dos poetas de Inglaterra. Comparado con Robert Frost (de New England), con William Wordsworth, con Samuel Johnson, con Chaucer e cos desco\u00f1ecidos que escribiron, ou cantaron, as elex\u00edas, \u00e9 case un estranxeiro. Inglaterra \u00e9 a patria do \"understatement\", da reticencia ben educada; a hip\u00e9rbole, o exceso e o esplendor son t\u00edpicos de Shakespeare\u00bb.\nShakespeare foi poeta e dramaturgo venerado xa no seu tempo, pero a s\u00faa reputaci\u00f3n non alcanzou as alt\u00edsimas cotas actuais ata o s\u00e9culo XIX. Os rom\u00e1nticos, particularmente, aclamaron o seu xenio, e os vitorianos adoraban a Shakespeare cunha devoci\u00f3n que George Bernard Shaw denominou \u00abbardolatr\u00eda\u00bb.\nNo s\u00e9culo XX, as s\u00faas obras foron adaptadas e redescubertas en multitude de ocasi\u00f3ns por todo tipo de movementos art\u00edsticos, intelectuais e de arte dram\u00e1tica. As comedias e traxedias shakespearianas foron traducidas \u00e1s principais linguas, e constantemente son obxecto de estudos e repres\u00e9ntanse en diversos contextos culturais e pol\u00edticos de todo o mundo. Por outra banda, moitas das citas e aforismos que salpican as s\u00faas obras pasaron a formar parte do uso coti\u00e1n, tanto en ingl\u00e9s como noutros idiomas. E no persoal, co paso do tempo, especulouse moito sobre a s\u00faa vida, cuestionando a s\u00faa sexualidade, a s\u00faa filiaci\u00f3n relixiosa, e mesmo a autor\u00eda das s\u00faas obras.\nA s\u00faa obra \u00e9 tal, que moitas das s\u00faas personaxes a\u00ednda son obxecto de cuantiosos estudos. Unha das caracter\u00edsticas m\u00e1is salientables da mesma \u00e9 a profunda e complexa definici\u00f3n psicol\u00f3xica das s\u00faas personaxes.\nTraxectoria.\nPrimeiros anos.\nWilliam Shakespeare foi o terceiro dos oito fillos que tiveron John Shakespeare, un fabricante de luvas e concelleiro de Snitterfield e a s\u00faa dona Mary Arden, nada nunha familia fidalga. No momento do seu nacemento a s\u00faa familia viv\u00eda na r\u00faa Henley de Stratford-upon-Avon. Desco\u00f1\u00e9cese a data exacta do seu nacemento, debido a que naquela \u00e9poca unicamente se fac\u00eda a acta do bautismo, o 26 de abril neste caso, polo que \u00e9 de supo\u00f1er que nacer\u00eda alg\u00fans d\u00edas antes (2 ou 3 d\u00edas) e non m\u00e1is dunha semana, segundo era o corrente. A tradici\u00f3n veu fixando como data do seu nacemento o 23 de abril, festividade de San Xurxo, patr\u00f3n de Inglaterra, talvez por analox\u00eda co d\u00eda da s\u00faa morte, o 23 de abril de 1616, segundo o calendario xuliano, pero esta dataci\u00f3n non se sustenta en ning\u00fan documento, a\u00ednda que \u00e9 a data m\u00e1is probable.\nO pai de Shakespeare, que se atopaba no cume da s\u00faa prosperidade cando naceu William, caeu pouco despois en desgraza. Acusado de comercio ilegal de la, perdeu a s\u00faa posici\u00f3n destacada no goberno do municipio. Apuntouse tam\u00e9n que talvez tivo que ver no seu procesamento unha posible afinidade coa fe cat\u00f3lica, por ambas as partes da familia.\nA\u00ednda que non sobreviven rexistros de asistencia para o per\u00edodo, a maior\u00eda dos bi\u00f3grafos est\u00e1n de acordo en que Shakespeare probablemente cursou os seus primeiros estudos de primaria na grammar school, King Edward VI School no centro da s\u00faa cidade natal, o que debeu achegarlle unha educaci\u00f3n intensiva en gram\u00e1tica e literatura latinas. A pesar de que a calidade das escolas gramaticais no per\u00edodo isabelino eran bastante irregulares, existen indicios no sentido de que a de Stratford era bastante boa. A asistencia de Shakespeare a esta escola \u00e9 mera conxectura, baseada no feito de que legalmente ti\u00f1a dereito a educaci\u00f3n gratu\u00edta por ser o fillo dun alto cargo do goberno local. Con todo, non existe ning\u00fan documento que o acredite, xa que os arquivos parroquiais perd\u00e9ronse. Nesa \u00e9poca estaba dirixida por John Cotton, mestre de ampla formaci\u00f3n human\u00edstica e cat\u00f3lico; unha \"grammar school\" (equivalente a un estudo de gram\u00e1tica do XVI espa\u00f1ol ou ao actual bacharelato) impart\u00eda ensinos desde os 8 ata os 15 anos e a educaci\u00f3n centr\u00e1base na aprendizaxe do lat\u00edn; nos niveis superiores o uso do ingl\u00e9s estaba prohibido para fomentar a soltura na lingua latina; prevalec\u00eda o estudo da obra de Esopo traducida ao lat\u00edn, de Ovidio e de Virxilio, autores estes que Shakespeare co\u00f1ec\u00eda.\nO 28 de novembro de 1582, cando ti\u00f1a dezaoito anos de idade, Shakespeare contraeu matrimonio con Anne Hathaway, que ti\u00f1a vinte e seis, orixinaria de Amorne Grafton, localidade pr\u00f3xima a Stratford. Dous veci\u00f1os de Anne, Fulk Sandalls e John Richardson, testemu\u00f1aron que non exist\u00edan impedimentos para a cerimonia. Parece que hab\u00eda pr\u00e9sa en concertar a voda, talvez porque Anne estaba embarazada de tres meses. Tras o seu matrimonio, apenas hai pegadas de William Shakespeare nos rexistros hist\u00f3ricos, ata que fai a s\u00faa aparici\u00f3n na escena teatral londiniense. O 26 de maio de 1583, a filla primox\u00e9nita da parella, Susanna, foi bautizada en Stratford. Un fillo, Hamnet, e outra filla, Judith, nados xemelgos, foron as\u00ed mesmo bautizados pouco despois. A xulgar polo testamento do dramaturgo, que se mostra algo desde\u00f1oso con Anne Hathaway, o matrimonio non estaba moi unido.\nOs \u00faltimos anos da d\u00e9cada de 1580 son co\u00f1ecidos como os 'anos perdidos' do dramaturgo, xa que non hai evidencias que permitan co\u00f1ecer onde estivo, ou por que raz\u00f3n decidiu trasladarse de Stratford a Londres. Segundo unha lenda que actualmente resulta pouco crible, foi sorprendido cazando cervos no parque de \"sir\" Thomas Lucy, o xu\u00edz local, e viuse obrigado a fuxir. Segundo outra hip\u00f3tese, puido unirse \u00e1 compa\u00f1\u00eda teatral Lord Chamberlain's Men ao seu paso por Stratford. Un bi\u00f3grafo do s\u00e9culo XVII, John Aubrey, recolle o testemu\u00f1o do fillo dun dos compa\u00f1eiros do escritor, segundo o cal Shakespeare pasar\u00eda alg\u00fan tempo como mestre rural.\nLondres e a s\u00faa carreira no teatro.\nNon se sabe con certeza cando comezou a escribir Shakespeare, pero as alusi\u00f3ns contempor\u00e1neas e os rexistros de representaci\u00f3ns mostran que varias das s\u00faas obras estaban no escenario de Londres en 1592, e era o suficientemente co\u00f1ecido como para merecer unha desde\u00f1osa descrici\u00f3n de Robert Greene, quen o retrata como \u00abunha gralla arribista, embelecido coas nosas plumas, que co seu coraz\u00f3n de tigre envolto en pel de comediante crese capaz de impresionar cun verso branco como o mellor de v\u00f3s\u00bb, e di tam\u00e9n que \u00abse ten polo \u00fanico sacude-escenas do pa\u00eds\u00bb (no orixinal, Greene usa a palabra \"shake-scene\", aludindo tanto \u00e1 reputaci\u00f3n do autor como ao seu apelido, nun xogo de paronomasia).\nOs estudosos difiren sobre o significado exacto das palabras de Greene, pero a maior\u00eda coincide en que Greene estaba a acusar a Shakespeare de superar o seu rango ao tentar igualarse a escritores con formaci\u00f3n universitaria como Christopher Marlowe, Thomas Nashe e o propio Greene (membros do chamado \"University Wits\"). A frase en cursiva que parodia a li\u00f1a \"Oh, coraz\u00f3n de tigre envolto en pel de muller\" de \"Henrique VI, Parte 3\" de Shakespeare, xunto co xogo de palabras \"Shake-scene\", identifica claramente a Shakespeare como o obxectivo de Greene. \nO ataque de Greene \u00e9 a menci\u00f3n m\u00e1is antiga que se conserva da obra de Shakespeare no teatro. Os bi\u00f3grafos suxiren que a s\u00faa carreira puido comezar en calquera momento desde mediados da d\u00e9cada de 1580 ata pouco antes dos comentarios de Greene. Despois de 1594, as obras de Shakespeare foron representadas s\u00f3 polos Lord Chamberlain's Men, unha compa\u00f1\u00eda propiedade dun grupo de actores, inclu\u00eddo Shakespeare, que pronto se converteu na compa\u00f1\u00eda teatral l\u00edder en Londres. Gozaban de tanto cr\u00e9dito que, ap\u00f3s a morte da ra\u00ed\u00f1a Isabel en 1603, a compa\u00f1\u00eda recibiu unha patente real polo novo rei Xacobe I, e cambiou o seu nome polo de King's Men (\"homes do rei\").\nAo longo da s\u00faa carreira, Shakespeare dividiu o seu tempo entre Londres e Stratford. En 1596, un ano antes de comprar New Place como a s\u00faa casa familiar en Stratford, Shakespeare viv\u00eda na parroquia de St. Helen's, Bishopsgate, ao norte do r\u00edo T\u00e1mese, e dous anos m\u00e1is tarde encabezaba unha lista de actores na obra teatral do dramaturgo Ben Johnson \"Every Man in His Humour\" (\"Cada home co seu humor\"). Tam\u00e9n en 1598 o seu nome comezou a aparecer no frontispicio das s\u00faas obras, posibelmente para atraer compradores.\nExiste a tradici\u00f3n de que Shakespeare, ademais de redixir moitas das obras que representaba a s\u00faa compa\u00f1\u00eda e de ter que dedicar parte do seu tempo a xestionar a compa\u00f1\u00eda da que era co-propietario, continuaba a representar papeis nas obras, como o fantasma do pai de Hamlet, Adam en \"Ao voso gusto\" e como coro en Henrique V.\nEn 1599, unha asociaci\u00f3n de membros da compa\u00f1\u00eda constru\u00edu o seu propio teatro na marxe sur do r\u00edo T\u00e1mese, a que chamaron The Globe. En 1608, a asociaci\u00f3n tam\u00e9n se fixo cargo do Blackfriars indoor theatre. Os rexistros existentes das compras e investimentos de propiedade de Shakespeare indican que a s\u00faa asociaci\u00f3n coa compa\u00f1\u00eda converteuno nun home rico, e en 1597, comprou a segunda casa m\u00e1is grande de Stratford, New Place, e en 1605, investiu unha parte dos seus impostos na parroquia de Stratford.\nParece ser que en 1599 se trasladou para o sur do r\u00edo T\u00e1mese, a Southwark. En 1604 trasladouse de novo para a ribeira norte, preto da catedral de San Paulo, onde resid\u00eda cunha familia hugonote, os Montjoy. O aprendiz de Mountjoy, Stephen Belott, ti\u00f1a intenci\u00f3ns de casar coa filla do seu mestre, polo que o dramaturgo foi elixido como intermediario para axudar a negociar os detalles do dote. Grazas aos servizos de Shakespeare, levou a efecto o matrimonio, pero oito anos m\u00e1is tarde Belott demandou ao seu sogro por non facer entrega da totalidade da suma acordada en concepto de dote. O escritor foi convocado a testificar, mais non lembraba o monto que propuxera.\n\u00daltimos anos e morte.\nShakespeare retirouse ao seu pobo natal en 1611, pero viuse metido en diversos preitos, por exemplo un litixio respecto ao cercado de terras comunais que, se por unha banda fomentaba a existencia de pasto para a cr\u00eda de ovellas, por outro condenaba aos pobres arrebat\u00e1ndolles a s\u00faa \u00fanica fonte de subsistencia. Como o escritor ti\u00f1a certo interese econ\u00f3mico en tales propiedades, para desgusto dalg\u00fans tomou unha posici\u00f3n neutral que s\u00f3 aseguraba o seu propio beneficio. En marzo de 1613 fixo a s\u00faa \u00faltima adquisici\u00f3n, non no seu pobo, sen\u00f3n en Londres, comprando por 140 libras unha casa con curral preto do teatro de Blackfriars, de cuxa suma s\u00f3 pagou no acto sesenta libras, pois ao d\u00eda seguinte hipotecou a casa polo resto ao vendedor. Por certo, Shakespeare non inscribiu a compra ao seu s\u00f3 nome, sen\u00f3n que a asociou os de William Johnson, John Jackson e John Hemynge, este \u00faltimo un dos actores que promoveron a edici\u00f3n do \"First folio\". O efecto legal deste procedemento, segundo escribe o gran bi\u00f3grafo de Shakespeare Sidney Le, \u00abera privar \u00e1 s\u00faa muller, no caso de que o sobrevivise, do dereito de percibir sobre esta propiedade o dote de vi\u00fava\u00bb; pero poucos meses despois aconteceu un desastre: incendiouse o Teatro do Globo, e con el todos os manuscritos do dramaturgo, xunto coa s\u00faa comedia \"Cardenio\", inspirada nun episodio de \"Don Quixote da Mancha\"; s\u00e1bese desta obra porque o 9 de setembro de 1653 o editor Humphrey Maseley obtivo licenza para a publicaci\u00f3n dunha obra que describe como \"Historia de Cardenio\", por Fletcher e Shakespeare; o citado Sidney Le di que ning\u00fan drama deste t\u00edtulo chegou ata os nosos d\u00edas e que probablemente haxa que identificalo coa perdida comedia chamada \"Cardenno\" ou \" Cardenna\", que foi representada d\u00faas veces ante a Corte pola compa\u00f1\u00eda de Shakespeare, a primeira en febreiro de 1613, con ocasi\u00f3n das festas polo matrimonio da princesa Isabel, e a segunda no 8 de xu\u00f1o, ante o embaixador do Duque de Savoia, isto foi, poucos d\u00edas antes de incendiarse o teatro do Globo.\nPouco antes de morrer Shakespeare, o home que casara coa s\u00faa filla Judith \u2014un vi\u00f1ateiro de nome Thomas Quiney\u2014 foi acusado de promiscuidade ante o tribunal eclesi\u00e1stico local pois unha muller chamada Margaret Wheeler afirmou que estaba enbarazada del. Tanto a muller como o seu fillo morreron no parto. Isto afectou, con todo, \u00e1 reputaci\u00f3n do futuro xenro do escritor, e Shakespeare revisou o seu testamento para salvagardar a herdanza da s\u00faa filla dos problemas legais que Quiney puidese ter.\nShakespeare morreu o 23 de abril de 1616, segundo o calendario xuliano (3 de maio no gregoriano), \u00e1 idade de 52 anos. Estivo casado con Anne ata a s\u00faa morte, e sobreviv\u00edronlle as d\u00faas fillas, Susannah e Judith. A primeira casara co doutor John Hall, en 1607. Con todo, nin os fillos de Susannah nin os de Judith tiveron descendencia, polo que non existe na actualidade ning\u00fan descendente vivo do escritor. Rumoreouse, con todo, que Shakespeare era o verdadeiro pai do seu afillado, o poeta e dramaturgo William Davenant.\nSempre se tendeu a asociar a morte de Shakespeare coa bebida \u2014morreu, segundo os comentarios m\u00e1is difundidos, como resultado dunha forte febre, produto do seu estado de embriaguez\u2014. Ao parecer, o dramaturgo reuniuse con Ben Jonson e Michael Drayton para festexar cos seus colegas algunhas novas ideas literarias. Investigaci\u00f3ns recentes levadas a cabo por cient\u00edficos alem\u00e1ns afirman que \u00e9 moi probable que o escritor ingl\u00e9s falecese de c\u00e1ncer.\nEst\u00e1 soterrado na chanceler\u00eda da Igrexa da Sant\u00edsima Trindade en Stratford-upon-Avon, honra que non se debeu \u00e1 s\u00faa fama como dramaturgo sen\u00f3n por adquirir ese dereito por 440 libras (unha cantidade consider\u00e1bel na \u00e9poca). Un monumento, erguido pola s\u00faa familia no muro m\u00e1is pr\u00f3ximo da s\u00faa tumba, m\u00f3strao no acto de escribir. Cada ano, na data do seu nacemento, col\u00f3caselle unha pluma nova na man.\nEra costume nesa \u00e9poca, cando hab\u00eda necesidade de espazo para novas sepulturas, baleirar as antigas, e trasladar os seus contidos a un osario pr\u00f3ximo. Talvez temendo que os seus restos puidesen ser exhumados, segundo a \"Encyclop\u00e6dia Britannica\", o propio Shakespeare compo\u00f1er\u00eda o seguinte epitafio para a s\u00faa l\u00e1pida:\nAlg\u00fan tempo antes de 1623, erixiuse na s\u00faa memoria un monumento funerario na parede norte, cunha media efixie del no acto de escribir. A s\u00faa placa comp\u00e1rao con Nestor, S\u00f3crates e Virxilio. En 1623, xunto coa publicaci\u00f3n do First Folio, publicouse o gravado de Droeshout.\nShakespeare foi conmemorado con moitos estatuas e monumentos conmemorativos en moitos lugares do mundo, inclu\u00eddos os monumentos funerarios da Catedral de Southwark e o monumento no Poets' Corner (Recuncho dos Poetas) da Abad\u00eda de Westminster.\nO debate sobre Shakespeare.\nResulta curioso que todo o co\u00f1ecemento que chegou \u00e1 posteridade sobre un dos autores do canon occidental non sexa m\u00e1is que un constructo formado coas m\u00e1is diversas especulaci\u00f3ns. Discutiuse mesmo se Shakespeare \u00e9 o verdadeiro autor das s\u00faas obras, atribu\u00eddas por alg\u00fans a Francis Bacon, a Christopher Marlowe (quen, como esp\u00eda, finxir\u00eda a s\u00faa propia morte) ou a varios enxe\u00f1os; a realidade \u00e9 que todas esas imaxinaci\u00f3ns derivan do simple feito de que os datos de que se disp\u00f3n sobre o autor son moi poucos e contrastan coa desmesura da s\u00faa obra xenial, que fecunda e d\u00e1 p\u00e1bulo \u00e1s m\u00e1is retortas interpretaci\u00f3ns.\nO problema da autor\u00eda.\nCase cento cincuenta anos despois da morte de Shakespeare en 1616, comezaron a xurdir d\u00fabidas sobre a verdadeira autor\u00eda das obras a el atribu\u00eddas. Os cr\u00edticos divid\u00edronse en \u00abstratfordianos\u00bb (partidarios da tese de que o William Shakespeare nado e falecido en Stratford foi o verdadeiro autor das obras que se lle atrib\u00faen) e \u00abanti-stratfordianos\u00bb (defensores da atribuci\u00f3n destas obras a outro autor). A segunda posici\u00f3n \u00e9, na actualidade, moi minoritaria.\nOs documentos hist\u00f3ricos demostran que entre 1590 e 1620 public\u00e1ronse varias obras teatrais e poemas atribu\u00eddos ao autor William Shakespeare, e que a compa\u00f1\u00eda que representaba estas pezas teatrais, Lord Chamberlain's Men (daquela King's Men), ti\u00f1a entre os seus compo\u00f1entes a un actor con este nome. P\u00f3dese identificar a este actor co William Shakespeare do que hai constancia que viviu e morreu en Stratford, xa que este \u00faltimo fai no seu testamento certos dons a membros da compa\u00f1\u00eda teatral londiniense.\nOs chamados \u00abstratfordianos\u00bb opinan que este actor \u00e9 tam\u00e9n o autor das obras atribu\u00eddas a Shakespeare, apoi\u00e1ndose no feito de que te\u00f1en o mesmo nome, e nos poemas encomi\u00e1sticos inclu\u00eddos na edici\u00f3n de 1623 do First Folio, nos que hai referencias ao \u00abCisne de Avon\u00bb e ao seu \u00abmonumento de Stratford\u00bb. Isto \u00faltimo fai referencia ao seu monumento funerario na igrexa da Sant\u00edsima Trindade, en Stratford, no que, por certo, aparece retratado como escritor, e do que existen descrici\u00f3ns feitas por visitantes da localidade desde, polo menos, a d\u00e9cada de 1630. Segundo este punto de vista, as obras de Shakespeare foron escritas polo mesmo William Shakespeare de Stratford, quen deixou a s\u00faa cidade natal e triunfou como actor e dramaturgo en Londres.\nOs chamados \u00abanti-stratfordianos\u00bb discrepan do anteriormente expresado. Segundo eles, o Shakespeare de Stratford non ser\u00eda m\u00e1is que un home de palla que encubrir\u00eda a verdadeira autor\u00eda doutro dramaturgo que preferir\u00eda manter en segredo a s\u00faa identidade. Esta teor\u00eda ten diferentes bases: supostas ambig\u00fcidades e lagoas na documentaci\u00f3n hist\u00f3rica acerca de Shakespeare; o convencemento de que as obras requirir\u00edan un nivel cultural m\u00e1is elevado do que se cre que ti\u00f1a Shakespeare; supostos mensaxes en clave ocultos nas obras; e paralelos entre personaxes das obras de Shakespeare e a vida dalg\u00fans dramaturgos.\nDurante o s\u00e9culo XIX, o candidato alternativo m\u00e1is popular foi \"sir\" Francis Bacon. Moitos \u00abanti-stratfordianos\u00bb do momento, con todo, mostr\u00e1ronse esc\u00e9pticos cara a esta hip\u00f3tese, a\u00ednda cando foron incapaces de propo\u00f1er outra alternativa. O poeta estadounidense Walt Whitman deu fe deste escepticismo cando lle dixo a Horace Traubel, \u00abEstou convosco, compa\u00f1eiros, cando dicides \u201cnon\u201d a Shaksper (\"sic\"): \u00e9 ao que podo chegar. Respecto a Bacon, bo, veremos, veremos\u00bb.\nDesde os anos 1980, o candidato m\u00e1is popular foi Edward de Vere, d\u00e9cimo s\u00e9timo conde de Oxford, proposto por John Thomas Looney en 1920, e por Charlton Ogburn en 1984. O poeta e dramaturgo Christopher Marlowe barallouse tam\u00e9n como alternativa, a\u00ednda que a s\u00faa temper\u00e1 morte rel\u00e9gao a un segundo plano. Outros moitos candidatos foron propostos, a\u00ednda que non conseguiron demasiados seguidores.\nA posici\u00f3n m\u00e1is estendida en medios acad\u00e9micos \u00e9 que o William Shakespeare de Stratford foi o autor das obras que levan o seu nome.\nCon todo, recentemente o rumor sobre a autor\u00eda de Shakespeare acrecentouse tras as declaraci\u00f3ns dos actores Derek Jacobi e Mark Rylance. Ambos divulgaron a denominada \"Declaraci\u00f3n de D\u00fabida Razoable\" sobre a identidade do famoso dramaturgo. A declaraci\u00f3n cuestiona que William Shakespeare, un plebeo do s\u00e9culo XVI criado nun fogar analfabeto de Stratford-upon-Avon, escribise as xeniais obras que levan o seu nome. O comunicado argumenta que un home que apenas sab\u00eda ler e escribir non puido posu\u00edr os rigorosos co\u00f1ecementos legais, hist\u00f3ricos e matem\u00e1ticos que salpican as traxedias, comedias e sonetos atribu\u00eddos a Shakespeare.\nAo longo do tempo existiron teor\u00edas que subli\u00f1an que William Shakespeare era tan s\u00f3 un alias tras os que pod\u00edan esconderse outros ilustres nomes como Christopher Marlowe (1564-1593), o fil\u00f3sofo e home de letras Francis Bacon (1561-1626) ou Edward de Vere (1550-1604). Jacobi asegura inclinarse por Edward de Vere, que frecuentou a vida cortes\u00e1 no reinado de Isabel I (1533-1603), e cualif\u00edcao como o seu \u00abcandidato\u00bb preferido, dadas as supostas similitudes entre a biograf\u00eda do conde e numerosos feitos relatados nos libros de Shakespeare.\nCal \u00e9 unha das raz\u00f3ns principais pola que se cuestionou a autor\u00eda de Shakespeare? O \"World Book Encyclopedia\" sinala \u00aba negativa para crer que un actor de Stratford on Avon puidese escribir tales obras. A s\u00faa orixe rural non cadraba coa imaxe que ti\u00f1an do xenial autor\u00bb. A citada enciclopedia engade que a maior\u00eda dos supostos escritores \u00abpertenc\u00edan \u00e1 nobreza ou a outro estamento privilexiado\u00bb. As\u00ed pois, moitos dos que po\u00f1\u00edan en cuesti\u00f3n a paternidade literaria de Shakespeare cren que \u00abs\u00f3 puido escribir as obras un autor instru\u00eddo, refinado e de clase alta\u00bb. Con todo, moitos especialistas cren que Shakespeare si as escribiu.\nFelicidade matrimonial.\nOpinouse moito sobre a vida persoal do autor e sobre a s\u00faa presunta homosexualidade, especulaci\u00f3n que atopa a s\u00faa base principal nunha original\u00edsima colecci\u00f3n de sonetos que foi publicada, ao parecer, sen o seu consentimento. Tam\u00e9n se sospeitou a existencia dalgunha ou alg\u00fan amante que fixese desgraciado o seu matrimonio, xa que a que foi a s\u00faa muller e nai dos seus tres fillos era bastante maior que el e atop\u00e1base embarazada antes da voda. Esta sospeita as\u00e9ntase nunha famosa cita do seu testamento: \u00abD\u00e9ixolle a mi\u00f1a segunda mellor cama\u00bb, pasaxe que suscitou as m\u00e1is dispares interpretaci\u00f3ns e non poucas especulaci\u00f3ns. A m\u00e1is xeral ten que ver con que a relaci\u00f3n da parella non era do todo satisfactoria. Pero outra apunta en sentido contrario, xa que o dramaturgo dedicoulle un soneto \u00e1 s\u00faa se\u00f1ora esposa titulado \"The World's Wife\" (\u00abA esposa do mundo\u00bb).\nSeguiuse moi de preto, ademais, a crueldade de Shakespeare con respecto \u00e1 figura feminina nos seus sonetos e, en consecuencia, da inxenuidade do home que cae atrapado nas s\u00faas redes. Os temas da promiscuidade, o carnal e a falsidade da muller \u2014descrita e criticada humor\u00edsticamente polo dramaturgo\u2014 son probas suficientes para os que parten da base de que ter\u00eda certa predilecci\u00f3n polos homes e un repudio cara \u00e1 coqueter\u00eda das damas, en todo caso, sempre mencionadas en alusi\u00f3n \u00e1 s\u00faa superficialidade e intereses materialistas.\nV\u00e9xase parte do seguinte fragmento do seu soneto 144:\nP\u00f3dese apreciar claramente a dura cr\u00edtica shakesperiana cara ao papel dunha muller que, a primeira vista, parece interpo\u00f1erse entre o romance do dramaturgo e o seu mecenas. Quen desmente este suposto, fano obxectando que a voz po\u00e9tica do soneto non ten por que coincidir coa personalidade do autor.\nO certo \u00e9 que Shakespeare parodia a s\u00faa perspectiva, como vemos na cita:\nToda esta problem\u00e1tica ent\u00farbase se nos detemos por un instante para analizar alg\u00fans das s\u00faas m\u00e1is afamadas pasaxes teatrais. Nunha das s\u00faas comedias, titulada \"Ao voso gusto\", Shakespeare pon de manifesto a corrupci\u00f3n do mundo masculino e a capacidade dunha muller \u2013 Rosalinda \u2013 para restaurar a orde inicial e chegar \u00e1 paz. Con todo, a pesar de que a hero\u00edna da trama \u00e9 unha figura feminina, esta \u00e1rmase de valor e \u00e9 capaz de grandes faza\u00f1as recentemente cando asume o papel dun home, Ganimedes \u2014personaxe da mitolox\u00eda, amante masculino de X\u00fapiter\u2014.\nPenetr\u00e1ndonos na traxedia, o caso do \"Rey Lear\" \u00e9 tam\u00e9n moi representativo. Aqu\u00ed o autor destaca a ceguedade dos homes, sobre todo de Lear, que desterra \u00e1 s\u00faa filla Cordelia por ser a \u00fanica das tres irm\u00e1s en expresar a s\u00faa honestidade.\nEstudos feministas apuntar\u00edan a que Shakespeare atacaba \u00e1 s\u00faa sociedade contempor\u00e1nea, e que utilizar\u00eda nomes e lugares ficticios para fuxir de persecuci\u00f3ns da corte.\nDefende \u00e1 muller e faille ver aos homes que o silenciala terminar\u00eda en cat\u00e1strofe, como as\u00ed sucede no desenlace de \"Lear\".\nOutras opini\u00f3ns sobre a obra expresan que a muller non pod\u00eda acceder ao trono, segundo o dramaturgo, porque isto implicar\u00eda caos e controversias. Cando o rei Lear adxudica o poder \u00e1s s\u00faas d\u00faas fillas maiores, Goneril e Regan, estas cambian a s\u00faa conduta bruscamente para co seu pai e som\u00e9teno a unha atafegante tortura que ir\u00e1 consumindo a s\u00faa vida aos poucos. O goberno deteri\u00f3rase e o s\u00e9quito real desmoronase ata que un home reasume o mando.\nRelixi\u00f3n.\nEn 1559, cinco anos antes do nacemento de Shakespeare, durante o reinado de Isabel I, a Igrexa de Inglaterra separouse definitivamente, tras un per\u00edodo de incerteza, da Igrexa cat\u00f3lica. Por esa raz\u00f3n, os cat\u00f3licos ingleses foron presionados para converterse ao anglicanismo, e establec\u00e9ronse leis para perseguir aos que rexeitaban converterse. Alg\u00fans historiadores soste\u00f1en que durante a \u00e9poca de Shakespeare existiu unha oposici\u00f3n importante e moi estendida \u00e1 imposici\u00f3n da nova fe. Alg\u00fans cr\u00edticos, apoi\u00e1ndose en evidencias tanto hist\u00f3ricas como literarias, argumentaron que Shakespeare era un destes opositores, a\u00ednda que non conseguiron demostralo fidedignamente. O certo \u00e9 que Shakespeare atopouse m\u00e1is c\u00f3modo baixo o reinado do filocat\u00f3lico Xacobe I que baixo o de Isabel I, anticat\u00f3lica.\nObra.\nAs s\u00faas obras foron escritas entre 1588 e 1616, mais \u00e9 bastante dif\u00edcil establecer datas aproximadas."}
{"id": "12433", "revid": "98629", "url": "https://gl.wikipedia.org/wiki?curid=12433", "title": "Gran Premio de Malaisia", "text": "O Grand Premio de Malaisia, inclu\u00eddo por primeira vez no Campionato do Mundo de F\u00f3rmula 1 en , celebrouse ata no Circu\u00edto Internacional de Sepang en Sepang, nas proximidades de Kuala Lumpur. A carreira co\u00f1eceuse oficialmente como o Gran Premio de Malaisia desde ata o seu remate en .\nHistoria.\nCarreiras anteriores.\nAs carreiras de F\u00f3rmula 2 das tempadas 1962-1965 celebradas no Circu\u00edto Thomson Road de Singapur son consideradas como un primeiro precedente do Gran Premio de Malaisia, cando Singapur formaba parte da Federaci\u00f3n de Malaisia de 1962 a 1965. Logo de que Singapur separouse da federaci\u00f3n en 1965, o Gran Premio continuou ata 1973.\nEntre a sa\u00edda de Singapur da Federaci\u00f3n de Malaisia e a apertura do circu\u00edto de Sepang, Malaisia foi anfitrioa dunha serie doutros torneos de carreiras no circu\u00edto de Circu\u00edto de Shah Alam entre 1968 e 1995, inclu\u00edndo as Tasman Series (1968-1972), Formula Pacific (1973\u20131974, 1978\u20131982), Formula Atlantic (1975), F\u00f3rmula 2 (1977) e Formula Holden (1995).\nF\u00f3rmula Un no Circu\u00edto Internacional de Sepang.\nOs Grandes Premios do Campionato Mundial de Malaisia eran co\u00f1ecidos polo seu clima impredicible, a calor dun horno nun minuto e unha tormenta tropical no seguinte. O Gran Premio inaugural en Sepang celebrouse en 1999, e viu o regreso de Michael Schumacher logo da s\u00faa ausencia debido a unha fractura na perna no Gran Premio Brit\u00e1nico. Ferrari dominou a carreira, con Schumacher entregando a vitoria ao seu compa\u00f1eiro de equipo Eddie Irvine. Ambos corredores foron descualificados por irregularidades t\u00e9cnicas, pero tras unha apelaci\u00f3n, anulouse a descualificaci\u00f3n.\nA carreira de 2001 disputouse con fortes choivas desde a metade da carreira. As condici\u00f3ns pux\u00e9ronse tan malas que case ao mesmo tempo os dous Ferrari de Michael Schumacher e Rubens Barrichello sa\u00edronse de pista na mesma curva. Incriblemente ambos os pilotos recuper\u00e1ronse e chegaron \u00e1 meta en primeiro e segundo posto.\nNo Gran Premio de Malaisia de 2009 a duraci\u00f3n da carreira era de 56 voltas, pero polas chuvias torrenciais que caeron esta foi detida despois de completar 31. como non se alcanzou a distancia m\u00ednima do 75% (neste circu\u00edto, 42 voltas), a repartici\u00f3n dos puntos foi a metade da normal, convert\u00e9ndose na quinta carreira na historia da F\u00f3rmula 1 en rematar desde xeito (con s\u00f3 171\u00b4833 km percorridos)\nO 7 de abril de 2017, anunciouse que a carreira de ser\u00eda a \u00faltima vez que o evento celebrar\u00edase en Sepang. O contrato da carreira deb\u00eda expirar en , pero o seu futuro estaba baixo ameaza debido ao aumento dos honorarios de aloxamento e a diminuci\u00f3n das vendas de entradas. O ministro de Mocidade e Deporte de Malaisia nese intre, Khairy Jamaluddin, dixo o d\u00eda 26 de outubro de 2016 en Twitter: \"Creo que deberiamos deixar de aloxar \u00e1 F1. Polo menos un intre. O custo \u00e9 demasiado alto, cun retorno limitado. Cando organizamos por primeira vez a F1 foi un gran negocio. O primeiro en Asia f\u00f3ra do Xap\u00f3n. Agora vese en moitos lugares. Non tomamos a dianteira. Non \u00e9 unha novidade.\" A BBC informou que \"Malaisia loitara nos \u00faltimos anos para atraer a unha multitude importante, pero o seu atractivo v\u00eduse danado polo evento nocturno m\u00e1is glamoroso nas r\u00faas de Singapur\".\nGa\u00f1adores do Gran Premio de Malaisia.\nGa\u00f1adores M\u00faltiples (pilotos).\n\"Os pilotos en letra grosa seguen competindo no campionato de F\u00f3rmula Un\"\n\"O fondo rosado indica que a carreira non formaba parte do CampionatoMundial de F\u00f3rmula 1.\"\nGa\u00f1adores M\u00faltiples (construtores).\n\"Os pilotos en letra grosa seguen competindo no campionato de F\u00f3rmula Un\"\n\"O fondo rosado indica que a carreira non formaba parte do Campionato Mundial de F\u00f3rmula 1.\"\nAno por ano.\n\"O fondo rosado indica que a carreira non formaba parte do Campionato Mundial de F\u00f3rmula 1.\"\n\"A carreira de 1962 chamouse \"Malayan Grand Prix\"\""}
{"id": "12434", "revid": "89787", "url": "https://gl.wikipedia.org/wiki?curid=12434", "title": "Gran Premio de Bahrain", "text": "O Gran Premio de Bahrain (en \u00e1rabe \u062c\u0627\u0626\u0632\u0629 \u0627\u0644\u0628\u062d\u0631\u064a\u0646 \u0627\u0644\u0643\u0628\u0631\u0649\u200e) \u00e9 unha carreira do campionato de F\u00f3rmula 1 patrocinada por Gulf Air que tivo lugar por primeira vez no Circu\u00edto Internacional de Bahrain o 4 de abril de 2004.\nHistoria.\nF\u00edxo historia como o primeiro Gran Premio de F\u00f3rmula Un que se celebrou no Oriente Medio, e logrou o premio \u00f3 \"Gran Premio mellor organizado\" outorgado pola FIA.\nO Gran Premio de Bahain foi xeralmente a terceira carreira do calendario de F\u00f3rmula Un. Pero, na tempada , Bahrain cambiou de lugar coa primeira carreira tradicional, o Gran Premio de Australia, que foi atrasado para evitar a coincidencia cos Xogos da Commonwealth. En 2010, Bahrain organizou a primeira carreira da tempada de F\u00f3rmula Un de e os coches a disputaron sobre o circu\u00edto de 6\u00b4299 chamado \"Endurance Circuit\" para celebrar as \"vodas de diamante\" da F1.\nO Gran Premio de , que se celebrar\u00eda o 13 de marzo, foi cancelado o 21 de febreiro debido as protestas de Bahrain de 2011, logo das protestas dos pilotos inclu\u00edndo Damon Hill e Mark Webber.\nOs activistas de dereitos humanos pediron a cancelaci\u00f3n da carreira de 2012. Debido \u00e1s denuncias de presuntas violaci\u00f3ns de dereitos humanos cometidas polas autoridades de Bahrain. O persoal dos equipos tam\u00e9n expresaron a s\u00faa preocupaci\u00f3n pola seguridade, Pero a carreira, con todo, levouse a cabo como estaba previsto, o 22 de abril de 2012.\nA carreira de levouse a cabo como unha carreira nocturna con luz artificial. Converteuse na segunda carreira nocturna da F\u00f3rmula Un logo do Gran Premio de Singapur, para conmemorar o d\u00e9cimo aniversario da primeira posta en escena do Gran Premio. Foi ga\u00f1ado por Lewis Hamilton.\nLogo dos tests de febreiro de F\u00f3rmula Un de 2014, os organizadores do Gran Premio de Bahrain anunciaron a decisi\u00f3n de nomear \u00e1 ic\u00f3nica primeira curva do circu\u00edto co nome do ex sete veces campi\u00f3n do mundo, o piloto alem\u00e1n Michael Schumacher en honor aos seus logros e tam\u00e9n para apoialo despois de que o piloto sufrira un accidente de esqu\u00ed case fatal a finais de decembro de 2013.\nA carreira de tam\u00e9n disputouse como unha carreira nocturna con luz artificial e foi ga\u00f1adapor Lewis Hamilton conMercedes.\nA construci\u00f3n do Circu\u00edto Internacional de Bahrain en Sakhir iniciouse en 2002 cun alto interese nacional sobre o proxecto, xa que vese como o futuro para a pr\u00f3xima xeraci\u00f3n de corredores de Bahrain. Cando finalizou a construci\u00f3n, o circu\u00edto converteuse no centro dos deportes de motor no P\u00e9rsico, no que disputaronse moitas outras carreiras, como carreiras de resistencia, carreiras de GT, carriras de F\u00f3rmula 3 e a serie V8 Supercar australiana.\nA primeira carreira foi en 2004. A carreira foi ga\u00f1ada polo piloto alem\u00e1n Michael Schumacher para Ferrari. Fernando Alonso ga\u00f1ou o segundo Gran Premio de Bahrain con Renault en 2005, e logo converteuse no primeiro en repetir vitoria na carreira de Oriente Medio en 2006 (de novo con Renault), logo dunha carreira emocionante e cunha longa batalla con Michael Schumacher.\nEn 2007 e 2008, o brasileiro Felipe Massa ga\u00f1ou a carreira con Ferrari. 2009 viu a vitoria de Jenson Button con Brawn GP. Logo do seu triunfo en 2010. Alonso converteuse no primeiro ganador en tres ocasi\u00f3ns.\nA carreira de 2010 viu unha nova configuraci\u00f3n de circu\u00edto utilizado para o Gran Premio. Utilizouse o dese\u00f1o de \"Endurance Circuit\", que alarga a lonxitude de volta a 6\u00b4299\u00a0km.. A pista volveu ao seu dese\u00f1o orixinal para a carreira de 2011, e tam\u00e9n f\u00edxoo para a carreira de 2012.\n2011 cancelaci\u00f3n.\nO 21 de febreiro de 2011, anunciouse que o Gran Premio de Bahrain de 2011 programado para o 13 de marzo fora cancelado debido \u00e1s protestas de Bahrain de 2011. O 3 de xu\u00f1o, a FIA decidiu reprogramar a carreira para o 30 de outubro. O piloto campi\u00f3n do mundo Damon Hill, solicitou \u00e1 F\u00f3rmula Un non volver a programar dicindo que se a carreira segu\u00eda adiante \"imos ter sempre o sambenito de vernos asociados ao uso de m\u00e9todos represivos para lograr a orde\". e Bernie Ecclestone d\u00edxolle \u00e1 BBC nunha entrevista: \"Esperemos que haber\u00e1 paz e tranquilidade e poderemos volver no futuro, pero por suposto que non est\u00e1 no calendario non se pode reprogramar sen o acordo dos participantes, son os feitos.\" Unha semana logo da s\u00faa decisi\u00f3n de reprogramar a carreira, a F\u00f3rmula Un anunciou a cancelaci\u00f3n da carreira de 2011.\n2012 controversia.\nActivistas de dereitos humanos pediron a cancelaci\u00f3n do Gran Premio de Bahrain de 2012, que tivo lugar o 22 de abril, debido a informes sobre o uso continuo de forza excesiva polas autoridades e o uso da tortura durante as detenci\u00f3ns.&lt;ref name=\"Guardianjan/30/bahrain-grand-prix\"&gt;&lt;/ref&gt;\nO 9 de abril de 2012, \"The Guardian\" informou que segundo declarara un destacado membro non identificado dun dos equipos, \"os equipos de F\u00f3rmula Un queren que os organizadores do deporte cancelen, ou polo menos pospo\u00f1an, o Gran Premio de Bahrain ..., debido \u00e1s crecentes preocupaci\u00f3ns de seguridade no medio das protestas en curso no reino ... S\u00e9ntome moi inc\u00f3modo por ir a Bahrain. Se son brutalmente franco, o \u00fanico xeito que poden desenvolver esta carreira sen incidentes \u00e9 ter un bloqueo militar total. E creo que iso ser\u00eda inaceptable, tanto para a F1 como para Bahrain. Pero eu non vexo ningunha outro xeito de poder facelo\"..&lt;ref name=\"Guardian2012/apr/09/formula-one-bahrain-grand-prix\"&gt; &lt;/ref&gt;\nNese contexto, Anonymous lanzou o 21 de abril de 2012, a operaci\u00f3n opBahrain, ameazando aos representantes da F\u00f3rmula 1 cun ciberataque no caso de que seguir co Gran Premio de Bahrain. Horas m\u00e1is tarde, os hackers de Anonymous atacaron a p\u00e1xina web f1-racers.net.\nO Gran Premio de 2012 volveu utilizar a configuraci\u00f3n de circu\u00edto de 15 curvas utilizado por \u00faltima vez en 2009, en lugar da configuraci\u00f3n de resistencia do circu\u00edto utilizado en 2010.\nGa\u00f1adores do Gran Premio de Bahrain.\nGa\u00f1adores m\u00faltiples (pilotos).\n\"Os pilotos en letra grosa a\u00ednda compiten no campionato de F\u00f3rmula 1\"\nGa\u00f1adores m\u00faltiples (construtores).\n\" Equipos en letra grosa compiten no campionato de F\u00f3rmula Un na tempada actual.\""}
{"id": "12435", "revid": "98629", "url": "https://gl.wikipedia.org/wiki?curid=12435", "title": "Gran Premio de San Marino", "text": "O Gran Premio de San Marino (en italiano, GP di San Marino) foi unha carreira do campionato mundial de F\u00f3rmula Un que se disputou no Aut\u00f3dromo Enzo e Dino Ferrari na cidade de Imola, preto dos montes Apeninos en Italia, entre e . Ch\u00e1mase Gran Premio de San Marino porque xa hai un Gran Premio de Italia, e a Rep\u00fablica de San Marino en si non ten a infraestrutura necesaria para albergar un Gran Premio. En 1980, o circu\u00edto de Imola foi utilizado para o 51\u00ba Gran Premio de Italia.\nHistoria.\nA \u00e1rea de Imola \u00e9 a sede de varios fabricantes de coches de carreiras, Ferrari, Lamborghini e Maserati. Logo da segunda guerra mundial, a cidade lanzou un programa para tratar de mellorar a econom\u00eda local. Catro afeccionados locais do automobilismo propuxeron a construci\u00f3n dunha nova estrada que unise os cami\u00f1os p\u00fablicos existentes, esta foi utilizada polos fabricantes de autom\u00f3biles locais para probar os seus prototipos. A construci\u00f3n comezou en marzo de 1950. O primeiro ensaio tivo lugar dous anos despois, cando Enzo Ferrari enviou un coche \u00e1 pista. En abril de 1953, tivo lugar a primeira carreira de motos en Imola, e a primeira carreira de coches en xu\u00f1o de 1954. En abril de 1963, celebrouse a primeira carreira de F\u00f3rmula Un en Imola, como unha carreira non de campionato, ga\u00f1ou Jim Clark de Lotus. Unha carreira m\u00e1is non de campionato tivo lugar en Imola en 1979, foi ga\u00f1ada por Niki Lauda de Brabham - Alfa Romeo. En 1980, a Gran Premio de Italia pasou do circu\u00edto de alta velocidade de Monza ao Circu\u00edto de Imola, como resultado directo do choque en cadea na li\u00f1a de sa\u00edda en 1978, que se cobrou a vida do popular piloto sueco Ronnie Peterson. Foi ga\u00f1ado por Nelson Piquet de Brabham-Ford. Ao ano seguinte, o Gran Premio de Italia volveu a Monza, e Imola pasou a ser a sede do recentemente creado GP de San Marino, o nomeprocede da veci\u00f1a rep\u00fablica de San Marino. No ano 1994, houbo tres accidentes graves no circu\u00edto de Imola. Durante os adestramentos do venres, Rubens Barrichello estrelouse con forza a barreira da Variante Bassa no que se desacelerou con violencia e quedou inconsciente por uns minutos. Tam\u00e9n acaeceu a morte de Roland Ratzenberger na curva Villeneuve na sesi\u00f3n de cualificaci\u00f3n do s\u00e1bado, e a morte do tres veces Campi\u00f3n do Mundo Ayrton Senna durante a carreira na curva de Tamburello. Como resultado, para a carreira de 1995, cambiaronse as curvas de Tamburello e Villeneuve creando chicanes para facer as curvas m\u00e1is lentas, e a Variante Bassa endereitouse. Tam\u00e9n foi o catalizador dos cambios realizados noutros circu\u00edtos, e o deporte como un todo, nun intento de facelo m\u00e1is segura. Os construtores queix\u00e1ronse da mala calidade das instalaci\u00f3ns de Imola as\u00ed que, logo de moitas discusi\u00f3ns deixouse caer o GP de San Marino do campionato de F\u00f3rmula Un, sobre todo porque exist\u00eda outro gran premio, celebrado en Italia, o 29 de agosto de 2006, a carreira foi exclu\u00edda do calendario presentado para a tempada , e non volveu desde ent\u00f3n.\nNing\u00fan piloto de San Marino competiu nunca na F\u00f3rmula Un, e a carreira disputouse nun circu\u00edto en Italia, o piloto italiano Riccardo Patrese ga\u00f1ou en 1990. Michael Schumacher ga\u00f1ou a carreira 7 veces e Ayrton Senna e Alain Prost a ga\u00f1aron 3 veces cada un. Williams e Ferrari ga\u00f1aron 8 veces e McLaren 6 veces.\nGa\u00f1adores do Gran Premio de San Marino.\nGa\u00f1adores m\u00faltiples (construtores).\n\"Os equipos en grosa a\u00ednda compiten no campionato de F\u00f3rmula Un\""}
{"id": "12437", "revid": "89787", "url": "https://gl.wikipedia.org/wiki?curid=12437", "title": "\u00c1ngeles Alvari\u00f1o", "text": "Mar\u00eda de los \u00c1ngeles Alvari\u00f1o Gonz\u00e1lez, nada en Serantes (Ferrol) o 3 de outubro de 1916 e finada en La Jolla (San Diego) o 29 de maio de 2005 e co\u00f1ecida como \u00c1ngeles Alvari\u00f1o, foi unha zo\u00f3loga, ocean\u00f3grafa e mestra galega que liderou o comezo a investigaci\u00f3n oceanogr\u00e1fica global. Destacou por describir 22 novas especies de zooplancto mari\u00f1o, o seu co\u00f1ecemento dos quet\u00f3gnatos e por crear novos indicadores das condici\u00f3ns mari\u00f1as. Comezou a s\u00faa carreira de investigaci\u00f3n no Instituto Espa\u00f1ol de Oceanograf\u00eda en Madrid e Vigo. A s\u00faa seguinte estad\u00eda foi a Laboratorio Mari\u00f1o de Plymouth. Al\u00ed converteuse na primeira muller que participou como cient\u00edfica nunha expedici\u00f3n oceanogr\u00e1fica mundial, pois en 1953-1954 participou como investigadora na expedici\u00f3n do buque brit\u00e1nico \"Sarsia\". Desde 1956 ata o remate da s\u00faa carreira continuou a s\u00faa investigaci\u00f3n nos Estados Unidos no Instituto Oceanogr\u00e1fico Scripps e no centro de investigaci\u00f3n en pesca da NOAA.\n\u00c1ngeles Alvari\u00f1o recibiu a Medalla de Prata de Galicia en 1993 e foi a figura que escolleu a Real Academia Galega de Ciencias para conmemorar o d\u00eda 1 de xu\u00f1o, o D\u00eda da Ciencia en Galicia, do 2015. O Instituto Espa\u00f1ol de Oceanograf\u00eda botou un buque en 2012 que leva o seu nome e en 2021 o Parlamento Galego aprobou unha lei que reco\u00f1ece o seu labor.\nTraxectoria.\nNacemento e primeiros estudos.\nFilla do m\u00e9dico Antonio Alvari\u00f1o Grimaldos e da pianista Mar\u00eda del Carmen Gonz\u00e1lez D\u00edaz Saavedra, naceu en Serantes en outubro de 1916. Desde nova, gust\u00e1ronlle a lectura e a m\u00fasica, e aprendeu solfexo e piano.\nOs seus estudos ata secundarios f\u00edxoos no instituto Concepci\u00f3n Arenal de Ferrol. Na Universidade de Santiago de Compostela cursou o bacharelato e rematouno en 1933 cos traballos finais sobre dos \"Insectos sociais\" e \"As mulleres no Quixote\". O ano seguinte m\u00fadouse a Madrid para estudar na universidade madrile\u00f1a \"Ciencias Naturais\". Inda que de primeiras se interesou pola medicina, o seu pai, m\u00e9dico, quixo que fose a outros estudos. En Madrid aloxouse na \"Residencia de Se\u00f1oritas\" que dirix\u00eda Mar\u00eda de Maeztu. Por\u00e9n, os seus estudos v\u00edronse interrompidos pola guerra civil que estourou en 1936. Nos anos da guerra volveu para Ferrol e adicouse a aprender as linguas francesa e inglesa, e interesouse polo estudo do litoral galego, como a praia de Doni\u00f1os.\nCasamento e doutoramento.\nEn 1940 casou con Eugenio Leira Manso, capit\u00e1n da Mari\u00f1a de Guerra Espa\u00f1ola e pertencente \u00e1 Orde de San Hermenexildo. O seu marido, que participou no bando sublevado, en 1938 formaba parte do cruceiro \"Baleares\" cando foi afundido polos republicanos. Dous anos despois de casaren, tiveron unha nena: Mar\u00eda de los \u00c1ngeles. Co remate da guerra as universidades volveron a abrir, as\u00ed que reiniciou os seus estudos en Madrid. Al\u00ed obtivo en 1941 a licenciatura e mestrado pola Universidade de Madrid. Entre o 1941 e 1948 adicouse ao ensino de ciencia en varios colexios ferrol\u00e1ns, impartindo a docencia de Biolox\u00eda, Zoolox\u00eda, Bot\u00e1nica e Xeolox\u00eda.\nEn 1948 o seu marido dest\u00ednano a Madrid e ela incorp\u00f3rase como bolseira no Instituto Espa\u00f1ol de Oceanograf\u00eda (IEO). No IEO comezou investigando o porqu\u00e9 das incrustaci\u00f3ns mari\u00f1as nos barcos, mais axi\u00f1a se centrou no zooplancto. En 1951 consegue o certificado de doutoramento en Psicolox\u00eda Experimental, Qu\u00edmica Anal\u00edtica e Ecolox\u00eda Vexetal pola Universidade de Madrid.\nDespois disto oposita e consegue unha praza no laboratorio vigu\u00e9s do Instituto Espa\u00f1ol de Oceanograf\u00eda como axudante de laboratorio. Mudouse para al\u00ed para continuar co estudo do plancto. Coa colaboraci\u00f3n da British Council, entre 1953 e 1954 foi como investigadora convidada ao centro de investigaci\u00f3n mari\u00f1o de Plymouth.\nBaixo a tutela dos directores Frederick S. Russell e Peter C. Corbim, en Plymouth especialouze no estudo de quet\u00f3gnatos, sifon\u00f3foros, medusas e cten\u00f3foros. Durante ese tempo, participou en campa\u00f1as oceanogr\u00e1ficas a bordo de buques como o \"Sarsia\" e percorreu augas do Atl\u00e1ntico e do Pac\u00edfico. Con iso, converteuse na primeira muller cient\u00edfica a bordo dos barcos ingleses, e reco\u00f1ecida como tal.\nVolveu a Vigo en 1955 e seguiu estudando o plancto. Avanzou no dese\u00f1o de redes para filtrar o plancto nas expedici\u00f3ns mari\u00f1as e da frota pesqueira. En Vigo continuou tanto co estudo do zooplancto no litoral peninsular atl\u00e1ntico, mediterr\u00e1neo e de Terra Nova, como co estudo da alimentaci\u00f3n do bacallau. Esa labor viuse reflectida nas s\u00faas primeiras publicaci\u00f3ns, que foron nos bolet\u00edns do IEO de entre 1951 e 1957.\nAo pouco de estar de volta en Vigo conseguiu outra axuda, da Comisi\u00f3n Fulbrigth, para participar no estudo do zooplancto no Instituto Oceanogr\u00e1fico Woods Hole (WHOI) en Massachusetts. Al\u00ed estivo desde 1956 e 1957 coa experta en sifon\u00f3foros Mary Sears.\nMary Sears contactou co Instituto Oceanogr\u00e1fico Scripps de La Jolla (San Diego, California) para recomendarlle ao seu director, Roger Revelle, a \u00c1ngeles Alvari\u00f1o. Desde ese momento Alvari\u00f1o exerceu case sempre a s\u00faa investigaci\u00f3n nos Estados Unidos, sendo xa al\u00ed unha investigadora de referencia. Nese centro Scripps estivo investigando ata o 1969. Para a s\u00faa investigaci\u00f3n no centro conseguiu m\u00faltiples li\u00f1as financiamento dos departamentos federais do naval ou de pesca dos Estados Unidos.\nPola Universidade de Madrid e en 1967, \u00c1ngeles Alvari\u00f1o obt\u00e9n o seu t\u00edtulo de doutora coa tese \"Los Quetognatos del Atl\u00e1ntico. Distribuci\u00f3n y Notas Esenciales de Sistem\u00e1tica\".\nInvestigadora radicada nos Estados Unidos de Am\u00e9rica.\nO seu marido retirou da mari\u00f1a en 1967 e mudouse con ela a La Jolla ese ano no que se doutorou, e un ano despois de que ela conseguise a nacionalidade norteamericana.\nTraballou no Scripps ata o 1969, centr\u00e1ndose no estudo de mostras mensuais de plancto do Atl\u00e1ntico, o Pac\u00edfico e o \u00cdndico para comprender a desaparici\u00f3n de sardi\u00f1a, entre outras; e a o estudo das correntes e a din\u00e1mica oce\u00e1nica. Sendo xa doutora, en xaneiro de 1970 consegue a praza de bi\u00f3loga investigadora no \"Centro Cient\u00edfico de Pesca do Suroeste\" (NOAA) dos Estados Unidos, un centro que se acabara de crear polo servizo nacional de pesca mar\u00edtima americano. Al\u00ed continuou co estudo da ecolox\u00eda de quet\u00f3gnatos e sifon\u00f3foros no Pac\u00edfico e na Ant\u00e1rtico, a depredaci\u00f3n de zooplancto e a s\u00faa relaci\u00f3n coa supervivencia de larvas de peixes, o transporte por correntes do plancto, especies que act\u00faan como indicadores e na din\u00e1mica oce\u00e1nica.\nNese per\u00edodo impartiu clases na Universidade Nacional Aut\u00f3noma de M\u00e9xico en 1976, na Universidade Estatal de San Diego desde 1979 ao 1982 e na Universidade de San Diego desde 1982 ao 1985. Foi tam\u00e9n profesora visitante na Universidade Federal de Paran\u00e1, no Brasil en 1982 e no Instituto Polit\u00e9cnico Nacional de M\u00e9xico desde 1982 a 1986. Chegou a ser a coordinadora de li\u00f1as de investigaci\u00f3n oce\u00e1nica dos pa\u00edses hispano-americanos entre o 1978 e 1979.\nEn 1977 denunciou que sufr\u00eda discriminaci\u00f3n por motivos de x\u00e9nero no centro do National Fisheries Service no que traballaba.\nOcupou o seu posto no Centro de Pesca do Suroeste ata o 1987, cando se xubila. Inda que, malia a estar xubilada, colaborou como cient\u00edfica em\u00e9rita ata o 1993.\nMorreu en California en 2005 (aos 89 anos).\nObra.\nPublicaci\u00f3ns.\nRevistas cient\u00edficas.\nAlgunhas das s\u00faas principais publicaci\u00f3ns en xornais a destacar son:\nTaxonom\u00eda.\nAlvari\u00f1o describiu 22 novas especies e revisou a morfolox\u00eda en varias fases de desenvolvemento ou do ciclo sexual destas e doutras especies de zooplancto, empregando ilustraci\u00f3ns e notas. Adicouse a especies de medusas, sifon\u00f3foros, quet\u00f3gnatos e hidromedusas. As especies que describiu como novas foron\nA abreviatura Alvari\u00f1o empr\u00e9gase para indicala como autoridade na descrici\u00f3n e taxon\u00f3mica.\nEp\u00f3nimos.\nAs especies as que se catalogou empregando o seu nome son:\nLegado.\nO seu legado incl\u00fae m\u00e1is dun cento de publicaci\u00f3ns cient\u00edficas, entre libros e artigos en revistas, as 22 especies de animais mari\u00f1os que descubriu durante a s\u00faa carreira e a s\u00faa contribuci\u00f3n duradeira \u00e1 investigaci\u00f3n de pequenas formas de vida nos oc\u00e9anos do mundo.\nAo seu falecemento en La Jolla (San Diego), o 29 de maio de 2005, deixou rematado un manuscrito sobre as aves e outros animais mari\u00f1os achados na \"expedici\u00f3n Malaspina\" e que foron estudados por ela. Tr\u00e1tase dun proxecto que proximamente ser\u00e1 rematado e traducido pola s\u00faa filla, \u00c1ngeles Leira Alvari\u00f1o.\nO arquivo municipal da Coru\u00f1a contar\u00e1 en breve cunha importante biblioteca cient\u00edfica, formada por un millar de libros, ademais de mapas, debuxos, gravados e a correspondencia que, con cient\u00edficos de todo o mundo, mantivo \u00c1ngeles Alvari\u00f1o. O principal motivo de que estes fondos terminen na Coru\u00f1a \u00e9 que Alvari\u00f1o desexaba que o seu legado cient\u00edfico volvese a Espa\u00f1a (M\u00e9xico era outra alternativa), e outra das raz\u00f3ns \u00e9 a presenza na cidade dos museos cient\u00edficos, para os que este legado ten un interese especial. A s\u00faa filla estivo en agosto do 2011 cos respons\u00e1beis da Concellar\u00eda de Cultura para iniciar os tr\u00e1mites."}
{"id": "12438", "revid": "98629", "url": "https://gl.wikipedia.org/wiki?curid=12438", "title": "Gil Vicente", "text": "Gil Vicente, nado cara a 1465 e finado cara a 1536, foi o primeiro gran dramaturgo portugu\u00e9s, al\u00e9n de poeta de renome. En canto home de teatro, parece ter tam\u00e9n desempe\u00f1ado as tarefas de m\u00fasico, actor e director. Puido ser tam\u00e9n balanceiro e hai quen o identifica co ourive autor da Custodia de Bel\u00e9m e co mestre de Ret\u00f3rica do rei Manuel I de Portugal. \u00c9 frecuentemente considerado o pai do teatro portugu\u00e9s, ou mesmo do teatro ib\u00e9rico, xa que tam\u00e9n escribiu en castel\u00e1n, partillando a paternidade da dramaturxia espa\u00f1ola con Juan del Encina.\nA obra vicentina tense como reflexo da mudanza dos tempos e da pasaxe da Idade Media para o Renacemento, transici\u00f3n entre unha \u00e9poca na que as xerarqu\u00edas e a orde social se rex\u00edan por regras inflex\u00edbeis e unha nova sociedade na se comeza a cuestionar e subverter a orde institu\u00edda. Foi, de feito, o principal representante da literatura renacentista portuguesa, anterior a Cam\u00f5es, incorporando elementos populares na s\u00faa escrita, a cal influenciou, pola s\u00faa vez, a cultura popular portuguesa.\nTraxectoria.\nLugar e data de nacemento.\nA pesar de se considerar que a data m\u00e1is prob\u00e1bel para o seu nacemento fose en 1465 (Queiroz Veloso), hai a\u00ednda quen prop\u00f3n as datas de 1460 (Braamcamp Freire) ou entre 1470 e 1475 (Brito Rebelo). De feito, as informaci\u00f3ns achegadas na propia obra do autor presentan contradici\u00f3ns. O \"Velho da Horta\", a \"Floresta de Enganos\" ou o \"Auto da Festa\", est\u00e1n datadas en 1452, 1470 e antes de 1467, respectivamente. Desde que se celebraron, en 1965, as festividades oficiais conmemorativas do quinto centenario do nacemento do dramaturgo, ac\u00e9ptase 1465 de forma case un\u00e1nime.\nFrei Pedro de Poiares localizaba o seu nacemento en Barcelos, mais as hip\u00f3teses de que as\u00ed fose son poucas. Pires de Lima propuxo Guimar\u00e3es como a s\u00faa terra natal, hip\u00f3tese que estar\u00eda de acordo coa identificaci\u00f3n do dramaturgo co ourive, xa que a cidade de Guimar\u00e3es foi durante moito tempo berce privilexiado de xoieiros. A vila de Guimar\u00e3es m\u00f3strase favor\u00e1bel a esta hip\u00f3tese, como se pode verificar na designaci\u00f3n dada a unha das escolas do concello (en Urgeses), que homenaxea o autor. Lisboa \u00e9 tam\u00e9n moitas veces defendida. Outros, por\u00e9n, indican as Beiras, pois na s\u00faa obra se verifican varias referencias a esta \u00e1rea xeogr\u00e1fica, tanto pola toponimia como pola forma de falar dos personaxes.\nUn poeta ourive?\nCada libro publicado sobre Gil Vicente \u00e9 case sempre defensor dunha tese que identifica ou non o autor co ourive. A favor desta hip\u00f3tese existe o feito de que o dramaturgo usou con propiedade termos t\u00e9cnicos de ourivar\u00eda na s\u00faa obra.\nAlg\u00fans intelectuais portugueses polemizaron sobre o asunto. Camilo Castelo Branco escribiu, en 1881, o documento \"Gil Vicente, Embargos \u00e1 fantasia do Sr. Te\u00f3filo Braga\". Este \u00faltimo defend\u00eda que o ourive e o poeta eran unha soa persoa, en canto que Camilo sosti\u00f1a que eran d\u00faas persoas distintas. Te\u00f3filo Braga mudar\u00eda de opini\u00f3n despois dun estudo de Sanches de Baena que mostraba a xenealox\u00eda distinta de dous individuos de nome Gil Vicente, a pesar de que Brito Rebelo conseguira comprobar a inconsistencia hist\u00f3rica destas d\u00faas xenealox\u00edas utilizando documentos da Torre do Tombo.\nDatos biogr\u00e1ficos.\nS\u00e1bese que casou con Branca Bezerra, de quen naceron Gaspar (c. 1488-1519) e Belchior Vicente (1504/1505-1552). Despois de enviuvar, casou con Mel\u00edcia Roiz, de quen tivo a Paula Vicente (1519-1576), Lu\u00eds Vicente (que organizou a compilaci\u00f3n das s\u00faas obras) e Val\u00e9ria. Pres\u00famese que estudou en Salamanca.\nO seu primeiro traballo co\u00f1ecido, \"Auto da Visita\u00e7\u00e3o\", tam\u00e9n chamado \"Mon\u00f3logo do Vaqueiro\", foi representado nos apousentos de Dona Maria, muller de Manuel I de Portugal, para celebrar o nacemento de D. Jo\u00e3o III. Esta representaci\u00f3n est\u00e1 considerada como o marco de partida da historia do teatro portugu\u00e9s. Ocorreu isto na noite de 8 de xu\u00f1o de 1502, coa presenza, amais do rei e da ra\u00ed\u00f1a, de Dona Leonor, vi\u00fava de D. Jo\u00e3o II e Dona Beatriz, nai do rei.\nConverteuse, ent\u00f3n, no respons\u00e1bel da organizaci\u00f3n dos eventos palatinos. Dona Leonor pediu ao dramaturgo a repetici\u00f3n da peza nas ma\u00f1\u00e1s de Nadal, mais o autor, considerando que a ocasi\u00f3n ped\u00eda outro tratamento, escribiu o \"Auto pastoril castelhano\". Con efecto, o \"Auto da Visita\u00e7\u00e3o\" ten elementos claramente inspirados na \"adoraci\u00f3n dos pastores\", de acordo cos relatos do nacemento de Cristo. A escenificaci\u00f3n inclu\u00eda un ofertorio de prendas simples e r\u00fasticas, como queixos, ao futuro rei, ao cal se presaxiaban grandes feitos. Gil Vicente, que al\u00e9n de escribir a peza tam\u00e9n a dirixiu e representou, usou, con todo, o cadro relixioso natalicio nunha perspectiva profana. Perante o interese de Dona Leonor, que se tornou a s\u00faa gran protectora nos anos seguintes, Gil Vicente entendeu que o seu talento lle permitir\u00eda m\u00e1is que simplemente adaptar a peza para ocasi\u00f3ns diversas.\nSe foi realmente ourive, terminou a s\u00faa obra mestra nesta arte \u2014a Custodia de Bel\u00e9n, feita para o Mosteiro dos Jer\u00f3nimos\u2014 en 1506, producida co primeiro ouro chegado de Mozambique. Tres anos despois, este mesmo ourive tornouse vedor do patrimonio de ourivar\u00eda no Convento de Cristo, en Tomar, Nossa Senhora de Bel\u00e9n e no Hospital de Todos-os-Santos, en Lisboa. Cons\u00e9guese a\u00ednda apurar algunhas datas en relaci\u00f3n a este personaxe que tanto pode ser un como m\u00faltiplo: en 1511 foi nomeado vasalo de el-Rei e s\u00e1bese que un ano despois era representante do gremio dos ourives na \"Casa dos Vinte e Quatro\". En 1513, o balanceiro da Casa da Moeda, tam\u00e9n de nome Gil Vicente (se \u00e9 o mesmo ou non, como xa se dixo, non se sabe), foi elixido polos outros mestres de balanza para os representar no concello de Lisboa.\nDirixiu os festexos en honra de Dona Leonor, a terceira muller de Manuel I, en 1520, un ano antes de pasar a servir a Jo\u00e3o III de Portugal, conseguindo o prestixio do cal se valer\u00eda para se permitir satirizar o clero e a nobreza nas s\u00faas obras ou mesmo para se dirixir ao monarca criticando as s\u00faas opci\u00f3ns. Foi o que fixo en 1531, a trav\u00e9s dunha carta ao rei na que defend\u00eda os cristi\u00e1ns novos.\nMorreu en lugar desco\u00f1ecido, talvez en 1536, porque a partir desta data non volve escribir e se deixan de encontrar referencias ao seu nome nos documentos da \u00e9poca.\nContexto hist\u00f3rico.\nO teatro portugu\u00e9s antes de Gil Vicente.\nO teatro portugu\u00e9s non naceu con Gil Vicente. Ese mito, creado por varios autores de renome, como Garcia de Resende, na s\u00faa \"Miscel\u00e2nia\", ou o seu propio fillo, Lu\u00eds Vicente, con ocasi\u00f3n da primeira edici\u00f3n da \"Compila\u00e7\u00e3o\" da obra completa do pai, poder\u00e1 xustificarse pola importancia inneg\u00e1bel do autor no contexto literario peninsular, mais non \u00e9 de todo verdadeiro, xa que exist\u00edan manifestaci\u00f3ns teatrais antes da noite de 7 ao 8 de xu\u00f1o de 1502, data da primeira representaci\u00f3n do \"Auto do vaqueiro\" ou \"Auto da visita\u00e7\u00e3o\", nos apousentos da ra\u00ed\u00f1a.\nXa no reinado de Sancho I de Portugal, os dous actores m\u00e1is antigos portugueses, Bonamis e Acompaniado, realizaran un espect\u00e1culo de \"arremedilho\" polo que foron pagos polo rei cunha doaz\u00f3n de terras. O arcebispo de Braga, Frei Telo, ref\u00edrese nun documento de 1281 a representaci\u00f3ns lit\u00farxicas por ocasi\u00f3n das principais festividades cat\u00f3licas. En 1451, o casamento da infanta Dona Leonor co emperador Frederico III de Alema\u00f1a foi acompa\u00f1ado tam\u00e9n de representaci\u00f3ns teatrais. Segundo as cr\u00f3nicas portuguesas de Fern\u00e3o Lopes, Zurara, Rui de Pina ou Garcia de Resende, tam\u00e9n nas cortes de Jo\u00e3o I de Portugal, Afonso V de Portugal e Jo\u00e3o II de Portugal fac\u00edanse representaci\u00f3ns espectaculares. Rui de Pina ref\u00edrese, por exemplo, a un \"momo\", no que Jo\u00e3o II participou persoalmente interpretando o papel de \"Cavaleiro do Cisne\", nun escenario de ondas axitadas (formadas con panos), cunha frota de naos que causou espanto entrando na sala acompa\u00f1ado do son de trompetas, timbais, artillar\u00eda e m\u00fasica executada por menestreis, al\u00e9n dunha tripulaci\u00f3n composta por actores vestidos de forma espectacular.\nPor\u00e9n, pouco resta dos textos dram\u00e1ticos pre-vicentinos. Al\u00e9n das \u00e9glogas dialogadas de Bernardin Ribeiro, Crist\u00f3v\u00e3o Falc\u00e3o e S\u00e1 de Miranda, Andr\u00e9 Dias publicou en 1435 un \"Pranto de Santa Maria\" considerado un esbozo razo\u00e1bel de drama lit\u00farxico. No \"Cancioneiro Geral\" de Garcia de Resende existen alg\u00fans textos tam\u00e9n significativos, como o \"Entremez do Anjo\" (as\u00ed designado por Te\u00f3filo Braga), de D. Francisco de Portugal, Conde de Vimioso, ou as trobas de Anrique da Mota (ou \"Farsa do alfaiate\", segundo Leite de Vasconcelos) dedicados a temas e personaxes chocalleiros como \"un crego sobre unha pipa de vi\u00f1o que se lle foi polo chan\", entre outros episodios divertidos. \u00c9 prob\u00e1bel que Gil Vicente asistise a algunhas destas representaci\u00f3ns. Con todo, vir\u00eda a superalas en mestr\u00eda e en profundidade, tal como dir\u00eda Marcelino Men\u00e9ndez Pelayo ao consideralo a \"figura m\u00e1is importante dos primitivos dramaturgos peninsulares\", chegando mesmo a dicir que non hab\u00eda \"quen o excedese na Europa do seu tempo\".\nObra.\nCaracter\u00edsticas principais.\nA s\u00faa obra v\u00e9n a seguir o teatro ib\u00e9rico popular e relixioso que xa se fac\u00eda, a\u00ednda que de forma menos profunda. Os temas pastor\u00eds, presentes na escrita de Juan del Encina, van influenciar fortemente a s\u00faa primeira fase de produci\u00f3n teatral e permanecer\u00e1n esporadicamente na s\u00faa obra posterior, de maior diversidade tem\u00e1tica e sofisticaci\u00f3n de medios. De feito, a s\u00faa obra ten unha vasta diversidade de formas: o auto pastoril, a alegor\u00eda relixiosa, narraci\u00f3ns b\u00edblicas, farsas epis\u00f3dicas e autos narrativos. O seu fillo, Lu\u00eds Vicente, na primeira compilaci\u00f3n de todas as s\u00faas obras, clasificounas en autos e misterios (de car\u00e1cter sagrado e devocional) e en farsas, comedias e traxicomedias (de car\u00e1cter profano). Con todo, calquera clasificaci\u00f3n \u00e9 redutora, de feito, basta pensar na \"Trilogia das Barcas\" para verificar como elementos da farsa (as personaxes que van aparecendo, hai pouco sa\u00eddas deste mundo) se mesturan con elementos aleg\u00f3ricos relixiosos e m\u00edsticos (o Ben e o Mal).\nGil Vicente retratou, con refinada comicidade, a sociedade portuguesa do s\u00e9culo XVI, demostrando unha capacidade aguda de observaci\u00f3n ao trazar o perfil psicol\u00f3xico das personaxes. Cr\u00edtico severo dos costumes, de acordo coa m\u00e1xima que ser\u00eda ditada por Moli\u00e8re (\"Ridendo castigat mores\" - rindo cast\u00edganse os costumes), Gil Vicente \u00e9 tam\u00e9n un dos m\u00e1is importantes autores sat\u00edricos da lingua portuguesa. En 44 pezas, usa gran cantidade de personaxes extra\u00eddas do espectro social portugu\u00e9s da altura. \u00c9 com\u00fan a presenza de mari\u00f1eiros, xitanos, camponeses, fadas e demos e de referencias \u2014sempre cun lirismo nato\u2014 a dialectos e linguaxes populares. Entre as s\u00faas obras est\u00e1n \"Auto Pastoril Castelhano\" (1502) e \"Auto dos Reis Magos\" (1503), escritas para a celebraci\u00f3n do Nadal, e \"Auto da Sibila Cassandra\" (1503), anunciando os ideais renacentistas en Portugal. A s\u00faa obra mestra \u00e9 a trilox\u00eda de s\u00e1tiras \"Auto da Barca do Inferno\" (1516), \"Auto da Barca do Purgat\u00f3rio\" (1518) e \"Auto da Barca da Gloria\" (1519). En 1523 escribe a \"Farsa de In\u00e9s Pereira\". \nSon xeralmente apuntados, como aspectos positivos das s\u00faas pezas, a imaxinaci\u00f3n e orixinalidade evidenciadas; o sentido dram\u00e1tico e o co\u00f1ecemento dos aspectos relacionados coa problem\u00e1tica do teatro.\nAlg\u00fans autores consideran que a s\u00faa espontaneidade, a\u00ednda que reflectindo de forma eficaz os sentimentos colectivos e espremendo a realidade critic\u00e1bel da sociedade \u00e1 que pertenc\u00eda, perde en reflexi\u00f3n e en requinte. De feito, a s\u00faa forma de expresarse \u00e9 simple, ch\u00e1 e directa, sen grandes floreados po\u00e9ticos. Por riba de todo, o autor expr\u00e9sase de forma inspirada, dionis\u00edaca, non sempre obedecendo a principios est\u00e9ticos e art\u00edsticos de equilibrio. \u00c9 tam\u00e9n vers\u00e1til nas s\u00faas manifestaci\u00f3ns: se, por un lado, parece ser unha alma rebelde, temeraria, impiadosa no que toca en demostrar os vicios dos outros, case da mesma forma que se esperar\u00eda dun inconsciente e tolo bobo da corte, por outro lado, m\u00f3strase d\u00f3cil, humano e tenro na s\u00faa poes\u00eda de cariz relixioso e cando se trata de defender aqueles a quen a sociedade maltrata. O seu lirismo relixioso, de ra\u00edz medieval e que demostra influencias das Cantigas de Santa Mar\u00eda est\u00e1 ben presente, por exemplo, no \"Auto de Mofina Mendes\", na escena da Anunciaci\u00f3n, ou nunha oraci\u00f3n dita por Santo Agosti\u00f1o no \"Auto da Alma\". Por esa raz\u00f3n \u00e9 por veces designado como \"poeta da Virxe\".\nO seu lirismo patri\u00f3tico, presente en \"Exorta\u00e7\u00e3o da Guerra\", \"Auto da fama\" ou \"Cortes de J\u00fapiter\", non se limita a glorificar en estilo \u00e9pico e orgulloso a nacionalidade; de feito, am\u00f3sase cr\u00edtico e con preocupaci\u00f3ns \u00e9ticas, principalmente no que di respecto aos vicios nacidos da nova realidade econ\u00f3mica, decorrente do comercio con Oriente (\"Auto da India\"). O lirismo amoroso, por outro lado, consegue aliar erotismo e algunha barrabasada con influencias m\u00e1is eruditas (Petrarca, por exemplo).\nElementos filos\u00f3ficos na obra vicentina.\nA obra de Gil Vicente transmite unha visi\u00f3n do mundo que se asemella e se posiciona como unha perspectiva persoal do platonismo. Existen dous mundos: o Mundo Primeiro, da serenidade e do amor divino, que leva \u00e1 paz interior, ao sosego e a unha \"resplandecente gloria\", como d\u00e1 conta a s\u00faa carta a D. Jo\u00e3o III; e o Mundo Segundo, aquel que retrata nas s\u00faas farsas, un mundo \"todo el falso\", cheo de \"canseiras\", de desorde sen remedio, \"sen firmeza certa\". Estes dous mundos refl\u00edctense en temas diversos da s\u00faa obra: por un lado, o mundo dos defectos humanos e das caricaturas, servidos sen gran preocupaci\u00f3n de verosimilitude ou de rigor hist\u00f3rico. Moitos autores critican en Gil Vicente os anacronismos e as fallas na narrativa, mais para algu\u00e9n que consideraba o mundo retratado como pleno de falsidades, eses ser\u00edan s\u00f3 detalles sen importancia e sen dano para a mensaxe que se pretend\u00eda transmitir. Por outro lado, o autor valoriza os elementos m\u00edticos e simb\u00f3licos relixiosos do Nadal: a figura da Virxe Nai, do Deus Meni\u00f1o, da Noiteboa, demostrando a\u00ed un celo l\u00edrico e unha vontade de harmon\u00eda e de pureza art\u00edstica que non existe nas s\u00faas m\u00e1is co\u00f1ecidas obras de cr\u00edtica social.\nSen as caracter\u00edsticas do manique\u00edsmo que tantas veces se constatan nas pezas teatrais de quen defende unha tal visi\u00f3n do Mundo, si se presenta un forte contraste nos elementos esc\u00e9nicos usados por Gil Vicente: a luz contra a sombra, non nunha loita feroz, sen\u00f3n en convivencia case amig\u00e1bel. A noite de Nadal t\u00f3rnase tam\u00e9n aqu\u00ed a imaxe perfecta que resume a concepci\u00f3n c\u00f3smica de Gil Vicente: as grandes tebras enmarcan a gloria divina da maternidade, do nacemento, do perd\u00f3n, da serenidade e da boa vontade. Mais sen a escuridade, que ser\u00eda da claridade?\nLegado.\nN\u00f3tese que a obra de Gil Vicente non se reduce ao teatro, sen\u00f3n que tam\u00e9n incl\u00fae poes\u00eda. Podemos citar varios vilancicos e cantigas, a\u00ednda influenciadas polo estilo palaciano e temas dos trobadores.\nVarios compositores traballaron con poemas de Gil Vicente na forma de \"lied\" (principalmente algunhas traduci\u00f3ns para o alem\u00e1n feitas por Emanuel von Geibel), como Max Bruch ou Robert Schumann, o que demostra o car\u00e1cter universal da s\u00faa obra.\nOs seus fillos, Paula e Lu\u00eds Vicente, foron os respons\u00e1beis da primeira edici\u00f3n das s\u00faas obras completas. En 1586 sae do prelo unha segunda edici\u00f3n, con moitas pasaxes censuradas pola Inquisici\u00f3n. S\u00f3 no s\u00e9culo XIX se far\u00eda a redescuberta do autor, coa terceira edici\u00f3n de 1834, en Hamburgo, levada a cabo por Barreto Feio."}
{"id": "12439", "revid": "1131", "url": "https://gl.wikipedia.org/wiki?curid=12439", "title": "Pelete", "text": ""}
{"id": "12441", "revid": "1131", "url": "https://gl.wikipedia.org/wiki?curid=12441", "title": "Romar\u00eda dos Caneiros", "text": "A romar\u00eda dos Caneiros \u00e9 un evento festivo que se celebra na vila coru\u00f1esa de Betanzos no mes de agosto, como parte do programa das festas de San Roque. Os d\u00edas 18 e 25 de agosto, os betanceiros dir\u00edxense ao Campo dos Caneiros de forma moi diversa para pasar un d\u00eda de festa.\nHistoria.\nExisten noticias da celebraci\u00f3n desta festa na prensa diaria do s\u00e9culo XIX, como na \"Revista Gallega\" da Coru\u00f1a, dirixida por Galo Salinas. Nas s\u00faas orixes, os betanceiros, despois dos tres d\u00edas grandes das festas de San Roque, e despois elevar o globo de papel seda, acud\u00edan en barco a un campo situado nas marxes do r\u00edo Mandeo para pasar unha tarde de merenda ao son das gaitas.\nHoxe en d\u00eda, a festa converteuse nunha troula sen fin \u00e1 que acoden xentes de toda a comarca, e de Galiza en xeral, para desfrutar da m\u00fasica, do baile e do vi\u00f1o.\nPara desprazarse ao campo dos caneiros util\u00edzanse diversos medios: cami\u00f1ando, no autom\u00f3bil ou nas tradicionais barcas engalanadas para a ocasi\u00f3n. A festa remata cun espect\u00e1culo pirot\u00e9cnico.\nNo cine.\nO filme de Ram\u00f3n Torrado \"Sabela de Cambados\" (1949) incl\u00fae varias escenas da romar\u00eda. En concreto, cando un dos protagonistas, Eduardo Armental (Jorge Mistral) engana \u00e1 s\u00faa muller Tonucha (Mar\u00eda Fernanda Ladr\u00f3n de Guevara) e vai aos Caneiros coa s\u00faa amante Mercedes (Carolina Gim\u00e9nez)."}
{"id": "12442", "revid": "98629", "url": "https://gl.wikipedia.org/wiki?curid=12442", "title": "Transitividade", "text": "Verbo transitivo..\nA transitividade \u00e9 unha caracter\u00edstica propia dalg\u00fans verbos que lles confire a propiedade de poderen seleccionar un complemento directo, permitindo precisar o alcance do verbo.\nExemplos:\nOs verbos transitivos poden aparecer sen complemento directo, cando este est\u00e1 claramente determinado polo contexto ou nos casos de uso absoluto, \u00e9 dicir, cando a acci\u00f3n expresada polo verbo \u00e9 importante en si mesma.\nAlg\u00fans verbos transitivos admiten voz pasiva.\nVerbo intransitivo..\nAqueles verbos que non poden seleccionar argumento ning\u00fan son chamados intransitivos.\nVerbo ditransitivo..\nUn verbo ditransitivo ser\u00eda aquel que selecciona dous argumentos. Un exemplo ser\u00eda o daqueles verbos que levan Complemento Directo e Complemento Indirecto, ou dos que levan un Complemento Directo e m\u00e1is un Predicativo do Complemento Directo."}
{"id": "12445", "revid": "43327", "url": "https://gl.wikipedia.org/wiki?curid=12445", "title": "Mensa", "text": "Mensa p\u00f3dese referir:"}
{"id": "12446", "revid": "98629", "url": "https://gl.wikipedia.org/wiki?curid=12446", "title": "Mensa (constelaci\u00f3n)", "text": "Mensa ou Mesa \u00e9 unha constelaci\u00f3n austral, que foi inserida por Nicolas Louis de Lacaille baixo o nome de \"Mons Mensae\", o nome fai referencia especificamente \u00f3 monte Table Mountain (equivalente literal a Mons Mensae en lat\u00edn) en Sur\u00e1frica, dende onde Lacaille fixo importantes observaci\u00f3ns do ceo austral. A constelaci\u00f3n non conten estrelas brillantes, as\u00ed Alpha Mensae a s\u00faa estrela m\u00e1is brillante \u00e9 apenas visible cunha magnitude 5.09, facendo dela a constelaci\u00f3n menos visible no firmamento, pero conten parte da Gran Nube de Magallanes (o resto at\u00f3pase na constelaci\u00f3n de Dorado).\nA constelaci\u00f3n forma unha cu\u00f1a en forma de chave no ceo e estendese dende aproximadamente 4 h ata 7,5 h en ascensi\u00f3n recta, e de 71 a 85,5 graos de declinaci\u00f3n. \u00c1 parte da constelaci\u00f3n sur polar de Octans, \u00e9 a m\u00e1is austral das constelaci\u00f3ns. Debido a isto, \u00e9 esencialmente inobservable dende o Hemisferio norte. Ademais das xa mencionadas, outras constelaci\u00f3ns veci\u00f1as son: Chamaeleon, Hydrus e Volans.\nA primeira imaxe tomada polo Observatorio de raios X Chandra foi de PKS 0637-752, un qu\u00e1sar en Mensa cunha gran cantidade de gas visible tanto no espectro visible coma no de raios X.\nHistoria.\nDado que foi ideada no s\u00e9culo XVII, e que se atopa no hemisferio sur, non foi visible para os pobos do Mediterr\u00e1neo ou culturas antigas, polo tanto non hai mitolox\u00eda asociada a esta constelaci\u00f3n."}
{"id": "12447", "revid": "98629", "url": "https://gl.wikipedia.org/wiki?curid=12447", "title": "Escolas da literatura brasileira", "text": ""}
{"id": "12449", "revid": "98629", "url": "https://gl.wikipedia.org/wiki?curid=12449", "title": "Literatura portuguesa", "text": "Co\u00f1\u00e9cese como literatura portuguesa a literatura escrita en lingua portuguesa por escritores de Portugal, exclu\u00edndo a literatura brasileira e a feita noutros pa\u00edses lus\u00f3fonos, as\u00ed como as obras escritas en Portugal en linguas distintas do portugu\u00e9s e galego-portugu\u00e9s, como o lat\u00edn ou o castel\u00e1n.\nHistoria.\nPrimeiros s\u00e9culos. Per\u00edodo Medieval.\nOs comezos da literatura portuguesa at\u00f3panse na poes\u00eda medieval galego-portuguesa desenvolvida orixinalmente en Galiza e o norte de Portugal entre os s\u00e9culos XII e XV, especialmente nos s\u00e9culos XIII e XIV.\nEsta l\u00edrica est\u00e1 vinculada aos cancioneiros medievais, como o \"Cancioneiro da Ajuda\", \"Cancioneiro da Vaticana\" e \"Cancioneiro Colocci-Brancuti\", que recollen un amplo repertorio de cantigas de amor, cantigas de amigo e de escarnho e maldizer.\nAs \"cantigas de amor\" son poemas onde os \"cavaleiros\" expresan o seu amor non correspondido por unha dama. Nas \"cantigas de amigo\", o \"eu\" l\u00edrico \u00e9 feminino e a voz po\u00e9tica canta os anceios e dores amorosas dunha muller en ausencia do seu amado. As \"cantigas de escarnho e maldizer\" caracter\u00edzanse polo seu ton burlesco e, \u00e1s veces, obsceno, utilizadas para criticar ou mofarse de determinadas persoas ou situaci\u00f3ns, presentando unha visi\u00f3n sat\u00edrica e cr\u00edtica da sociedade da \u00e9poca.\nA l\u00edrica galego-portuguesa conviviu e influenciou a poes\u00eda trobadoresca occitana e, reciprocamente, foi influenciada por ela, establec\u00e9ndose as\u00ed un intercambio cultural e literario entre os trobadores da pen\u00ednsula ib\u00e9rica e do sur de Francia. O occitano ou provenzal influenciou tam\u00e9n o galego-portugu\u00e9s na adopci\u00f3n de certas graf\u00edas, como o uso do \"-nh-\" visto en autores medievais galegos como Mendinho, e que permaneceu na norma culta da lingua portuguesa.\nA l\u00edrica medieval definiu trazos literarios, influenciando temas e formas po\u00e9ticas mesmo s\u00e9culos despois (v\u00e9xase por exemplo o neotrobadorismo).\nIdade Moderna.\nDurante os s\u00e9culos XVI e XVII, a literatura portuguesa experimentou diversas transformaci\u00f3ns e inovaci\u00f3n, marcadas por contextos socioculturais e pol\u00edticos peculiares. No Renacemento chegou a Idade de Ouro cos escritos de Gil Vicente, Bernardim Ribeiro, S\u00e1 de Miranda e en especial o gran l\u00edrico Lu\u00eds de Cam\u00f5es, autor do poema \u00e9pico nacional \"Os Lus\u00edadas\".\nO s\u00e9culo XVII caracterizouse pola introduci\u00f3n do barroco en Portugal, sendo considerado en xeral como un s\u00e9culo de decadencia literaria a pesar da existencia de escritores como Ant\u00f3nio Vieira, Manuel Bernardes e Francisco Rodrigues Lobo. \nOs escritores do s\u00e9culo XVIII para contrarrestar unha certa decadencia da etapa barroca, fixeron un esforzo por recuperar o nivel da Idade de Ouro a trav\u00e9s da creaci\u00f3n de academias e arcadias literarias.\nIdade Contempor\u00e1nea.\nNo s\u00e9culo XIX, despois dun paso polos ideais neocl\u00e1sicos, seguintes ao barroco, estes foron abandonados e Almeida Garrett introduce o Romanticismo, continuado por Alexandre Herculano e Rebelo da Silva. Entre as novelas da segunda metade do s\u00e9culo XIX, desenv\u00f3lvese o realismo, de caracter\u00edsticas naturalistas, cuxos expo\u00f1entes incl\u00fae a E\u00e7a de Queiroz, Ramalho Ortig\u00e3o e Camilo Castelo Branco.\nDurante o s\u00e9culo XX as tendencias literarias est\u00e1n representados principalmente por Fernando Pessoa, considerado como o gran poeta nacional \u00e1 par con Cam\u00f5es, mentres que nos seus \u00faltimos anos destaca o desenvolvemento da ficci\u00f3n en prosa grazas a autores como Ant\u00f3nio Lobo Antunes e o ga\u00f1ador do Premio Nobel de Literatura Jos\u00e9 Saramago.\nA literatura portuguesa no s\u00e9culo XXI destaca por unha impresionante diversidade de voces e tem\u00e1ticas. A narrativa e a poes\u00eda portuguesas contempor\u00e1neas exploran as complexidades da identidade, a memoria e a experiencia migratoria. Valter Hugo M\u00e3e, Dulce Maria Cardoso e Jos\u00e9 Lu\u00eds Peixoto son alg\u00fans dos autores relevantes, caracterizados pola s\u00faa habilidade para mergullarse nas complexidades emocionais e sociais do ser humano. Novas voces de escritores e escritoras nados en Portugal, alg\u00fans migrantes ou de orixe migrante, comezaron a emerxer, introducindo perspectivas novidosas e explorando temas de cruzamento cultural e identidade na di\u00e1spora. Entre os numerosos premios e eventos literarios, o festival aRitmar de Santiago de Compostela reco\u00f1ece anualmente obras portuguesas acheg\u00e1ndoas ao p\u00fablico galego."}
{"id": "12456", "revid": "1822", "url": "https://gl.wikipedia.org/wiki?curid=12456", "title": "Teseo", "text": "Teseo (en grego \"\u0398\u03b7\u03c3\u03b5\u03cd\u03c2\" \"Theseus\") era fillo de Etra e de Exeo, rei de Atenas, a\u00ednda que tam\u00e9n se dixo que o pai foi Poseid\u00f3n, o deus do mar, de feito Etra uniuse na mesma noite aos dous.\nTraxectoria.\nExeo, que non tivera descendencia e que recorrera ao or\u00e1culo de Delfos para acadala, ignoraba que da s\u00faa relaci\u00f3n fugaz con Etra nacera Teseo. As\u00ed que a infancia de Teseo transcorreu na compa\u00f1a da s\u00faa nai na cidade de Trec\u00e9n. Cando cumpriu os dezaseis anos a s\u00faa nai desveloulle o segredo da s\u00faa paternidade e entregoulle unha espada e unhas sandalias de ouro que pertenceran a seu pai.\nViaxe a Atenas.\nTeseo, que desde moi novo destacara pola s\u00faa forza e a s\u00faa valent\u00eda, decidiu dirixirse a Atenas en solitario para co\u00f1ecer ao seu proxenitor, sen temer os perigos que pod\u00eda entra\u00f1ar a viaxe. Pola contra, desexaba emular as faza\u00f1as do seu admirado Heracles, co que ti\u00f1a grande amizade.\nO primeiro en experimentar o seu valor foi Perifetes, o salteador de cami\u00f1os, que, a pesar de ser coxo, dominaba \u00e1 perfecci\u00f3n unha enorme maza de bronce coa que mataba os viaxeiros: a mesma maza que tan \u00fatil lle hab\u00eda ser a Teseo no futuro, pois quedou con ela tras darlle morte.\nOutro dos bandidos aos que tivo que se enfrontar foi Sinis, o dobrador de pinos, que ti\u00f1a un xeito peculiar de se desfacer dos seus inimigos: dobraba dous pinos pr\u00f3ximos, ataba as copas entre si e un brazo da s\u00faa v\u00edtima a cada unha delas. Logo soltaba as \u00e1rbores que, ao se enderezar violentamente, desgarraban o corpo do desgraciado. Teseo, tras acabar con Sinis, mantivo unha relaci\u00f3n amorosa coa s\u00faa filla Perigune de quen tivo un fillo: Melanipo.\nTeseo continuou a s\u00faa viaxe e chegou a Atenas, pero atopouse cun inconveniente: seu pai casara con Medea, a que fora esposa de Xas\u00f3n, co fin de que esta lle dera un herdeiro, ignorante do nacemento de Teseo. Desta uni\u00f3n nacera un fillo ao que chamaron Medo.\nAnte esta situaci\u00f3n inesperada, Teseo decidiu agardar un pouco antes de darse a co\u00f1ecer. Pero Medea, que era unha feiticeira, reco\u00f1eceuno e veu nel un perigo para que o seu fillo accedera ao trono de Atenas. As\u00ed que trazou un plano. Enganou a Exeo, dic\u00edndolle que aquel home era un inimigo de Atenas e que deb\u00edan acabar coa s\u00faa vida, e convenceuno para que o invitase a un banquete no seu palacio. Unha vez al\u00ed, Medea puxo veleno na copa do rapaz pero a casualidade salvou a s\u00faa vida. Teseo sacara a espada que lle deu a s\u00faa nai para cortar a carne. Ent\u00f3n Exeo reco\u00f1eceu a arma, comprendeu o que ocorr\u00eda e quitoulle ao seu fillo a copa dos beizos. Tendo fracasado na s\u00faa empresa, Medea decidiu fuxir co seu fillo.\nTeseo foi daquela reco\u00f1ecido oficialmente como fillo e sucesor do rei. Este feito provocou a rebeli\u00f3n dos Pal\u00e1ntidas, fillos de Palante que era irm\u00e1n de Exeo, xa que un deles ser\u00eda o sucesor de Exeo no caso de que este non tivese descendencia. Teseo, facendo alarde da s\u00faa astucia militar, conseguiu acurralar aos seus adversarios e dar morte a gran parte deles, fuxindo os restantes. Teseo foi ent\u00f3n aclamado por todos os atenienses e reco\u00f1ecido como futuro rei.\nTeseo e o Minotauro.\nDesde hab\u00eda moito tempo, Atenas estaba obrigada a entregar cada ano un tributo a Creta, que consist\u00eda no sacrificio de sete mozos e sete doncelas para seren devorados polo monstro chamado Minotauro, que ti\u00f1a cabeza de touro e corpo de home, e nacera dos amores de Pas\u00edfae, esposa de Minos, cun touro branco. Minos encerr\u00e1rao no Labirinto, construci\u00f3n complicada do arquitecto D\u00e9dalo, na que era f\u00e1cil entrar pero practicamente impos\u00edbel sa\u00edr. Teseo ofreceuse a ir. Unha vez al\u00ed, propuxo ao rei Minos que se daba acabado co monstro quedar\u00edan libres os catorce mozos e Atenas exenta do tributo. Minos aceptou a proposta.\nA principal preocupaci\u00f3n de Teseo era o modo de sa\u00edr do Labirinto e nisto entrou en xogo Ariadna, filla de Minos, que se namorou del e o axudou a se librar da morte no Labirinto ofrec\u00e9ndolle un novelo de f\u00edo para que non se perdese no interior daquel lugar. Teseo seguiu as instruci\u00f3ns de Ariadna, conseguiu matar o monstro e fuxir de Creta no seu barco xunto con Ariadna e o resto dos mozos que o acompa\u00f1aran.\nDe regreso \u00e1 s\u00faa patria, Teseo decidiu parar na illa de Naxos para recoller provisi\u00f3ns e al\u00ed abandonou, sen explicaci\u00f3n aparente, a Ariadna, que se quedara dormida. Cando espertou e se deu de conta do sucedido, chorou amargamente. Por\u00e9n, non moito tempo despois apareceu pola illa o deus Baco e namorouse dela. Ariadna correspondeu este amor e pouco despois casaron.\nVolta a Atenas.\nTeseo continuou a s\u00faa viaxe triunfal cara a Atenas, pero cometeu un tremendo erro. Dix\u00e9ralle a seu pai que \u00e1 volta da s\u00faa viaxe, se sa\u00eda vencedor naquela empresa, hab\u00eda izar unha bandeira branca en sinal de vitoria; en caso contrario, se perecese, regresar\u00eda a embarcaci\u00f3n coa s\u00faa acostumada bandeira negra. Teseo esqueceu cambiar a bandeira, e o seu pai, que veu desde unha torre como se acercaba o barco polo horizonte portando a bandeira negra, desconsolado, botouse ao mar e morreu. A ese mar que ba\u00f1a as costas de Grecia ch\u00e1maselle desde ent\u00f3n mar Exeo.\nUnha vez en Atenas e tras herdar o trono de seu pai, casou cunha das Amazonas (mulleres guerreiras que viv\u00edan cerca do C\u00e1ucaso), Ant\u00edope, que lle deu un fillo chamado Hip\u00f3lito. Ao pouco tempo Teseo repudiou \u00e1 s\u00faa esposa para casar con Fedra, filla tam\u00e9n do rei Minos. Dise que Acamante foi fillo del. Fedra namorouse perdidamente do seu fillastro Hip\u00f3lito e acos\u00e1bao, pero s\u00f3 obti\u00f1a o desd\u00e9n de Hip\u00f3lito. As\u00ed que, v\u00e9ndose deshonrada pola vergo\u00f1a e nun arrebato de rabia suicidouse, deixando como vinganza unha nota ao seu esposo Teseo na que dic\u00eda que Hip\u00f3lito tentara violala. Teseo, enfurecido, desterrou ao seu fillo, que morreu v\u00edtima do ataque dun monstro mari\u00f1o enviado polo deus Neptuno a instancias de Teseo.\n\u00daltimos d\u00edas de Teseo.\nXa en idade avanzada, Teseo acompa\u00f1ou ao seu amigo Pir\u00edtoo ao Inferno, xa que este \u00faltimo quer\u00eda raptar a Pers\u00e9fone, a esposa de Hades, para casar con ela. Pero o deus do Hades lles tendeu unha trampa: invitounos a un banquete e unha vez que os tivo sentados \u00e1 mesa, deixounos adheridos aos asentos. Teseo foi rescatado por Heracles, que coa s\u00faa forza logrou despegalo do asento; en cambio, Piritoo permaneceu condenado a quedar al\u00ed para toda a eternidade.\n\u00c1 s\u00faa volta dos infernos, nos \u00faltimos anos da s\u00faa vida, Teseo encontrouse cun caos total no goberno da s\u00faa cidade e decidiuse a se desterrar voluntariamente \u00e1 illa de Esciros onde foi asasinado polo seu rei Licomedes."}
{"id": "12473", "revid": "85894", "url": "https://gl.wikipedia.org/wiki?curid=12473", "title": "Astorga", "text": "Astorga (en leon\u00e9s, Estorga) \u00e9 unha cidade da provincia de Le\u00f3n, sita na comunidade aut\u00f3noma de Castela e Le\u00f3n, (Espa\u00f1a), at\u00f3pase a 48 quil\u00f3metros ao suroeste da capital provincial de Le\u00f3n, \u00e9 cabeza da comarca da Maragater\u00eda. A s\u00faa poboaci\u00f3n \u00e9 de 10.553 habitantes (INE, 2021).\nCorresponde \u00e1 antiga Asturica Augusta - top\u00f3nimo do cal o actual \u00e9 unha derivaci\u00f3n -, capital dun dos conventos xur\u00eddicos da antiga Gallaecia. \u00c9 tam\u00e9n s\u00e9 do bispado hom\u00f3nimo.\nEtimolox\u00eda.\nAstorga \u00e9 unha evoluci\u00f3n natural do top\u00f3nimo antigo \"Asturica\". A orixe e significado deste \u00faltimo deu lugar a varias teor\u00edas, sendo na actualidade un top\u00f3nimo moi discutido. En \u00e9poca romana recibiu o sobrenome de \"Augusta\", en honor ao emperador Augusto.\nXeograf\u00eda.\nSituada sobre o cruzamento do Cami\u00f1o de Santiago ou V\u00eda Franc\u00edxena e a V\u00eda ou Ruta da Prata, o itinerario desde o Sur peninsular de peregrinaci\u00f3n a Santiago de Compostela. Astorga est\u00e1 xa na meseta leonesa, a unha altitude de 850 m, sobre un outeiro que se ergue sobre a chaira circundante, e ao seu p\u00e9 corre o r\u00edo Tuerto, afluente do \u00d3rbigo.\nHistoria.\nA li\u00f1a de tempo da historia dos galaicos incl\u00fae probas de que en Astorga atop\u00e1ronse artefactos que se remontan a m\u00e1is de 200.000 anos, anteriores ao Paleol\u00edtico. A 210 quil\u00f3metros de distancia de Astorga, na Serra de Atapuerca existe un rico rexistro f\u00f3sil dos primeiros humanoides en Espa\u00f1a. O estudo cient\u00edfico destes restos proporcionan valiosa informaci\u00f3n sobre da aparencia e da forma en que viv\u00edan estes humanoides. A Xunta de Castela e Le\u00f3n designou o sitio como \"Espazo Cultural\".\nEstes artefactos de esta\u00f1o atopados na zona de Astorga datan de c. 2750 aC. Os artefactos como tubos e aneis de dobre eixe atopados en Astorga son propios dun complexo cultural atl\u00e1ntico do per\u00edodo da Idade de Bronce c. 1300-700 aC que se incl\u00faen na cultura castrexa.\nAs murallas romanas foron reconstru\u00eddas polo bispo Nu\u00f1o ao redor de 1242 e foron sometidas a varias reparaci\u00f3ns durante a Idade Media. A cidade ti\u00f1a ba\u00f1os termais con auga quente, quente, sistemas de auga fr\u00eda, sauna e dous sistemas de cloacas principal a\u00ednda en uso hoxe en d\u00eda. As ru\u00ednas das termas romanas son a\u00ednda visibles hoxe en d\u00eda."}
{"id": "12478", "revid": "22570", "url": "https://gl.wikipedia.org/wiki?curid=12478", "title": "Traballo social", "text": "Traballo social \u00e9 unha profesi\u00f3n anteriormente co\u00f1ecida como Asistencia Social.\nA definici\u00f3n adoptada na Reuni\u00f3n Xeral celebrada en Montreal, en xullo de 2000 pola FITS, e m\u00e1is recentemente pola, Asociaci\u00f3n Internacional de Escolas de Traballo Social (IASSW) \u00e9 a seguinte:\n\"A profesi\u00f3n do traballo social promove o cambio social, a soluci\u00f3n de problemas nas relaci\u00f3ns humanas e o fortalecemento e a liberaci\u00f3n das persoas para incrementar o benestar. Mediante a utilizaci\u00f3n de teor\u00edas sobre o comportamento humano e os sistemas sociais, o traballo social interv\u00e9n nos puntos nos que as persoas interact\u00faan co seu contorno. Os principios dos dereitos humanos e a xustiza social son fundamentais para o traballo social\".\nO profesional encargado de exercer esta profesi\u00f3n \u00e9 o Traballador Social, anteriormente co\u00f1ecido como Asistente Social.\nAs funci\u00f3ns primordiais deste profesional, Traballador Social, son:"}
{"id": "12479", "revid": "132", "url": "https://gl.wikipedia.org/wiki?curid=12479", "title": "Verbo intransitivo", "text": ""}
{"id": "12480", "revid": "1131", "url": "https://gl.wikipedia.org/wiki?curid=12480", "title": "Praia da Lanzada", "text": "A praia da Lanzada \u00e9 un dos areais galegos m\u00e1is co\u00f1ecidos. Pertencente \u00e1 parroquia San Vicente do Grove, est\u00e1 situada no tramo de costa entre os concellos de Sanxenxo e O Grove.\n\u00c9 unha praia aberta con m\u00e1is de 2.700 m de lonxitude, sendo a s\u00e9tima m\u00e1is longa de toda Galicia. Tivo concedida a Bandeira Azul pero, en 2017, o concello do Grove renunciou \u00e1s bandeiras azuis en todo o seu termo, mant\u00e9ndose o galard\u00f3n para o tramo de Sanxenxo. Disp\u00f3n de multitude de servizos.\nNas proximidades at\u00f3panse a Torre da Lanzada, o Castro da Lanzada e a ermida da Nosa Se\u00f1ora da Lanzada, todos eles xa en terreos do concello de Sanxenxo."}
{"id": "12482", "revid": "132", "url": "https://gl.wikipedia.org/wiki?curid=12482", "title": "Verbo ditransitivo", "text": ""}
{"id": "12483", "revid": "262", "url": "https://gl.wikipedia.org/wiki?curid=12483", "title": "Verbo transitivo", "text": ""}
{"id": "12486", "revid": "5132", "url": "https://gl.wikipedia.org/wiki?curid=12486", "title": "Sunismo", "text": ""}
{"id": "12487", "revid": "89787", "url": "https://gl.wikipedia.org/wiki?curid=12487", "title": "Islamismo", "text": "Islamismo \u00e9 o nome que reciben un conxunto heterox\u00e9neo de doutrinas e pr\u00e1cticas pol\u00edticas que basicamente defenden o islam non s\u00f3 como relixi\u00f3n sen\u00f3n como base para rexeren as esferas econ\u00f3mica, pol\u00edtica e social do Estado. O islamismo non \u00e9, polo tanto, un movemento de car\u00e1cter relixioso sen\u00f3n pol\u00edtico. De a\u00ed que a maior parte dos escritos islamistas non traten sobre relixi\u00f3n sen\u00f3n sobre ideolox\u00eda pol\u00edtica.\nCaracter\u00edsticas.\nO termo \"islamismo\" util\u00edzase con frecuencia, incorrectamente, para nomear ao islam. Con frecuencia, tam\u00e9n, asim\u00edlase o islamismo ao que, en Occidente sobre todo, adoita chamarse integrismo ou fundamentalismo. Non obstante, a\u00ednda que nalg\u00fans puntos coincide con eles, o islamismo \u00e9 algo conceptualmente distinto. En efecto, ao pretender un retorno \u00e1s fontes do islam como base para a organizaci\u00f3n social, o islamismo conf\u00fandese a mi\u00fado cunha especie de tradicionalismo. Por\u00e9n, choca acot\u00edo con este xa que ao facer unha interpretaci\u00f3n literal da doutrina obv\u00eda usos que non pertencen a esta pero que foron consagrados pola tradici\u00f3n. As\u00ed, por exemplo, a doutrina isl\u00e1mica non prohibe a participaci\u00f3n das mulleres na vida pol\u00edtica, pero a tradici\u00f3n si, e en moitos lugares d\u00e1se o caso de que nas organizaci\u00f3ns islamitas hai maior n\u00famero de activistas mulleres que, por exemplo, en organizaci\u00f3ns laicas de esquerdas.\nOrixe e evoluci\u00f3n.\nO islamismo \u00e9 moi diverso e dificilmente pode ser asimilado a ning\u00fan movemento relixioso ou pol\u00edtico occidental. Ten a s\u00faa orixe na organizaci\u00f3n Irm\u00e1ns Musulm\u00e1s fundada no Exipto no 1928, e experimentou un auxe crecente desde os anos oitenta. Iso \u00e9 froito, por unha parte, do fracaso do modelo socialista do nacionalismo \u00e1rabe, encarnado polo partido Baaz ou polo naserismo, que durante moitos anos encarnou as aspiraci\u00f3ns de transformaci\u00f3n social no mundo \u00e1rabe; e por outra, do triunfo da revoluci\u00f3n isl\u00e1mica en Ir\u00e1n, que marcou un modelo a seguir.\nDurante os anos oitenta e noventa o retorno \u00e1 esencia do islam e a busca da propia identidade v\u00edronse favorecidos pola crise socioecon\u00f3mica, a occidentalizaci\u00f3n do modo de vida na maior\u00eda dos pa\u00edses musulm\u00e1s e a globalizaci\u00f3n da econom\u00eda. Trala instauraci\u00f3n en 1969 da Rep\u00fablica \u00c1rabe Libia Popular e Socialista (obra de Muammar al-Gaddafi, que implantou un r\u00e9xime onde se conx\u00fagan panislamismo e socialismo), a Revoluci\u00f3n Isl\u00e1mica de Ir\u00e1n (1979), dirixida polo aiatol\u00e1 Ruhollah Khomeini e que supuxo a implantaci\u00f3n dunha rep\u00fablica isl\u00e1mica naquel pa\u00eds, ofreceu o primeiro modelo espec\u00edfico aos movementos e partidos isl\u00e1micos. Outros lugares en onde se adoptou con \u00e9xito un islamismo de maior ou menor radicalidade foron Arabia Saudita, o Sud\u00e1n, Chechenia e, desde 1996 a 2001, gran parte do territorio de Afganist\u00e1n controlado polos talib\u00e1ns.\nOs islamitas pretenden conquistar a opini\u00f3n p\u00fablica dos pa\u00edses musulm\u00e1ns por medio dunha acci\u00f3n social. Dunha eficacia limitada, as redes de axuda mutua destinadas a remediar o paro e a pobreza, as\u00ed como a carencia de servizos sociais, contrib\u00faen a manteren a s\u00faa influencia, especialmente entre os mozos, primeiras v\u00edtimas das crises econ\u00f3micas."}
{"id": "12488", "revid": "98629", "url": "https://gl.wikipedia.org/wiki?curid=12488", "title": "Pan", "text": "O pan (do lat\u00edn \"panis\") \u00e9 un alimento b\u00e1sico que forma parte da dieta tradicional en Europa, Oriente Medio, India, Am\u00e9rica e Ocean\u00eda. Ad\u00f3itase preparar mediante o enfornado dunha masa, elaborada fundamentalmente con fari\u00f1a de cereais, sal e auga; en ocasi\u00f3ns eng\u00e1dense outros produtos para conferirlle determinadas calidades, como especias, froitos secos, froitas confitadas, mel etc. A mestura, na maior\u00eda das ocasi\u00f3ns, adoita conter l\u00e9vedos para que fermente a masa e sexa m\u00e1is esponxosa e tenra.\nA adici\u00f3n do l\u00e9vedo provoca a fermentaci\u00f3n da masa antes do enfornado, e como consecuencia, proporci\u00f3nalle volume e esponxosidade debido \u00e1 produci\u00f3n de pequenas burbullas de di\u00f3xido de carbono (CO2) que quedan inmersas entre a masa h\u00famida da fari\u00f1a. Ao pan elaborado sen o emprego de levedo ch\u00e1maselle pan \u00e1cimo e, debido a esa falta de l\u00e9vedo, carece da esponxosidade t\u00edpica dos pans \"inchados\" ou \"l\u00e9vedos\"; pode ser cocido no forno, asado nunha prancha ou mesmo frito.\n\u00c9 moi posible que as elaboraci\u00f3ns m\u00e1is primitivas de pan non levasen l\u00e9vedo, e a fari\u00f1a consistise en grans malamente mo\u00eddos mesturados con auga que se deixaban secar ao sol ou que acababan entre as cinzas dun lume. Os pans aplanados, moi populares nalgunhas culturas, \u00e9 moi posible que sexan os de fabricaci\u00f3n m\u00e1is antigos. Unha variante do pan con denominaci\u00f3n propia, son as galletas e os pasteis, que pos\u00faen diferentes masas azucradas. \u00c9 moi posible que xurdisen do co\u00f1ecemento panadeiro como unha necesidade de facer pans \"m\u00e1is manexables\" e nutritivos.\n\u00c1 masa p\u00f3denselle dar diferentes formas, debido ao emprego de diversos moldes e t\u00e9cnicas de amasado. Desta forma existen: as barras, os moletes, os rosc\u00f3ns, o pan de molde, as roscas etc.\nA fari\u00f1a m\u00e1is habitual \u00e9 a de trigo, pero tam\u00e9n se elabora coa fari\u00f1a doutros cereais, como o centeo, cebada ou millo (a broa) e mesmo doutros produtos, como o arroz, a pataca e a soia.\nAs partes principais son a codia (parte exterior, que adoita ser rexa e torrada) e mailo miolo (parte interior branda e esponxosa).\nO pan foi tan importante na alimentaci\u00f3n humana, que se considera como sin\u00f3nimo de alimento en moitas culturas. As\u00ed mesmo, participa en moitos rituais relixiosos e sociais, como o \"matzoh\", na Pascua xud\u00eda, a hostia na eucarist\u00eda cristi\u00e1, o rito de benvida dos pobos eslavos que involucra o pan e o sal etc\u00e9tera.\nAntigamente nas zonas rurais, o pan era elaborado nos n\u00facleos familiares e os poucos establecementos para dispensar o pan, as panader\u00edas, foron cobrando importancia nas zonas urbanas. Hoxe en d\u00eda existen electrodom\u00e9sticos espec\u00edficos cos que se pode elaborar pan de forma moi sinxela, como por exemplo na m\u00e1quina panificadora.\nNa actualidade o pan \u00e9 un dos alimentos b\u00e1sicos que pode atoparse en case calquera tenda de alimentaci\u00f3n e grandes superficies. O seu valor fai que se poidan calcular \u00edndices econ\u00f3micos de referencia, como o \u00edndice de prezos ao consumo (IPC), empregado para determinar a evoluci\u00f3n do custo de vida nas naci\u00f3ns.\nHistoria.\nO pan foi o alimento b\u00e1sico da humanidade desde a prehistoria. Alg\u00fans autores imaxinan os inicios do pan; poder\u00eda ser unha masa de grans semimo\u00eddos e lixeiramente humedecida, que se ter\u00eda cocido ao sol sobre unha pedra quente ou simplemente terse deixado abandonada a car\u00f3n do lume, ou doutra fonte de calor diversa. Probablemente, os primeiros pans estar\u00edan feitos con fari\u00f1as de landras. Os arque\u00f3logos desenterraron fragmentos de pan \u00e1cimo nas escavaci\u00f3ns de poboados preto dos lagos su\u00edzos. S\u00e1bese que os exipcios elaboraban pan dende moi antigo, e deles datan tam\u00e9n as primeiras evidencias arqueol\u00f3xicas da utilizaci\u00f3n de fermento no pan as\u00ed como o emprego de fornos. Crese que descubriron a fermentaci\u00f3n por casualidade. O pan para os exipcios era tan importante que se consideraba como unha moeda para pagar os xornais. O pan m\u00e1is antigo de Europa (panci\u00f1o de Ovelg\u00f6nne) foi atopado en Buxtehude, Baixa Saxonia, en 1952, datado na Idade de Ferro prerromana.\nEn Roma, durante a Rep\u00fablica xa hab\u00eda fornos p\u00fablicos. Para os lexionarios romanos o pan era un alimento habitual e era corrente que a s\u00faa dieta fose en gran medida olivas e pan. Entreg\u00e1banselles tres libras de trigo ao d\u00eda, que trituraban nun mu\u00ed\u00f1o de man compartido por un grupo limitado de soldados. Nalgunhas rexi\u00f3ns que non formaban parte do imperio como Alema\u00f1a ou Suecia, alg\u00fans habitantes que combateran no ex\u00e9rcito romano adoptaban o consumo de pan, e de aqu\u00ed estend\u00edase a sectores da poboaci\u00f3n. O seu nome prov\u00e9n do lat\u00edn \"pannus\" o que significa masa branca. Este gran consumo de pan durante o Imperio romano implicou a grande importancia que tivo o cultivo e comercio do trigo.\nCoa ca\u00edda do Imperio romano produciuse un desabastecemento de trigo en case toda Europa, que xa se afixera de xeito masivo ao seu consumo. As exportaci\u00f3ns cara ao norte desapareceron por completo. Proba da ampla difusi\u00f3n do pan nesa \u00e9poca \u00e9 a palabra inglesa \"lady\", que significa en ingl\u00e9s antigo \"a persoa que amasa o pan\". En Escandinavia, ante a escaseza de trigo, a poboaci\u00f3n tivo que afacerse a elaborar pans de centeo e de cebada, sendo corrente que se lle engadise \u00e1 masa casca de pi\u00f1eiro mo\u00edda.\nNa Idade Media empezan a elaborarse distintos tipos de pan, ante a escaseza de trigo, e como consecuencia diso, comeza o seu comercio. O pan branco era un privilexio dos ricos, e o pan negro de cebada, centeo ou avea era para o resto da poboaci\u00f3n. Fac\u00edase \u00e1 man, no propio fogar ou en fornos p\u00fablicos. A ampliaci\u00f3n progresiva do sistema alimentario introduciu cambios nos h\u00e1bitos diet\u00e9ticos. O pan deixou de ser o elemento b\u00e1sico do r\u00e9xime do conxunto da poboaci\u00f3n. Unha maior variedade de produtos que permit\u00eda un mellor equilibrio na alimentaci\u00f3n, fortaleceu a robustez e o talle dos individuos. Na elaboraci\u00f3n do pan empezou a empregarse alg\u00fan tipo de maquinaria. Unha das elaboraci\u00f3ns m\u00e1is t\u00edpicas eran as sopas: pan remollado nun l\u00edquido.\nA evoluci\u00f3n hist\u00f3rica do pan fundamentase en tres v\u00edas posibles: por unha banda a mellora e evoluci\u00f3n nos elementos mec\u00e1nicos que pulverizan os grans (os mu\u00ed\u00f1os etc.), por outro, a mellora nos microorganismos que poboan o l\u00e9vedo e finalmente, a evoluci\u00f3n dos fornos e os elementos que proporcionan focos de calor (fornos).\nO \"pan branco\", feito con fari\u00f1a refinada, era un privilexio dos ricos, e o \"pan negro\" era para o resto da poboaci\u00f3n. Fac\u00edase \u00e1 man, no propio fogar ou nos fornos p\u00fablicos. No s\u00e9culo XIX comezaron a empregarse algunhas m\u00e1quinas.\nNo s\u00e9culo XX a axuda de m\u00e1quinas \u00e9 total: amasadoras, fornos autom\u00e1ticos, transportadoras, arrefriadoras, cortadoras e ata m\u00e1quinas para envolver. A finais deste s\u00e9culo populariz\u00e1ronse os pans integrais ou negros.\nIngredientes do pan.\nOs ingredientes b\u00e1sicos, e necesarios para a elaboraci\u00f3n do pan son s\u00f3 dous: fari\u00f1a e auga. O sal \u00e9 un compo\u00f1ente opcional que se emprega para dar sabor e fortalecer a masa. Nalg\u00fans lugares non se emprega nin sequera na elaboraci\u00f3n do pan (son famosos polas s\u00faas caracter\u00edsticas os pans elaborados na Toscana, Italia). Segundo o tipo de pan que se trate p\u00f3dese inclu\u00edr como cuarto ingrediente o fermento. As culturas, as tradici\u00f3ns, e as caracter\u00edsticas culinarias das rexi\u00f3ns inducen diversas variantes respecto dos ingredientes; case sempre a elaboraci\u00f3n do pan dunha forma \u00e9 determinada e proporciona un car\u00e1cter propio e caracter\u00edstico a unha rexi\u00f3n, ou a unha gastronom\u00eda.\nFari\u00f1a.\nA fari\u00f1a \u00e9 o principal ingrediente do pan. Consta basicamente dun cereal (ou unha mestura deles) que foi mo\u00eddo finamente ata chegar a unha textura en forma de po (por regra xeral \u00e9 s\u00f3 o endosperma do cereal). Dependendo do uso final que se queira dar \u00e1 fari\u00f1a: pastas, panadar\u00eda, repostar\u00eda, ad\u00f3itase moer con maior ou menor intensidade ata lograr un po dunha fineza extrema. Existen seis tipos de fari\u00f1a dependendo da taxa de extracci\u00f3n:\nSegundo o bi\u00f3logo C\u00e9sar Lema, a porcentaxe de minerais vai decrecendo canto maior \u00e9 o grao de eliminaci\u00f3n do farelo, de maneira que a fari\u00f1a branca (ou T 55) \u00e9 unha fari\u00f1a de escaso valor nutritivo. As fari\u00f1as moi refinadas cons\u00e9rvanse mellor ao teren menos graxa, mais son moi pobres en minerais do grupo B, calcio, ferro, prote\u00ednas e fibra. A doutora Caterine Kousmine relata que as fari\u00f1as integrais conte\u00f1en un 85% m\u00e1is de calcio e ferro que as mesmas fari\u00f1as refinadas.\nA moenda tradicional en Galiza f\u00edxose en mu\u00ed\u00f1os de pedra, a\u00ednda que na actualidade faise principalmente en mu\u00ed\u00f1os el\u00e9ctricos de aceiro. Sinala C\u00e9sar Lema que no cereal hai dous elementos moi importantes, o xerme (rico en vitaminas, graxas poliinsaturadas, prote\u00ednas e minerais) e a aleurona (rica en vitaminas, prote\u00ednas e encimas); mais a moenda que preserva mellor estas calidades nutricionais \u00e9 a realizada con mu\u00ed\u00f1o de pedra, feito constatado tam\u00e9n polo enxe\u00f1eiro agr\u00f3nomo Claude Aubert.\nA fari\u00f1a ad\u00f3itase comercializar en paquetes que roldan o quilogramo, a embalaxe ad\u00f3itase presentar en papel ou cart\u00f3n. As fari\u00f1as comercializadas hoxe en d\u00eda adoitan levar unha mestura de diversos tipos de cereais mo\u00eddos, e por regra xeral adoitan estar enriquecidas.\nPara comprender o proceso de panificaci\u00f3n conv\u00e9n entender a fari\u00f1a como un conxunto de d\u00faas substancias:\nA porcentaxe de glute define \u00e1s veces os tipos de fari\u00f1a: por exemplo as fari\u00f1as de forza son aquelas que pos\u00faen un alto contido de glute (pode superar o 11 % de peso total), \u00e9 por esta raz\u00f3n que un alto contido de glute fai que o amasado requira m\u00e1is forza, xa que a masa destas fari\u00f1as \u00e9 m\u00e1is resistente ao estirado manual. Ao contrario, as \"fari\u00f1as d\u00e9biles\" son aquelas cun contido baixo en glute que proporcionan masas m\u00e1is f\u00e1ciles de manipular. Algunhas variedades de cereais conte\u00f1en m\u00e1is glute que outras, por exemplo: a fari\u00f1a de trigo \u00e9 rica en glute e por iso importante para crear unha textura esponxosa, pola contra as fari\u00f1as de cebada ou de avea pos\u00faen menos glute e menos capacidade de reter o CO2 (resultando masas menos esponxosas).\n\u00c9 corrente tam\u00e9n atopar mesturas de fari\u00f1as de trigo con outros cereais pobres de glute, ata \u00e9 habitual que se mesturen fari\u00f1as de trigo de diferentes procedencias, e riqueza en glute, para obter fari\u00f1as moi ricas destinadas a pans espec\u00edficos. Existen clasificaci\u00f3ns de fari\u00f1a especiais que conte\u00f1en indicaci\u00f3ns da pureza e da cantidade de endosperma, as\u00ed como o contido en cinzas. As clasificaci\u00f3ns m\u00e1is reco\u00f1ecidas internacionalmente son a francesa e a estadounidense.\nA fari\u00f1a pos\u00fae tam\u00e9n outras substancias (nunha porcentaxe en peso inferior ao 1 %), como pode ser unha proporci\u00f3n pequena de l\u00edpidos, que te\u00f1en como misi\u00f3n favorecer as uni\u00f3ns das prote\u00ednas do glute (gliadina e glute\u00edna), cont\u00e9n tam\u00e9n outros hidratos de carbono (separadamente do amid\u00f3n) e algunhas enzimas: as amilases, proteases (act\u00faan sobre as prote\u00ednas do glute, transform\u00e1ndoas en cadeas m\u00e1is curtas, o sal inhibe a acci\u00f3n desta enzima) e as lipases.\nAuga.\nA auga ten como misi\u00f3n activar as prote\u00ednas da fari\u00f1a para que a masa adquira textura branda e moldeable. Pos\u00fae ademais a capacidade disolvente acuoso das substancias engadidas \u00e1 masa, sendo ademais necesaria para a marcha da fermentaci\u00f3n. A composici\u00f3n qu\u00edmica da auga empregada afecta \u00e1s calidades do pan. A proporci\u00f3n de auga empregada na elaboraci\u00f3n da masa influencia a consistencia final. Adoita aplicarse auga de tal forma que supo\u00f1a un 43 % do volume total da masa (ou o que \u00e9 o mesmo un 66,6 % do peso da fari\u00f1a, ou a fari\u00f1a \u00e9 1 e 1/2 veces o peso de auga). Se se pon un contido acuoso inferior ao 43 % a masa \u00e9 menos extensible e m\u00e1is densa.\nNo entanto, a cantidade de auga que pode absorber unha fari\u00f1a depende do tipo de cereal empregado na s\u00faa elaboraci\u00f3n e da composici\u00f3n de prote\u00ednas (por exemplo as fari\u00f1as de alto contido proteico absorben m\u00e1is auga). As\u00ed e todo, o tipo de pan pode influenciar tam\u00e9n a proporci\u00f3n final de auga na masa e pode acabar sendo un tema de preferencia do propio panadeiro que elabora o pan. Os panadeiros usan un sistema de porcentaxes denominado \"taxa de hidrataci\u00f3n\", tam\u00e9n co\u00f1ecido como \"porcentaxe de panadeiro\"; na que o peso da fari\u00f1a representa unha porcentaxe de 100, o resto dos ingredientes m\u00eddense como porcentaxes sobre a fari\u00f1a. A auga pode representar desde un cincuenta por cento en pans lixeiros, ata un setenta por cento en pans m\u00e1is artes\u00e1ns. Alg\u00fans panadeiros poden chegar ao oitenta por cento de auga ou mesmo igual\u00e1rense auga e fari\u00f1a canto \u00e1 proporci\u00f3n.\nA calidade e composici\u00f3n das augas infl\u00faen na formaci\u00f3n da masa, por exemplo s\u00e1bese que as augas cun car\u00e1cter \u00e1cido endurecen a rede de glute, mentres que as alcalinas suavizan a masa. Esta \u00e9 a raz\u00f3n pola que \u00e1s veces se empregan augas minerais ou filtradas na elaboraci\u00f3n da masa para evitar que estas variables afecten negativamente \u00e1 masa final; matando, ou inhibindo, por exemplo os l\u00e9vedos. As augas fluoradas poden chegar a deter a fermentaci\u00f3n. O medio l\u00edquido da mestura pode tam\u00e9n conter outras substancias l\u00edquidas cunha funci\u00f3n similar \u00e1 da auga, como pode ser o leite, o soro de manteiga, bebidas alcoh\u00f3licas como pode ser o vi\u00f1o ou a cervexa ou whisky de malte e ata mesturas avinagradas diversas.\nAlgunhas investigaci\u00f3ns mostran que o proceso de hidrataci\u00f3n da masa trala s\u00faa mestura coa auga pode levar entre 10-20 minutos, tempo que \u00e9 necesario para repousar a masa e deixar que se impregne' por completo. Conv\u00e9n atrasar a adici\u00f3n do l\u00e9vedo ata que a masa h\u00e1xase hidratado ben, tras este per\u00edodo de 'repouso'. A dureza da auga pode influ\u00edr na elaboraci\u00f3n do pan debido a que pos\u00faen sales minerais que favorecen a fermentaci\u00f3n coas l\u00e9vedos, por regra xeral as augas de dureza media son preferibles para a elaboraci\u00f3n do pan. Se a auga \u00e9 dura a masa ter\u00e1 dificultade para chegar ao seu punto de resistencia.\nSal.\nA sal \u00e9 un ingrediente opcional nalg\u00fans pans, a misi\u00f3n do sal \u00e9 por unha banda a de reforzar os sabores e aromas do propio pan, e por outra banda afectar \u00e1 textura final da masa (poden alcanzar ata un 2 % do peso total da fari\u00f1a). Os pans tradicionais non adoitan levar sal, con todo algunhas masas como os croissants, ou os brioche, pos\u00faen grandes cantidades (por encima do 3 %) co obxecto de reforzar e igualar o sabor da manteiga. Ad\u00f3itanse empregar na elaboraci\u00f3n de pans sales mari\u00f1os se \u00e9 posible con pouco grado de refinamento e que se mesturan nas primeiras fases do amasamento da fari\u00f1a. Sexa como sexa, a maior\u00eda das receitas que engaden o sal falan do emprego de sales non-refinados, como poden ser o sal negro, o sal afumado, etc\u00e9tera. O sal contrib\u00fae dunha forma indirecta \u00e1 formaci\u00f3n da cor marr\u00f3n da codia do pan, debido a que retarda a fermentaci\u00f3n e isto xera un \"exceso\" de azucres que favorecen durante o enfornado a formaci\u00f3n destas cores douradas da codia. O sal ten ademais un lixeiro efecto funxicida, a s\u00faa presenza no pan permite alargar a s\u00faa vida comestible.\nNalg\u00fans casos, acons\u00e9llase engadir o sal tralo completo fermentado do pan para evitar a morte ou inhibici\u00f3n dos l\u00e9vedos (proceso co\u00f1ecido como aut\u00f3lise). No m\u00e9todo de aut\u00f3lise o sal e o l\u00e9vedo eng\u00e1dense tras un repouso de 10-20 minutos. Alg\u00fans autores opinan que o sal atrasa o efecto do l\u00e9vedo, prolongando desta forma a fermentaci\u00f3n (os l\u00e9vedos buscan os azucres da fari\u00f1a e o sal fai m\u00e1is dif\u00edcil o traballo fermentativo). A sal empr\u00e9gase \u00e1s veces como un elemento decorativo e adoita situarse en forma de grosos grans na superficie da codia: como \u00e9 no caso dos pretzel.\nO consumo de sal que vai unido ao risco de padecer hipertensi\u00f3n arterial, levou \u00e1s autoridades sanitarias de Espa\u00f1a e doutros pa\u00edses europeos como Reino Unido, Francia e Alema\u00f1a a establecer acordos con distintas asociaci\u00f3ns de fabricantes de pan, para limitar o contido de sal no pan. Deste xeito, nos \u00faltimos catro anos, en Espa\u00f1a, o contido de sal reduciuse desde os 22 gramos por quilo de fari\u00f1a que ti\u00f1a en 2005 ata 16,3 que ten no 2009, o que significa un descenso do 26,4 %.\nL\u00e9vedo.\nA l\u00e9vedo \u00e9 un conxunto de microorganismos unicelulares que te\u00f1en por obxecto alimentarse do amid\u00f3n e dos azucres existentes na fari\u00f1a. Os l\u00e9vedos forman parte da familia dos fungos. Este proceso metab\u00f3lico d\u00e1 lugar \u00e1 fermentaci\u00f3n alcoh\u00f3lica cuxo resultado \u00e9 o etanol (cuxa f\u00f3rmula qu\u00edmica \u00e9: CH3-CH2-OH), di\u00f3xido de carbono (CO2) en forma de gas. O gas liberado fai que a masa do pan se inche, aumentando de volume. O alcohol et\u00edlico evaporase durante o afornado do pan, debido \u00e1s temperaturas alcanzadas no seu interior. Malia empregar os l\u00e9vedos na fermentaci\u00f3n do pan desde hai xa case m\u00e1is de 6000 anos, foron tan s\u00f3 comprendidas ata a presentaci\u00f3n das investigaci\u00f3ns realizadas por Louis Pasteur que deron luz \u00e1 explicaci\u00f3n cient\u00edfica da fermentaci\u00f3n como un proceso biol\u00f3xico. A clave do emprego dos l\u00e9vedos \u00e9 a \"xeraci\u00f3n gaseosa\" que \"incha\" a masa mestura de fari\u00f1a e auga. S\u00e1bese que o proceso de fermentaci\u00f3n \u00e9 altamente dependente da temperatura e que se produce \u00e1 s\u00faa m\u00e1xima velocidade aos 35oC. Os l\u00e9vedos incorp\u00f3ranse durante as primeiras etapas de mestura entre a fari\u00f1aa e a auga.\nHoxe en d\u00eda co\u00f1\u00e9cense case m\u00e1is de 100 especies diferentes denominadas como l\u00e9vedos; algunhas delas son responsables de causar infecci\u00f3ns, outros l\u00e9vedos contrib\u00faen \u00e1 dexeneraci\u00f3n e putrefacci\u00f3n dos alimentos. De todas elas, unha especie en particular \u00e9 a responsable de causar a fermentaci\u00f3n do pan, tr\u00e1tase da \"Saccharomyces cerevisiae\". Este l\u00e9vedo \u00e9 igualmente a causante da fermentaci\u00f3n do vi\u00f1o e da cervexa. O metabolismo do l\u00e9vedo pode expresarse en forma de reacci\u00f3n qu\u00edmica sinxela da seguinte forma:\nC6H12O6 \u2192 2 C2H5-OH + 2 CO2\nO que significa: unha mol\u00e9cula de glicosa (que pode ser o amid\u00f3n da fari\u00f1a) mediante a acci\u00f3n do metabolismo dos l\u00e9vedos acaba en d\u00faas mol\u00e9culas de etanol e d\u00faas de di\u00f3xido de carbono (gas). O gas queda atrapado na rede da gluteina e aumenta o volume da masa (diminu\u00edndo a s\u00faa densidade).\nBaixo a denominaci\u00f3n de l\u00e9vedos podemos atoparnos tres tipos (sempre do tipo \"s. cerevisiae\") nos establecementos:\nA cantidade de l\u00e9vedo que emprega o panadeiro pode variar dependendo do tipo de masa que se queira elaborar e pode oscilar entre o 0,5-4 % do peso da fari\u00f1a (no caso de l\u00e9vedos secos div\u00eddese entre dous a cantidade total empregada). \u00c1s veces ad\u00f3itase inclu\u00edr prefermentadores (en ingl\u00e9s denom\u00ednase \"poolish\") \u00e1 fari\u00f1a co obxecto de mellorar os efectos dos l\u00e9vedos na fari\u00f1as e para iso empr\u00e9ganse diversos m\u00e9todos como pode ser o fermento de masa \u00e1cida que se trata dun cultivo dos l\u00e9vedos existentes no aire para que se cultiven na fari\u00f1a e acaben formando un fermento (denominado \u00e1s veces tam\u00e9n como \"masa nai\"), a formaci\u00f3n deste fermento xera di\u00f3xido de carbono (CO2) e \u00e1cido l\u00e1ctico (H3C-CH(OH)-COOH). As especies de l\u00e9vedos empregados neste tipo de l\u00e9vedos nai \u00e9 o \"Lactobacillus plantarum\", \"L. delbrueckii\", \"L. sanfrancisco\". Tradicionalmente os l\u00e9vedos incorpor\u00e1banse \u00e1 masa utilizando os restos da masa do pan elaborado durante o d\u00eda anterior, no que se denominaba masa nai. Outras prefermentaci\u00f3ns populares na \u00e1rea mediterr\u00e1nea adoitan ser o biga italiano.\nOutros ingredientes.\nAd\u00f3itanse engadir outros ingredientes aos anteriormente mencionados, ben co obxecto de mellorar a fermentaci\u00f3n: como pode ser o caso do azucre, ou ben co obxecto de mellorar o sabor, para iso eng\u00e1dense nalg\u00fans lugares especias diversas (pan especiado). \u00c9 frecuente que se lle engadan outros elementos como graxas (manteiga, touci\u00f1o de porco), sementes diversas (pebidas de xirasol, s\u00e9samo etc.), froitas (banana, cebolas), leite en po etc\u00e9tera. Tam\u00e9n se adoita engadir ovo, ben sexa a xema ou a clara. Nalg\u00fans casos resulta interesante que se lle engadan os grans do cereal lixeiramente moidos e ata malteados (engade enzimas alfa-amilasas que favorecen o fermentado da masa). Ad\u00f3itanse engadir nalgunhas zonas do Mediterr\u00e1neo unhas olivas moidas. Nalg\u00fans casos \u00e9 posible inclu\u00edr alg\u00fan embutido ou ata friame picado, como pode ser chourizo (como no caso do bolo pre\u00f1ado) ou xam\u00f3n, podendo a chegar a po\u00f1er nalgunhas culturas ata peixe (como no caso do Kalakukko). Esta forma de reencher o pan d\u00e1 lugar a unha familia moi ampla de alimentos denominado dumplings: empanadas, fogazas, o dampfnudel, o calzone.\nOs pans de elaboraci\u00f3n industrial pos\u00faen cantidades apreciables de leite (ou ata a adici\u00f3n de leite en po) co obxectivo de incrementar o contido da lisina do pan. Nalg\u00fans casos o pan \u00e9 considerado desde a industria como un alimento funcional e eng\u00e1denselle vitaminas (adoita denominarse a este tipo como \"pan enriquecido\"). O contido de azucre \u00e9 no caso do pan de molde moi acusado. Alg\u00fans ingredientes da panader\u00eda industrial adoitan ser enzimas diversas como a amilase, que se engade para favorecer a fermentaci\u00f3n e que o pan se faga de forma m\u00e1is homox\u00e9nea. Unha das aplicaci\u00f3ns m\u00e1is frecuentes da industria bioqu\u00edmica no uso de enzimas \u00e9 a panader\u00eda. Alg\u00fans enzimas como a fitasa f\u00fangica eng\u00e1dense ao pan co obxectivo de reducir o contido de \u00e1cido f\u00edtico, o cal consid\u00e9rase unha substancia antinutritiva por diminu\u00edr a biodispo\u00f1ibilidade de minerais tales como calcio, zinc, magnesio, ferro e f\u00f3sforo. Ad\u00f3itase inclu\u00edr nas fari\u00f1as a \u03b1-amilase xa que cambia as propiedades qu\u00edmicas (degrada os azucres complexos do pan en azucres m\u00e1is sinxelos na fermentaci\u00f3n) e f\u00edsicas (o miolo, faino m\u00e1is suave). Empr\u00e9gase a protease, lipoxidases. O emprego de diversos produtos que se mesturan coa fari\u00f1a e que melloran os rendementos de produci\u00f3n do pan denom\u00ednanse melloradores para pan e l\u00e9vanse empregando na industria panadeira desde os anos 1950. Outros dos aditivos empregados son os antioxidantes co obxecto de manter as propiedades do pan o m\u00e1is estables posibles, un dos m\u00e1is pol\u00e9micos empregados son o hidroxibutilanisol (BHA) e o hidroxibutiltolueno (BHT).\nAd\u00f3itase engadir \u00e1 masa \u00e1cido asc\u00f3rbico (vitamina C) co obxecto de reforzar as propiedades f\u00edsicas do pan (\u00fatil en especial en grandes pezas) ao mesmo tempo que acelerar a s\u00faa maduraci\u00f3n, o \u00e1cido asc\u00f3rbico elim\u00ednase por completo durante o afornado. A lecitina adoita engad\u00edrselle por ser un emulsificante. O propionato c\u00e1lcico como funxicida evitando a aparici\u00f3n de fungos.\nElaboraci\u00f3n do pan.\nA elaboraci\u00f3n do pan \u00e9 un conxunto de varios procesos en cadea. Comeza cos ingredientes nas s\u00faas proporci\u00f3ns xustas e as ferramentas para a s\u00faa elaboraci\u00f3n dispostas para realizar as operaci\u00f3ns (\"mise en place\"), e acaba co pan listo para ser servido. Dependendo dos panadeiros eng\u00e1dense m\u00e1is ou menos procesos \u00e1 elaboraci\u00f3n, a\u00ednda que basicamente hai catro:\nCada paso do proceso permite tomar decisi\u00f3ns achega da textura e sabor final que se queira dar ao pan. Na industria panadeira existen procesos estandarizados desde os anos 1960s tal e como o proceso de panificaci\u00f3n Chorleywood (abreviadamente CBP do ingl\u00e9s Chorleywood Bread Process) que permite elaborar pan industrial con gran rapidez debido \u00e1s veloces fermentaci\u00f3ns que realiza (da orde dos 20 minutos). Outro paso industrial \u00e9 o denominado: proceso de esponxa masa moi empregado na elaboraci\u00f3n industrial dos pans de molde. Por regra xeral os libros que mencionan os procesos de panificaci\u00f3n se requiren precisi\u00f3n adoitan falar das cantidades en unidades de peso, non de volume.\nFormaci\u00f3n da masa.\nA formaci\u00f3n da masa componse de dous subprocesos: a mestura e o traballado (amasado). A masa comeza a formarse xusto no instante cando se produce mestura da fari\u00f1a coa auga. Neste momento o medio acuoso permite que aparezan algunhas reacci\u00f3ns qu\u00edmicas que transforman a mestura nunha masa case 'fibrosa', isto \u00e9 debido \u00e1s prote\u00ednas da fari\u00f1a (glute) que empezan a ali\u00f1arse en centos de cadeas. Ao realizarse a mestura entre a fari\u00f1a e a auga, form\u00e1ndose a primeira masa antes de ser traballada; alg\u00fans panadeiros opinan que \u00e9 mellor deixar repousar aproximadamente durante 20 minutos co obxecto de permitir que a mestura se f\u00e1ga homox\u00e9nea e se hidrate por completo (permite actuar \u00e1s mol\u00e9culas de glutenina e de gliadina na fari\u00f1a). A elaboraci\u00f3n da masa p\u00f3dese facer a man ou mediante o emprego dun mezclador ou ata dun robot de coci\u00f1a (estes \u00faltimos te\u00f1en a vantaxe de expo\u00f1er a masa durante pouco tempo ao os\u00edxeno da atmosfera). Alg\u00fans panadeiros mencionan a posibilidade de airear a fari\u00f1a antes de ser mesturada para que poida favorecer a acci\u00f3n do amasado. Durante a fase da mestura algunhas enzimas (lipoosixenase e polifenol oxidase) act\u00faan na destruci\u00f3n dos carotenoides. Ao acto de \"traballar\" a masa denom\u00ednase amasado. Noutros idiomas este verbo \u00e9 m\u00e1is espec\u00edfico da masa de fari\u00f1a, como pode ser \"kneading\" (\"knead\") en ingl\u00e9s que v\u00e9n significar algo as\u00ed como 'comprimir nunha b\u00f3la', en franc\u00e9s denom\u00ednase \"p\u00e9trissage\".\nDenom\u00ednase amasado \u00e1 mestura adecuada dos ingredientes que sup\u00f3n ademais unha incorporaci\u00f3n de aire.\n\u00c9 necesario unha achegaa de enerx\u00eda (traballo, forza de amasado) que se absorbe durante a formaci\u00f3n do glute, provocando un incremento da T\u00aa, debido \u00e1 liberaci\u00f3n de enerx\u00eda por orientaci\u00f3n da rede de glute e pola forza de rozamento.\nP\u00f3dense dar dous tipos de amasado, un amasado manual, no cal a achega de enerx\u00eda \u00e9 lenta e xa que logo a temperatura el\u00e9vase aos poucos. O outro amasado \u00e9 o mec\u00e1nico, onde a achega de enerx\u00eda \u00e9 r\u00e1pida e o aumento de temperatura vai en funci\u00f3n da velocidade \u00e1 que traballe a m\u00e1quina amasadora.\nA absorci\u00f3n/liberaci\u00f3n de enerx\u00eda depende do contido proteico da fari\u00f1a, que tam\u00e9n determina a cantidade de auga necesaria.\nA masa trab\u00e1llase de forma f\u00edsica facendo primeiro que se estire coas mans para logo dobrarse sobre si mesma, comprimirse (ev\u00edtase a formaci\u00f3n de burbullas de aire) e volver estirar para volver dobrar e a comprimir, repetindo o proceso varias veces. Procedendo desta forma favor\u00e9cese o alineamento das mol\u00e9culas de glute facendo que se fortalezca aos poucos a masa e permita capturar mellor os gases da fermentaci\u00f3n. Esta operaci\u00f3n de amasamento fai que a masa vaia adquirindo progresivamente 'fortaleza' e sexa cada vez m\u00e1is dif\u00edcil de manipular: as masas con maior contido de glute requiren maior \"forza\" no seu amasado e \u00e9 por iso polo que se denominan masas de forza. Que a masa sexa 'sobre traballada' \u00e9 un problema na panader\u00eda industrial debido ao emprego de m\u00e1quinas especiais para iso: amasadoras. En ocasi\u00f3ns moi raras ocorre este fen\u00f3meno cando se traballa a masa a man. A operaci\u00f3n de amasado ad\u00f3itase realizar nunha superficie aceitada para favorecer o manexo e evitar que a masa pega\u00f1osa se adhira \u00e1 superficie.\nA adici\u00f3n doutros elementos \u00e1 masa como poida ser manteiga, aceite, ovos etc. Por regra xeral, o que fai \u00e9 atrasar o desenvolvemento da masa debido ao contido de l\u00edpidos. Esta \u00e9 a raz\u00f3n pola que a elaboraci\u00f3n de masas como a do brioche (que pos\u00faen desde un 40 % ata un 70 % de manteiga en relaci\u00f3n coa fari\u00f1a) adoitan ser completamente mesturadas antes de que se lle engada o azucre e a manteiga.\nFen\u00f3menos principais durante o amasado:\nFermentaci\u00f3n e repouso.\nA fermentaci\u00f3n do pan ocorre en diversas etapas. A denominada 'fermentaci\u00f3n primaria' empeza a ocorrer xustamente tralo amasado e ad\u00f3itase deixar a masa en forma de b\u00f3la metida nun recipiente para que 'repouse' a unha temperatura adecuada. Durante esta espera a masa adoita adquirir maior tama\u00f1o debido a que o l\u00e9vedo (se se incl\u00fae) libera di\u00f3xido de carbono (CO2) durante a s\u00faa etapa de metabolismo: dise neste caso que a masa fermenta. A masa parece que se vai 'inflando' a medida que avanza o tempo de 'repouso'. A temperatura da masa durante esta fase do proceso \u00e9 moi importante debido a que a actividade metab\u00f3lica dos l\u00e9vedos \u00e9 m\u00e1xima aos 35\u00a0\u00b0C, pero da mesma forma a esta temperatura prod\u00facese CO2 a maior ritmo pero ao mesmo tempo tam\u00e9n malos olores. \u00c9 por esta raz\u00f3n pola que a maior\u00eda dos libros de panader\u00eda suxiren empregar temperaturas inferiores, roldando os 27\u00a0\u00b0C o que sup\u00f3n un repouso de aproximadamente dous horas. A temperatura goberna este proceso de fermentaci\u00f3n, a maior temperatura menor tempo de repouso. \u00c1s veces alg\u00fans panadeiros desexan que os l\u00e9vedos act\u00faen durante o maior tempo que sexa posible xa que este per\u00edodo de dilatado da un maior aroma e sabor ao pan. Nalg\u00fans casos faise uso de frigor\u00edfico.\nO final da fermentaci\u00f3n primaria ind\u00edcao o volume da masa inchada (menci\u00f3nase \u00e1s veces que debe dobrar o volume), a rede de glute est\u00edrase ata chegar a un l\u00edmite que non pode exceder. Unha das probas m\u00e1is populares para comprobar que se chegou ao l\u00edmite \u00e9 premer a masa cun dedo, e compr\u00f3base que a marca permanece ent\u00f3n ded\u00facese que o glute estirouse ata o seu l\u00edmite. \u00c1s veces empr\u00e9gase no primeiro repouso unha cesta de vime denominada baneton.\nNalg\u00fans casos compr\u00f3base que unha longa fermentaci\u00f3n (e polo tanto repouso) fai que o resultado final do pan sexa m\u00e1is agradable. \u00c9 por esta raz\u00f3n pola que os panadeiros de Viena desde os anos 1920 empezaron a experimentar coa posibilidade de dividir os procesos en d\u00faas quendas de traballo: polo d\u00eda mesturaban, amasaban e moldeaban a masa e pola ma\u00f1\u00e1 cedo fac\u00edan o afornado. Para poder facer isto met\u00edan os pans moldeados en refrixeradores co obxecto de atrasar a fermentaci\u00f3n e poder facer o afornado pola ma\u00f1\u00e1. Os l\u00e9vedos t\u00f3manse case dez veces m\u00e1is tempo en fermentar se est\u00e1n en refrixerador, esta pr\u00e1ctica de retardo \u00e9 moi habitual hoxe en d\u00eda.\nTralo repouso prod\u00facese unha segunda fermentaci\u00f3n; antes de que esta ocorra ad\u00f3itaselle dar \u00e1 masa a s\u00faa forma definitiva: barra, molete, etc\u00e9tera. Hai panadeiros que volven dar un lixeiro amasado antes de proporcionar a forma definitiva, co obxectivo de prolongar as burbullas de gas na masa. Esta segunda fermentaci\u00f3n \u00e9 previa ao afornado. \u00c1s veces introd\u00facense cortes cun coitelo na superficie da masa para que queden formas agradables \u00e1 vista e ao mesmo tempo que sexa m\u00e1is f\u00e1cil partilo tralo afornado.\nAfornado.\nNesta fase do proceso de elaboraci\u00f3n do pan ad\u00f3itase empregar unha fonte de calor que na maior\u00eda dos casos tr\u00e1tase dun forno, tradicionalmente adoitaba ser de le\u00f1a. Ademais do afornado tam\u00e9n pode coci\u00f1arse en tixola, cazola, grella, en cinzas, ou directamente sobre o lume. Os fornos antigos eran de arxila, pedra ou ladrillo o que permit\u00eda almacenar gran cantidade de enerx\u00eda calor\u00edfica, a forma de operar destes fornos era moi sinxela introduc\u00edase madeira que se po\u00f1\u00eda a arder e cando s\u00f3 quedaban as brasas (o que permit\u00eda alcanzar unha temperatura entre 350\u00a0\u00b0C e 450\u00a0\u00b0C) estas retir\u00e1banse e introduc\u00edanse as masas moldeadas de pan. Nas panader\u00edas modernas empr\u00e9ganse fornos de gas ou de electricidade que non exceden os 250\u00a0\u00b0C.\nA cocci\u00f3n est\u00e1ndar real\u00edzase a temperaturas comprendidas entre 190\u00ba e 250\u00a0\u00b0C, dependendo do tama\u00f1o do pan e o tipo de forno. A duraci\u00f3n do afornado pode oscilar entre os 12 e 16 minutos para os pans pequenos, alcanzando m\u00e1is dunha hora para as pezas m\u00e1is grandes. A medida exacta at\u00f3pase sempre na experiencia de cada panadeiro. Os 10 primeiros minutos da cocci\u00f3n adoitan resecar o ambiente do forno e \u00e9 esta a raz\u00f3n pola que adoita pulverizarse auga para previr este resecamento inicial, alg\u00fans autores aconsellan introducir cubi\u00f1os de xeo nas bandexas inferiores para que tomen o seu tempo en derretirse e proporcionar vapor no momento apropiado. Os fornos profesionais adoitan ter a posibilidade de inxectar vapor nestas fases do afornado. As diferenzas de temperatura alcanzadas entre o miolo interior e a codia poden alcanzar os 100\u00a0\u00b0C, polo que conv\u00e9n asegurarse que o interior alcanza esta temperatura para poder garantir a erradicaci\u00f3n dos posibles organismos pat\u00f3xenos que queden na masa. Dependendo do tipo de pan, de se se empregar\u00f3n l\u00e9vedos ou non, a masa pode sufrir un crecemento dentro do forno.\nSexa como sexa o afornado, coa s\u00faa elevada temperatura \"mata\" os l\u00e9vedos (se se fixo o pan con l\u00e9vedo), pero a 'aireaci\u00f3n' que inchou a masa trala fermentaci\u00f3n permanece. Desde o punto de vista reol\u00f3xico o afornado converte unha masa viscoel\u00e1stica nun pan el\u00e1stico. A masa \u00e9 un xel que no caso dos pans fermentados ret\u00e9n di\u00f3xido de carbono no seu interior, mentres que o pan afornado \u00e9 unha esponxa que resulta permeable ao gas. O proceso de transformaci\u00f3n ocorre a certas temperaturas no interior do forno: en torno aos 70\u00a0\u00b0C. Alg\u00fans panadeiros dese\u00f1aron dispositivos para quentar a masa desde o interior que provocan un crecemento homox\u00e9neo da masa, estes pans non posu\u00edan codia. No afornado a temperatura crece progresivamente desde o exterior ao interior. A cor escura da codia d\u00e9bese \u00e1 reacci\u00f3n de Maillard, \u00e1s veces modulase esta cor con aditivos.\nOs fornos ofrecen moita variaci\u00f3n nas diferentes culturas e pode dicirse que o seu uso foi cambiando ao longo da historia da elaboraci\u00f3n do pan, hoxe en d\u00eda p\u00f3dense ver como os fornos dese\u00f1ados fai moitos s\u00e9culos atr\u00e1s seguen funcionando, tal \u00e9 as\u00ed o tandoor indio, o taboon en forma de cono etc\u00e9tera. \u00c9 no s\u00e9culo XVIII cando os fornos de panader\u00eda adquiren a tecnolox\u00eda que os fai m\u00e1is produtivos coa posibilidade de poder controlar a humidade durante o seu afornado. Alg\u00fans pans afornanse d\u00faas veces nun per\u00edodo de 24 horas, no que se denomina \"biscuit\" (no mundo anglosax\u00f3n denom\u00ednase \"rusk\" ou o \"Zwieback\" xermano). O primeiro afornado real\u00edzase normalmente, c\u00f3rtase o pan en toros e d\u00e9ixase repousar durante 18 horas para realizar un segundo afornado.\nEnfriamento.\nTrala cocci\u00f3n no forno sobreven directamente o enfriamento do pan debido a que se extrae da fonte primaria de calor e aos poucos vai arrefri\u00e1ndose, debe dicirse que neste proceso a capa da codia adoita ter moi pouca humidade e moi alta temperatura (a codia ten unha humidade relativa do 15 % mentres que o miolo un 40 %). Durante o enfriamento a humidade interior do miolo sae ao exterior a trav\u00e9s da codia, a velocidade de perda de humidade depender\u00e1 en gran parte da forma que pos\u00faa o pan. O desecado interior vai dando firmeza ao amid\u00f3n. Non adoita aconsellarse inxerir o pan cando est\u00e1 recentemente sa\u00eddo do forno, o proceso de enfriamento \u00e9 igualmente un proceso de 'maduraci\u00f3n', este proceso \u00e9 m\u00e1is necesario ata para aqueles pans que necesitaron de masas acedas na s\u00faa elaboraci\u00f3n.\nAlmacenamento.\nO almacenamento do pan \u00e9 un tema de interese para a industria panadeira debido a que se trata dun produto relativamente perecedeiro ao que se lle engaden \u00e1s veces certas substancias qu\u00edmicas para que pos\u00faa unha vida media superior. A aceptaci\u00f3n cada vez menor dos consumidores a este tipo de actividades fixo que se abra en certas ocasi\u00f3ns unha pol\u00e9mica. O almacenamento evita os cambios f\u00edsicos e qu\u00edmicos no pan debido \u00e1s actividades microbianas principalmente. O resultado deses cambios resulta nun cambio das propiedades organol\u00e9pticas (aroma e textura) que induce ao consumidor a deducir que o 'pan non \u00e9 fresco'. Nalgunhas ocasi\u00f3ns v\u00e9ndese nos supermercados pan conxelado, que evidentemente soporta maior tempo de vida que un pan envasado en bolsas de pl\u00e1stico. Hoxe en d\u00eda s\u00e1bese que a retrogradaci\u00f3n dos amid\u00f3ns do pan a formas cristalinas \u00e9 unha das principais causas da dureza do pan. Outros factores que afectan ao 'resultado' polo que se pon duro foron investigados como pode ser a temperatura de almacenamento, o contido h\u00famido (denominado como actividade acuosa: aw) do pan, cambios na estrutura do glute e a migraci\u00f3n da humidade durante o seu almacenamento.\nOs procesos que causan que o pan se po\u00f1a rancio e duro empezan durante a fase final de arrefriado (\u00e9 dicir ao sa\u00edr do forno), comezando ata antes de que o amid\u00f3n se solidifique. Durante o almacenamento o miolo do pan vaise po\u00f1endo cada vez m\u00e1is duro, seco e quebradizo. Neste proceso a codia vaise facendo m\u00e1is branda e h\u00famida. Atrib\u00faese por regra xeral este proceso a un resecamento do miolo do pan. P\u00f3dese dicir que o proceso de envellecemento do pan d\u00e9bese principalmente \u00e1 aparici\u00f3n de dous subprocesos que aparecen de forma separada: a rixidez causada pola transferencia de humidade desde o miolo \u00e1 codia e a rixidez intr\u00ednseca das paredes celulares asociada \u00e1 recristalizaci\u00f3n durante o almacenamento. Durante o envellecemento, o contido h\u00famido da codia vai aumentando como resultado da migraci\u00f3n cara a f\u00f3ra desde o seu interior. Se se envolve o pan nunha l\u00e1mina antihumidade acent\u00faase a degradaci\u00f3n da codia facendo que a humidade do miolo non migre cara a f\u00f3ra. Con todo acons\u00e9llase o embalado do pan debido a que reduce a perda global de humidade \u00e1 atmosfera.\nComprobouse que quentar o pan a temperaturas pr\u00f3ximas aos 60\u00a0\u00b0C fai que se poida revertir o proceso da dureza no pan. Isto ocorre debido a que as mol\u00e9culas retidas na estrutura dos gl\u00f3bulos de amid\u00f3n lib\u00e9ranse e ademais os xeles das amilosas volven ser tenros de novo. Esta \u00e9 a raz\u00f3n pola que o pan duro \u00e1s veces ponse brando no forno a temperaturas lixeiras (por baixo dos 60\u00a0\u00b0C). Acons\u00e9llase para evitar o endurecemento do pan que se se vai a consumir nun ou dous d\u00edas se almacene nunha paneira ou nunha simple bolsa de papel xa que mant\u00e9n a humidade perfectamente. Se se vai a consumir o pan en m\u00e1is de dous d\u00edas acons\u00e9llase metelo nunha bolsa de pl\u00e1stico e conxelalo por completo. Almacenar na nevera tan s\u00f3 se se vai a requentar antes de ser inxerido (por exemplo as torradas).\nComparado con outros alimentos, o pan cont\u00e9n pouca auga, e isto significa que pode ser contaminado por fungos se non \u00e9 adecuadamente almacenado. As especies de fungos azuis que adoitan atacar o pan son dos x\u00e9neros \"Aspergillus\" e \"Penicillium\" as\u00ed como a especie \"Neurospora sitophila\" (antes \"Monilia sitophila\"). Nos pans de orixe industrial ad\u00f3itanse engadir tralo fermentado alg\u00fans antif\u00fanxicos co obxecto de evitar a degradaci\u00f3n por fungos e poder almacenar durante m\u00e1is tempo o pan. Un dos m\u00e1is empregados \u00e9 o propionato c\u00e1lcico (E-282 de f\u00f3rmula Ca(CH3CH2COO)2) o 0,2 %. Alg\u00fans dos microorganismos f\u00fanxicos m\u00e1is frecuentes no pan durante esta fase son o \"Rhizopus nigricans\", o \"Penicillium expansum\", \"P. stoloniferum\" e o \"Aspergillus niger\". Entre os microorganismos non-f\u00fanxicos contidos no pan at\u00f3pase a bacteria \"Bacillus subtilis\".\nUsos do pan.\nO principal uso do pan \u00e9 como alimentaci\u00f3n humana e debe terse en conta que dentro desta actividade existen innumerables posibilidades. Empr\u00e9gase frecuentemente como acompa\u00f1amento doutros pratos e \u00e9 frecuente velo na parte central da mesa, recollido \u00e1s veces nunha especie de cesto apropiada para o seu uso, xeralmente cortado en rebandas instantes antes de servirse. Nalgunhas ocasi\u00f3ns o pan mesmo \u00e9 un aperitivo, tal e como \u00e9 o grissino na coci\u00f1a italiana.\nUn dos usos m\u00e1is com\u00fans do pan \u00e9 servirse como pode ser na elaboraci\u00f3n de preparaci\u00f3ns nas que se incl\u00faan outros alimentos entre d\u00faas rebandas de pan. As\u00ed se consegue o popular \"s\u00e1ndwich\", que se elabora con pan de molde inclu\u00edndo entre as rebandas de pan diversos contidos, xeralmente c\u00e1rnicos as\u00ed como salsas (en forma de ensaladas). Este tipo de s\u00e1ndwichs pode ser servido fr\u00edo ou quente (xeralmente elaborado nunha sandwicheira). Da mesma forma, na coci\u00f1a espa\u00f1ola t\u00e9\u00f1ense variantes do emparedado en pans con codias m\u00e1is duras como \u00e9 o bocadillo nas s\u00faas diferentes variantes (exemplos son o bocadillo de luras e o pepito de tenreira) e que chegaron na actualidade a unha forma refinada de alta coci\u00f1a no que se denomina: bocadillo de autor, na coci\u00f1a italiana tense un equivalente no panino. Convertido, nalgunhas ocasi\u00f3ns, en parte de certas comidas r\u00e1pidas p\u00f3dese atopar nas hamburguesas, os hotdogs, os d\u00f6ner kebab, ou os \"shawarma\", entre outros. Noutros casos aparece en diferentes pequenos xantares como poida ser o \"ploughman's lunch\" ingl\u00e9s, nas tapas espa\u00f1olas, nos \"meze\" turcos, ou o internacional \"coffee break\". \u00c1s veces \u00fasase como untado como \u00e9 o caso das fondues (Mont-d'Or chaud), ou na inxesta dalgunhas sopas ou salsas (como \u00e9 o caso da salsa de pan).\nOutras variantes pos\u00faen contidos abertos como a pizza que te\u00f1\u00e9n na coci\u00f1a italiana unha orixe nunha torta denominado focaccia (pizza branca). Outro exemplo \u00e9 o popular pan con tomate (\"pa amb tom\u00e0quet\" en catal\u00e1n), o cachopo da coci\u00f1a asturiana, o Strammer Max alem\u00e1n etc\u00e9tera. Dentro da categor\u00eda de pans abertos en rebandas t\u00e9\u00f1ense os untados que se esparce un alimento l\u00edquido (ou semil\u00edquido) sobre a superficie; neste caso tense o sardi\u00f1a p\u00e2t\u00e9, os \"gravy\" etc. \u00c9 moi frecuente atopar o pan nos almorzos en forma de rebandas torradas ao lume (ou nunha torradora) \u00e1s que se engade uns pedazos de mermelada e manteiga fundida, de forma similar existe o mollete de almorzo andaluz, o Br\u00f6tchen do coci\u00f1a alem\u00e1.\nO pan xa seco adoita aproveitarse en coci\u00f1a rall\u00e1ndolo, conseguindo desta forma pan raiado, que participa posteriormente rebozado en innumerables preparaci\u00f3ns fritas como poden ser os alimentos empanados. Alg\u00fans deles son: as croquetas, o polo frito, as milanesas (filetes de carne empanadas). O pan raiado fundamentalmente proporciona unha textura crujiente. O pan raiado pode empregarse igualmente no espesamiento de salsas de carne como poden ser os gravys, o \"xat\u00f3\", as\u00ed como no de sopas fr\u00edas como pode ser o salmorejo ou o gazpacho, o gruel como a sopas de allo. Na coci\u00f1a alem\u00e1 e austr\u00edaca p\u00f3dese atopar o miolo do pan en forma de masas coci\u00f1adas que acompa\u00f1an a certos guisos e que se denominan \"Kl\u00f6\u00dfe\". En forma de cubos p\u00f3dese fritir en aceite e formar parte dos \"cro\u00fbtons\" que se sit\u00faan en ensaladas como a C\u00e9sar, ou os famosos picatostes cubertos de azucre. Nalgunhas ocasi\u00f3ns participa en ensaladas como o caso do \"fattoush\" nos pa\u00edses \u00e1rabes (tr\u00e1tase dunha variante 'panificada' do \"tabbouleh\"). At\u00f3panse preparaci\u00f3ns de pan que forman parte das sobremesas como poden ser os \"puddings\" (un dos m\u00e1is co\u00f1ecidos \u00e9 o pudding de pan nas culturas anglosaxoas).\nO pan duro forma parte dos ingredientes dalg\u00fans pratos de orixe humilde como pode ser as sopas de allo e as torradas da coci\u00f1a de Semana Santa. Outro exemplo na coci\u00f1a espa\u00f1ola que est\u00e1 relacionado coa matanza son as migas, as\u00ed como na elaboraci\u00f3n dalgunhas morcillas. Alg\u00fans pans coc\u00ed\u00f1anse con ingredientes dentro; \u00e9 o caso do \"matnakash\" armenio (Armenio: \u0544\u0561\u057f\u0576\u0561\u0584\u0561\u0577), o bolo pre\u00f1ado de Asturias (Espa\u00f1a), empanadas etc\u00e9tera. Nalgunhas ocasi\u00f3ns o pan participa como ingrediente principal nun prato como \u00e9 o caso do \"panko\" da coci\u00f1a xaponesa. Nalgunhas ocasi\u00f3ns o pan ocupa un lugar nas tradici\u00f3ns familiares dunha comunidade como \u00e9 o caso da cea de acci\u00f3n de grazas onde se adoitan elaborar pans especiais con obxecto da ocasi\u00f3n.\n\u00c1s veces o pan empr\u00e9gase en numerosos remedios caseiros como un elemento quitacheiros ao coci\u00f1ar certas verduras como as coles; para remover a humidade excesiva na cocci\u00f3n de alimentos como o arroz ou quitar a graxa superficial dos caldos de carne. \u00c1s veces empr\u00e9gase no padal para aplacar a sensaci\u00f3n punxente dos alimentos picantes inxeridos e cunha funci\u00f3n similar entre d\u00faas catas de vi\u00f1o para non confundir aromas. Tam\u00e9n se usa \u00e1s veces para retirar de forma segura os pequenos anacos de vidro do chan que quedan tras caer un recipiente e romperse. En moitos casos empr\u00e9gase como alimento de animais dom\u00e9sticos as\u00ed como de paxaros que viven en n\u00facleos urbanos (un exemplo son as pombas). Nalg\u00fans casos os alimentos empr\u00e9ganse como substitutivo do pan: \u00e9 as\u00ed o espa\u00f1ol pan de C\u00e1diz, o pan de figos, o colombiano pan de azucre.\nTam\u00e9n se usa o pan en esculturas art\u00edsticas. Nese caso adoita chamarse \"masa morta\".\nSabor do pan.\nNos alimentos o sabor procede dun conxunto de reacci\u00f3ns qu\u00edmicas que poden dividirse fundamentalmente en dous tipos: procesos enzim\u00e1ticos e non enzim\u00e1ticos (como pode ser a reacci\u00f3n de Maillard). O sabor do pan procede de multitude de elementos intervintes de forma conxunta na masa, por exemplo da fari\u00f1a. O glute non proporciona nin aroma nin sabor en si mesmo, mentres que o amid\u00f3n xunto cos l\u00edpidos proporcionan o car\u00e1cter da fari\u00f1a mesma. Os amid\u00f3ns e l\u00edpidos en combinaci\u00f3n cos enzimas propios da farina e as bacterias (as\u00ed como os l\u00e9vedos) son os responsables do aroma do pan. Nalg\u00fans casos os propios enzimas existentes na fari\u00f1a poden xerar o cheiro caracter\u00edstico do pan. Nalg\u00fans casos o pan elaborado con masas nai pos\u00faen un sabor m\u00e1is prezado que aqueles que se fan con l\u00e9vedos industriais e esta \u00e9 unha das raz\u00f3ns polas que \u00e1s veces se indica nos pans dalgunhas panader\u00edas, a procedencia deste tipo de prefermentaci\u00f3n.\nAlg\u00fans autores detectaron que o sabor do pan procede de \u00e1cidos org\u00e1nicos vol\u00e1tiles producidos durante a fermentaci\u00f3n. Esta \u00e9 a raz\u00f3n pola cal a fermentaci\u00f3n adecuada \u00e9 a que proporciona un sabor caracter\u00edstico ao pan.\nTipos de pan.\nMalia o reducido dos ingredientes a variedade de pans na culinaria mundial \u00e9 moi grande debido en gran parte \u00e1s variantes nos procesos da s\u00faa elaboraci\u00f3n, \u00e1s tradici\u00f3ns culinarias, \u00e1 dispo\u00f1ibilidade dos diferentes tipos de cereais, \u00e1s formas impresas \u00e1s s\u00faas masas, \u00e1 ausencia dun dos seus ingredientes (como pode ser o l\u00e9vedo), \u00e1s decoraci\u00f3ns exteriores, etc\u00e9tera.\nPans sen l\u00e9vedo.\nEste tipo de pans, denominados \u00e1s veces tam\u00e9n como \"pans cence\u00f1os\" (ou \u00e1cimo), elab\u00f3ranse co simple concurso da fari\u00f1a e a auga, \u00e9 un dos pans m\u00e1is antigos que pode supo\u00f1erse debido \u00e1 simplicidade dos ingredientes. Un exemplo \u00e9 a lei chametz da culinaria xud\u00eda na que se evita comer pans fermentados con l\u00e9vedos en especial na Pascua xud\u00eda, desta forma t\u00e9\u00f1ense pans como o \"matzoh\", ou os pans elaborados segundo o Pas Yisroel. No norte de \u00c1frica, na India e parte de Asia elab\u00f3ranse pans desta clase con fari\u00f1a de trigo as\u00ed como de \"burghul\", t\u00e9\u00f1ense as \"trahanas\" da coci\u00f1a sefard\u00ed. As tortillas de trigo da coci\u00f1a mexicana as\u00ed como do sur dos Estados Unidos. Os cr\u00eapes elaborados con masas l\u00edquidas sen l\u00e9vedo que se fan na tixola a moi alta temperatura. A maior\u00eda dos pans planos elab\u00f3ranse con masas sen l\u00e9vedo.\nPans de masa \u00e1cida.\nEste tipo de pans caracter\u00edzanse por elaborarse cunha masa \u00e1cida, a acidez prov\u00e9n dos cultivos bacterianos realizados na masa nai que lle proporciona un sabor caracter\u00edstico final ao pan. O sabor acedo prov\u00e9n do \u00e1cido l\u00e1ctico ou ac\u00e9tico xerado durante a fermentaci\u00f3n da masa nai. Os l\u00e9vedos \"Candida milleri\" ou \"Saccharomyces exiguus\" cult\u00edvanse na fari\u00f1a facendo unha especie de simbiose coa bacteria \"Lactobacillus sanfranciscensis\". A \"Lactobacillus sanfranciscensis\" nomeouse as\u00ed por ser un descubrimento realizado nos prefermentados elaborados nas panader\u00edas de San Francisco. Estes pans pos\u00faen unha cor na cortiza moi caracter\u00edstico, un marr\u00f3n moi pronunciado.\nPans l\u00e9vedos.\nPor regra xeral cando se empregan l\u00e9vedos para 'levedar' a masa obt\u00e9\u00f1ense uns resultados espec\u00edficos de 'inchado' do pan, pero nalgunhas culturas non se empregan l\u00e9vedos e xorden as\u00ed pans como os de soda moi populares na culinaria irlandesa ou os pans que empregan bacterias da especie \"Clostridium perfringens\" ou \"Bacillus cereus\", denominados pan de crecemento salino (Pan Salt-Rising). Estas bacterias son as que xeran a gastroenterite pero tralo proceso do afornado morren debido a que son sometidas a temperaturas por encima dos 200\u00a0\u00b0C. Hoxe en d\u00eda ad\u00f3itanse vender masas panadeiras conxeladas que se introducen directamente no forno, estas masas adoitan levar l\u00e9vedos qu\u00edmicos como son o pirofosfato \u00e1cido de sodio (Na2H2P2O7) e o bicarbonato s\u00f3dico, a esta categor\u00eda pertencen os pans r\u00e1pidos (\"quick breads\" en ingl\u00e9s) como poden ser o pan de banana, os elaborados con \"cr\u00e9mor t\u00e1rtaro\" (bitartrato de potasio - KC4H5O6), o cornbread, scones, o serbio \u010cesnica etc.\nPans planos.\n\u00c9 moi posible que os pans planos fosen as formas m\u00e1is primixenias de pan e quizais se deba \u00e1 facilidade de preparaci\u00f3n. Hoxe en d\u00eda \u00e9 un pan moi empregado en diferentes culturas da terra, \u00e9 por exemplo moi empregado nas coci\u00f1as \u00e1rabes, as\u00ed como no Sur de Asia (India e Paquist\u00e1n son exemplos diso), as tortillas americanas. Unha das caracter\u00edsticas m\u00e1is relevantes deste tipo de pans \u00e9 a rapidez de preparaci\u00f3n (nalg\u00fans casos tr\u00e1tase tan s\u00f3 duns minutos), ademais permite que non exista a necesidade dun gran operativo, como fonte de calor p\u00f3dese empregar unha tixola (ou unha simple chapa met\u00e1lica quente), unha pedra, ou tam\u00e9n nas paredes dun forno (\"taboon\"). Os pans planos poden atoparse nas coci\u00f1as occidentais como na noruega nos \"flatbr\u00f8d\" ou os \"lefse\", e na turca nos \"pide\" e \"yufka\".\nP\u00f3dese dicir que este tipo de pans '\u00ednchan' sen necesidade de fermentaci\u00f3n (moitos deles fanse sen o emprego de l\u00e9vedo), debido a que durante a s\u00faa cocci\u00f3n se forman pequenas burbullas de vapor entre a masa. Nalg\u00fans casos a textura \u00e9 o suficientemente robusta como para poder inclu\u00edr outro alimento, este \u00e9 o caso do pan de pita que permite inclu\u00edr carne picada no seu interior.\nPans sen glute.\nAs persoas que padecen trastornos relacionados co glute, tales como a enfermidade cel\u00edaca ou a sensibilidade ao glute non cel\u00edaca (SGNC), son intolerantes ao glute. Por esta raz\u00f3n, te\u00f1en que exclu\u00edr de forma estrita da dieta o trigo, a cebada, o centeo, a avea, e todas as s\u00faas especies e h\u00edbridos (tales como a espelta, a escanda, o kamut e o triticale). A toxicidade da avea depende do cultivo empregado; as\u00ed mesmo, frecuentemente presenta contaminaci\u00f3n con trigo ou outros cereais con glute.\nCo obxectivo de cubrir as necesidades destas persoas, actualmente existen pans sen glute comercializados que se elaboran con fari\u00f1as alternativas libres de glute, tales como a fari\u00f1a de arroz ou a fari\u00f1a de millo. Para suplir as propiedades do glute, alg\u00fans preparados panificables incl\u00faen goma xantana, que proporciona maior elasticidade ao pan, e emulsionantes, que permiten reter as emisi\u00f3ns de di\u00f3xido de carbono da fermentaci\u00f3n. Outras substancias utilizadas para proporcionar elasticidade ao pan son o \u00e1gar-\u00e1gar (extra\u00eddo de certas algas) ou a goma garrof\u00edn (extra\u00edda das sementes da alfarrobeira).\nPans ao vapor/fritos.\nNa coci\u00f1a asi\u00e1tica ad\u00f3itase atopar este m\u00e9todo de aplicar calor \u00e1 masa debido, ben ao uso de vapor quente, ben a unha fritura en aceite vexetal a moi alta temperatura. Un exemplo \u00e9 o \"baozi\". Esta forma de quentar a masa de fari\u00f1a d\u00e1 lugar a un tipo de pans espec\u00edficos que pos\u00faen unha cortiza con caracter\u00edsticas peculiares. A coci\u00f1a inuit pos\u00fae un pan frito moi popular denominado \"bannock\". Un caso particular da coci\u00f1a occidental de masa frita \u00e9 o churro, as\u00ed como as sopaipillas de Chile e Arxentina. Os pans ao vapor son moi t\u00edpicos na coci\u00f1a chinesa (baozi), na coci\u00f1a brit\u00e1nica \u00e9 moi popular o pan ao vapor denominado \"popover\" (elaborado de forma moi similar ao \"Yorkshire pudding\"), o mongol \"buuz\", o \"youtiao\" (que pos\u00fae algunhas similitudes ao churro), o pan de gamba chin\u00e9s. En Europa tense o \"Dampfnudel\" alem\u00e1n que \u00e9 un pan cocido reencho de carne.\nPan r\u00e1pido.\nO \u00e9 un tipo de pan que se fai medrar con axente leudante no canto de con l\u00e9vedo.\nA variedade de pan r\u00e1pido incl\u00fae \"biscoitos\" e galletas, as\u00ed como pan de banana, pan de cervexa, \"cornbread\", \"madalenas\", \"chulas\", \"scones\" e pan de soda. Segundo a mestura de axentes leudantes cons\u00e9guense pans de textura m\u00e1is ou menos turxente ou branda. O chamado \"Quick bread\" orixinouse moi posiblemente en Estados Unidos a finais do s\u00e9culo XVIII. Antes da s\u00faa creaci\u00f3n, os produtos afornados fac\u00edanse crecer con l\u00e9vedo ou unha mestura de masa con ovo. Durante a guerra civil americana (1861-1865), a demanda de comida era moi elevada, raz\u00f3n pola cal fac\u00edase medrar o pan con \"baking soda\" no canto de l\u00e9vedo.\nPan e sa\u00fade.\nNutrici\u00f3n.\nO pan considerouse desde moi antigo como un dos alimentos por excelencia. Achega nunha cantidade considerable hidratos de carbono de cadea complexa. Algunhas prote\u00ednas, que poden chegar a contidos de 9\u00a0g por cada 100\u00a0g de pan. Tr\u00e1tase de prote\u00ednas de baixa calidade, con baixo valor biol\u00f3xico e nutricional, debido a que o seu contido en amino\u00e1cidos non incl\u00fae todos os amino\u00e1cidos esenciais, sen\u00f3n que presenta niveis deficientes do amino\u00e1cido esencial lisina (tense que compensar coa inxesta doutros alimentos, como pode ser legumes). Pos\u00fae por regra xeral poucos contidos graxos, case sempre \u00e1cido oleico e linol\u00e9ico. Entre os micronutrientes que pos\u00fae o pan at\u00f3panse algunhas trazas de calcio (debido ao uso de leite que se fai na elaboraci\u00f3n industrial actual), ferro (\u00e9 unha grande achega deste mineral), selenio, potasio, f\u00f3sforo. O pan que ten unha fari\u00f1a con xerme pos\u00fae d\u00faas vitaminas do grupo B e que son a: tiamina (que favorece a sa\u00fade no sistema nervioso) e a niacina (que prev\u00e9n a pelagra). O pan pos\u00fae tam\u00e9n \u00e1cido f\u00f3lico e unha certa cantidade de carotenoides (a\u00ednda que pouca cantidade xa que foron reducidos durante a fase de mestura na elaboraci\u00f3n do pan). Cont\u00e9n un 40\u00a0% de auga (a pasta cocida chega a un 60\u00a0%).\nOs pans de fari\u00f1as pouco refinadas son as que achegan unha maior cantidade de fibra \u00e1 dieta humana, non obstante o consumo de pan adoita ser unha das fontes maioritarias de fibra. Os pans brancos de fari\u00f1as refinadas son os que achegan unha menor cantidade chegando ata un 3\u00a0%, o pan denominado como \"integral\" pode chegar a ter entre tres a catro veces m\u00e1is de fibra. O pan ocupa a base da pir\u00e1mide alimentaria na zona de cereais e legumes, o que indica que pode consumirse ao d\u00eda nunha cantidade relativamente moderada (comparado con outros alimentos) dentro do que se considera unha dieta equilibrada. Por exemplo na dieta dun neno dun ano xa se incl\u00fae o pan (as\u00ed como os alimentos dos grupos alimentarios: carne, verduras e leite). Existen estudos que mencionan que un consumo de pan de centeo achega nas mulleres s\u00f3 un 7,1\u00a0% da prote\u00edna; un 1,2\u00a0% de l\u00edpidos e un 11,1\u00a0% de carbohidratos necesarios en RDI, mentres que na dieta dun home contrib\u00fae cun 5,9\u00a0% da prote\u00edna un 1\u00a0% da graxa e 9,3\u00a0% de carbohidratos, o que fai unha contribuci\u00f3n do total de 28,6\u00a0% dos nutrientes recomendados pola Organizaci\u00f3n Mundial da Sa\u00fade.\nEnfermidades asociadas ao consumo de pan.\nA pesar de ser un alimento b\u00e1sico moi antigo, unha porcentaxe crecente de poboaci\u00f3n en todo o mundo sofre dalg\u00fan tipo de trastorno relacionado co glute, que incl\u00faen a enfermidade cel\u00edaca, a sensibilidade ao glute non cel\u00edaca, a dermatite herpetiforme, a ataxia por glute e a alerxia ao trigo, cuxo tratamento consiste nunha dieta libre de glute estrita. Por este motivo, en recentes anos lanz\u00e1ronse ao mercado os pans libres de glute.\nO incremento do consumo de glute a nivel mundial, os avances no reco\u00f1ecemento da gran cantidade de s\u00edntomas que pode provocar afectando a diversos \u00f3rganos, a mellora dos procedementos diagn\u00f3sticos e unha maior incidencia real na poboaci\u00f3n, est\u00e1n a contribu\u00edr a un crecente e constante aumento de diagn\u00f3sticos destas enfermidades. Con todo, debido ao escaso co\u00f1ecemento sobre estes trastornos entre os profesionais da sa\u00fade, que tende a perpetuarse, na actualidade practicamente a totalidade dos casos reais contin\u00faa sen reco\u00f1ecer, sen diagnosticar e sen tratar. A maior parte dos afectados s\u00f3 presenta s\u00edntomas dixestivos leves, intermitentes ou mesmo ausentes (probablemente debido \u00f3 efecto opioide do glute, que enmascara o dano intestinal), a\u00ednda que si desenvolven outros trastornos asociadas que poden afectar practicamente a calquera \u00f3rgano. Tras un dilatado historial de variadas molestias de sa\u00fade e unha longa peregrinaci\u00f3n por multitude de consultas de diversos especialistas durante anos, sen recibir un apoio m\u00e9dico adecuado, a maior\u00eda das persoas afectadas acaba recorrendo \u00e1 dieta sen glute e ao autodiagn\u00f3stico, mentres que outras moitas son persoas que se afixeron a vivir cun estado de mala sa\u00fade cr\u00f3nica coma se fose normal.\nO pan en Galiza.\nA\u00ednda que hoxe, pan denomina exclusivamente o feito con fari\u00f1a triga, mentres que para o feito a partir doutras fari\u00f1as deba adxectivarse (\"pan de centeo\", \"pan millo\" ou broa), a verdade \u00e9 que, tradicionalmente o nome de pan us\u00e1base en Galicia para denominar non s\u00f3 o pan propiamente dito, do cereal que fose, sen\u00f3n tam\u00e9n o propio cereal (fose trigo ou centeo), mesmo cando a\u00ednda estaba na terra, en verde, medrando, ou xa segado, na eira. En algures tam\u00e9n se denomina as\u00ed a terra sementada de centeo.\nO pan branco, de trigo, moito m\u00e1is valorado, era o pan das ocasi\u00f3ns especiais, e por iso cham\u00e1bano \"pan de festa\", \"pan dos d\u00edas de festa\" ou \"pan feiral\". M\u00e1is usual era a denominaci\u00f3n apocopada pantrigo.\nO pan de centeo recibe tam\u00e9n os nomes de \"pan centeo\", e \"pan negro\". O pan de millo ou pan millo \u00e9 m\u00e1is co\u00f1ecido como boroa ou broa.\nEn Galiza, a importancia do pan \u00e9 capital desde hai s\u00e9culos, sendo a base de alimentaci\u00f3n para a poboaci\u00f3n. O xeito tradicional de elaboraci\u00f3n do pan \u00e9 con fermento, o que fai que haxa que gardar un chisco de fermento para a elaboraci\u00f3n da seguinte quenda de pan.\nOs estilos son variados: dende o pan de b\u00f3la, pasando polo tradicional molete \u2014o cal adoita ter unha especie de \"mo\u00f1o\" na zona central da parte superior\u2014, ata a boroa, o pan centeo ou o pan co que se fan as empanadas.\nSegundo a Federaci\u00f3n Galega de Panadeiros e Pasteleiros cada galego consome, anualmente, ao redor de 56 quilogramos de pan, o que sup\u00f3n un 37% menos que nos anos 90, cando o consumo medio dos galegos elev\u00e1base aos 90 quilos.\nO pan na cultura popular.\nDe sempre, o pan recibiu un trato de respecto debido, seguramente, das implicaci\u00f3ns relixiosas derivadas do seu uso por Xes\u00fas Cristo en momentos relevantes do nacemento do catolicismo. O feito de considera-lo pan como \"o corpo de Cristo\" esix\u00eda darlle un trato especial. Moi probablemente os tempos da fame tiveron que intervir tam\u00e9n nese mesmo tratamento respectuoso.\nPor todo o anterior, nunca se debe tira-lo pan \u00f3 chan e se nos cae, debe recollerse inmediatamente e bicalo. Se algu\u00e9n atopa un anaco de pan ca\u00eddo nun cami\u00f1o, debe recollelo e colocalo onde ningu\u00e9n o poida pisar.\nCando alg\u00fan esmolante ve\u00f1a pedir e se lle dea un pan, tam\u00e9n hai que bicalo antes de darllo. E o pobre debe repetilo xesto antes de agradecelo.\nTampouco se debe tira-lo pan sobrante \u00f3 lixo, pero adm\u00edtese botalo \u00f3 lume.\n\u00c9 de mal agoiro deixar cravado o coitelo no pan, o mesmo que pousalo na mesa dado a volta."}
{"id": "12492", "revid": "45576", "url": "https://gl.wikipedia.org/wiki?curid=12492", "title": "Gran Premio de Espa\u00f1a", "text": "O Gran Premio de Espa\u00f1a \u00e9 unha carreira v\u00e1lida para o campionato de F\u00f3rmula 1 e actualmente disp\u00fatase no Circu\u00edto de Catalu\u00f1a, en Barcelona, Espa\u00f1a. A carreira \u00e9 unha das m\u00e1is antigas do mundo a\u00ednda que con pol\u00e9mica, celebrou o seu centenario en 2013. A carreira tivo un comezo modesto como unha carreira de coches de serie. Interrompida pola primeira guerra mundial, a carreira esperou unha d\u00e9cada para a s\u00faa segunda carreira antes de converterse nun elemento b\u00e1sico do calendario europeo. Foi promovido \u00e1 Campionato de Europa en 1935 antes de que a guerra civil espa\u00f1ola puxera fin \u00e1 competici\u00f3n. A carreira foi restablecida con \u00e9xito en e regularmente forma parte do Campionato Mundial de F\u00f3rmula Un desde en distintos lugares.\nHistoria.\nOrixes e preguerra.\nO primeiro Gran Premio de Espa\u00f1a disputouse en 1913, en realidade non foi Un Gran Premio de f\u00f3rmula dun d\u00eda, disputouse coas regras da competici\u00f3n sobre un circu\u00edto de estrada de 300\u00a0km preto de Madrid, na v\u00eda cara a Valladolid. distintas carreiras de motor disput\u00e1ranse en Espa\u00f1a antes, a m\u00e1is notable entre eles a Copa de Catalu\u00f1a de 1908 e 1909, nas estradas ao redor de Sitges, preto de Barcelona. Ambos eventos foron ga\u00f1ados por Jules Goux, axudando a establecer unha forte tradici\u00f3n de carreiras en Espa\u00f1a, que continuou ata os nosos d\u00edas. Este entusiasmo polas carreiras levou ao proxecto de construci\u00f3n dunha pista permanente en Sitges, un \u00f3valo de 2\u00a0km co\u00f1ecido como Sitges-Terramar, e foi sede do Gran Premio de Espa\u00f1a de 1923.\nLasarte.\nLogo desta primeira carreira, a pista tivo dificultades financeiras, e os organizadores tiveron que buscar outro lugar. En 1926, o Gran Premio de Espa\u00f1a trasladouse aos 17\u00b4749\u00a0km do Circu\u00edto de Lasarte na costa norte, sede da principal carreira en Espa\u00f1a durante a d\u00e9cada de 1920, o Gran Premio de San Sebasti\u00e1n. O Gran Premio de Espa\u00f1a de 1927 foi parte do Campionato Mundial de Fabricantes AIACR, pero a carreira non se estableceu e en 1928 e 1929 disputouse baixo os regulamentos dos coche deportivos. O Gran Premio de Espa\u00f1a de 1930 para coches deportivos, previsto para o 27 de xullo foi cancelado debido \u00e1 mala situaci\u00f3n econ\u00f3mica tralo Crac de Wall Street en outubro de 1929. Os anunciados Grandes Premios de 1931 e 1932 tam\u00e9n foron cancelados debido \u00e1s dificultades pol\u00edticas e econ\u00f3micas. Finalmente, en 1933 o Gran Premio de Espa\u00f1a foi restablecido en Lasarte co apoio do goberno. Logo da carreira de 1935, e xa durante guerra civil as carreiras detiv\u00e9ronse. En 1946, as carreiras regresaron a Espa\u00f1a como o Gran Premio Pe\u00f1a Rhin no circu\u00edto urbano de Pedralbes en Barcelona.\nF\u00f3rmula Un.\nPedralbes.\nEspa\u00f1a non volveu ao calendario internacional ata , un\u00edndose ao calendario das carreiras do campionato de F\u00f3rmula Un disput\u00e1ndose en Pedralbes. O arxentino Juan Manuel Fangio ga\u00f1ou o seu primeiro campionato do mundo na carreira de 1951 nun Alfa Romeo, aproveit\u00e1ndose dos problemas cos pneum\u00e1ticos de Ferrari. A carreira estaba programada para as tempadas e , pero non tiveron lugar debido \u00e1 falta de di\u00f1eiro, e en , o brit\u00e1nico Mike Hawthorn detivo o dominio de Mercedes ao ga\u00f1ar nun Ferrari. En , o Gran Premio de Espa\u00f1a en Pedralbes estaba programado para disputarse, pero un terrible accidente nas 24 Horas de Le Mans no que resultaron mortas a m\u00e1is de 80 persoas deu lugar a regulaci\u00f3ns sobre a seguridade dos espectadores e o programado Gran Premio de Espa\u00f1a (como moitos outros) cancelouse ese ano e nos posteriores 2 anos (tam\u00e9n debido a m\u00e1is problemas co di\u00f1eiro para soster a carreira), posteriormente a r\u00faa peonil que bordeaba Pedralbes nunca m\u00e1is foi utilizada de novo para carreiras de coches.\nJarama e Montju\u00efc.\nNa d\u00e9cada de 1960, Espa\u00f1a fixo unha oferta para volver ao mundo das carreiras de motor internacionais, o RACE encargou un novo circu\u00edto de carreiras permanente ao norte de Madrid, en Jarama, e o goberno espa\u00f1ol reformou do circu\u00edto urbano de Montju\u00efc en Barcelona con melloras de seguridade. Un Gran Premio f\u00f3ra de campionato disputouse no Jarama en 1967, foi ga\u00f1ado por Jim Clark competindo nun coche Lotus de F1.\nEn 1968, o Jarama acolleu o Gran Premio de Espa\u00f1a, cerca do comezo da tempada de F1. Acordouse, logo deste evento, que a carreira alternar\u00eda entre o Jarama estreito, lento e revirado e o r\u00e1pido, amplo e maxestoso Montjuic, o circu\u00edto de Montjuic acolleu a s\u00faa primeira carreira de F\u00f3rmula Un en , ga\u00f1ado polo brit\u00e1nico Jackie Stewart. O Jarama acolleu a carreira nos anos pares, e Montjuic nos anos impares. A carreira de viu o belga Jacky Ickx e o brit\u00e1nico Jackie Oliver involucrados nun accidente con lume, Ickx e Oliver escaparon con queimaduras. A carreira foi ga\u00f1ada por Stewart, ga\u00f1ou de novo o ano seguinte logo de manter a raia a 3 coches m\u00e1is potentes con motores de 12 cilindros. O austr\u00edaco Niki Lauda ga\u00f1ou a primeira das s\u00faas 25 carreiras en . A carreira de 1975, estivo marcada pola traxedia, houbera preocupaci\u00f3ns sobre a seguridade da v\u00eda durante as carreiras de pr\u00e1ctica, xa que as barreiras Armco que rodeaban as r\u00faas da cidade do circu\u00edto de Montjuic non se fixaran adecuadamente. Houbo unha serie de protestas, e os pilotos neg\u00e1ronse a correr. Os organizadores de p\u00e1nico, e ameazaron con bloquear os coches dentro do estadio sen\u00f3n corr\u00edan. Os pilotos e equipos cederon; pero o dobre ga\u00f1ador Emerson Fittipaldi retirouse como protesta logo dunha soa volta. Na volta 26 da carreira, o coche de Rolf Stommelen chocou cando rompeulle o aler\u00f3n traseiro, matando a catro espectadores. A carreira foi detida na volta 29 e declarouse ga\u00f1ador a Jochen Mass, a\u00ednda que se outorgaron s\u00f3 a metade dos puntos.\nJarama.\nLogo dos tr\u00e1xicos sucesos en Montjuic, o Gran Premio de Espa\u00f1a limitouse ao Jarama. A carreira de 1976 viu o brit\u00e1nico James Hunt aproveitarse da rotura de costelas de Lauda nun accidente de tractor, logo foi descualificado ao atoparse que o seu coche era 1,8 polgadas m\u00e1is ancho do permitido. O equipo McLaren de Hunt apelou a decisi\u00f3n, que foi un \u00e9xito; Hunt recuperou os 9 puntos. 1977 e 1978 viu Mario Andretti dominado co seu Lotus 78 con efecto chan. A carreira de 1980 foi de nota, porque o venres pola ma\u00f1\u00e1 antes de fin de semana, o presidente da FISA (o \u00f3rgano de goberno que controla a F\u00f3rmula Un no momento) Jean Marie Balestre anunciou que o Gran Premio de Espa\u00f1a non ser\u00eda considerado como unha carreira do campionato, ning\u00fan dos equipos de f\u00e1brica (Ferrari, Renault e Alfa Romeo) present\u00e1ronse para a carreira e s\u00f3 competiron os construtores independentes pertencentes a FOCA. A carreira foi ga\u00f1ada por Alan Jones nun Williams. 1981 foi unha carreira que Gilles Villeneuve no seu Ferrari de dif\u00edcil manexo mantivo baixo control a 4 coches para logra a vitoria no revirado e estreito circu\u00edto, \u00e9 considerada como unha das mellores carreiras de todos os deportes de motor. Pero o Gran Premio de Espa\u00f1a no Jarama tam\u00e9n foi eliminado do calendario de carreiras porque os organizadores parec\u00edan m\u00e1is interesados en constru\u00edr un campo de golf preto do circu\u00edto, e tam\u00e9n debido \u00e1 estreita pista, as condici\u00f3ns desagradablemente c\u00e1lidas e a pequena asistencia de espectadores na carreira dese ano; volver\u00eda en 1986.\nXerez.\nEn 1985, o Alcalde de Xerez encargou un novo circu\u00edto de carreiras na s\u00faa cidade para promover o turismo e o xerez. A pista, o Circu\u00edto Permanente de Jerez, situado cerca de Sevilla no sur de Espa\u00f1a terminouse a tempo para a tempada de de F\u00f3rmula Un, viu unha furiosa batalla entre Ayrton Senna e Nigel Mansell, cos dous coches acabando un \u00e1 beira do outro. Senna ga\u00f1ou por 0.014 segundos: un dos finais m\u00e1is xustos da F1. En 1987 Mansell ga\u00f1ou no seu Williams e en 1989 Senna, nunha dura carreira para manterse nos puntos na disputa do campionato ga\u00f1ou a carreira por diante do austr\u00edaco Gerhard Berger nun Ferrari e o seu odiado compa\u00f1eiro en McLaren o franc\u00e9s Alain Prost. A carreira de 1990 foi o \u00faltimo Gran Premio de Espa\u00f1a en Xerez (Xerez, a\u00ednda foi o escenario do Gran Premio de Europa en 1994 e 1997). Durante a pr\u00e1ctica, o piloto Martin Donnelly destru\u00edu o seu Lotus nun choque a alta velocidade, e o brit\u00e1nico sa\u00edu despedido do coche. Resultou gravemente ferido, pero sobreviviu, nunca correu de novo na F\u00f3rmula Un. A remota localizaci\u00f3n de Xerez non axudou a atraer grandes multitudes \u00e1s carreiras, combinado co atroz accidente de Donnelly, non fixo nada para axudar \u00e1 reputaci\u00f3n de Xerez. Malia que o circu\u00edto era moi popular entre a fraternidade da F1. Os Ferrari terminaron primeiro e segundo na carreira, con Prost terminando por diante de Mansell.\nCatalu\u00f1a.\nO traballo no Circu\u00edto de Barcelona-Catalu\u00f1a estaba en marcha en Barcelona grazas ao apoio do goberno espa\u00f1ol, e en 1991, o evento trasladouse a esta nova pista, onde permanece desde ent\u00f3n. O evento de 1992 anunciouse como o Gran Premio dos Xogos Ol\u00edmpicos.\nO equipo Williams dominou as primeiras carreiras celebradas al\u00ed, logrando todas as vitorias ata 1994. Michael Schumacher ga\u00f1ou un total de seis veces, inclu\u00edndo a s\u00faa vitoria de 1996 baixo unha forte choiva, foi a s\u00faa primeira con Ferrari. Mika H\u00e4kkinen logrou tres vitorias e estaba en cami\u00f1o da cuarta en 2001 antes do fallo do seu coche na \u00faltima volta.\nDesde o ano 2003 a carreira foi moi seguida grazas a \u00e9xito de Fernando Alonso. Alonso terminou segundo en 2003 e 2005 antes de lograr a vitoria desde a pole en 2006. Alonso terminou terceiro en 2007, con dous segundos postos en 2010 e 2012, onde terminou detr\u00e1s de Williams do castelanfalante Pastor Maldonado, que ga\u00f1ou desde a pole, esta foi a primeira vitoria e pole nun Gran Premio para un piloto venezolano e a primeira vitoria de Williams desde o Gran Premio do Brasil de 2004 e a primeira vitoria do equipo no Gran Premio de Espa\u00f1a desde 1997.\nDous pilotos espa\u00f1ois ga\u00f1aron o Gran Premio de Espa\u00f1a, Carlos de Salamanca en 1923 e Alonso en 2006 e 2013, cos castelanfalantes Juan Manuel Fangio que ga\u00f1ou en 1951, as\u00ed como Maldonado en 2012.\nA partir da tempada , supo\u00f1\u00edase que o Gran Premio de Espa\u00f1a alternar\u00eda cada ano entre Catalu\u00f1a e o Circu\u00edto urbano de Valencia con todo, isto non ocorreu porque Valencia retirouse por raz\u00f3ns financeiras e Catalu\u00f1a segue sendo o \u00fanico anfitri\u00f3n do Gran Premio de Espa\u00f1a.\nGa\u00f1adores do Gran Premio de Espa\u00f1a.\nGa\u00f1adores m\u00faltiples (pilotos).\n\" Os pilotos en letra grosa est\u00e1n competindo no campionato de F\u00f3rmula Un na tempada actual \"&lt;br&gt; \n\" Un fondo rosado indica un acontecemento que non formaba parte do Campionato Mundial de F\u00f3rmula Un \".\nGa\u00f1adores m\u00faltiples (construtores).\n\" O fondo rosado indica un acontecemento que non formou parte do CampionatoMundial de F\u00f3rmula Un \".&lt;br&gt; \n\" O fondo de crema indica un evento que formou parte do Campionato de Europa de pre - guerra. \"&lt;br&gt; \n\" Os Equipos en letra grosa est\u00e1n competindo no campionato de F\u00f3rmula Un na tempada actual \"\nGa\u00f1adores do Gran Premio de Espa\u00f1a.\n\"As carreiras que non forman parte da F\u00f3rmula 1 est\u00e1n marcadas cun fondo en cor rosa.\"&lt;br&gt;\n\"O fondo de crema indica unha carreira que formou parte do Campionato de Europa antes da guerra.\""}
{"id": "12493", "revid": "22570", "url": "https://gl.wikipedia.org/wiki?curid=12493", "title": "Jeff Porcaro", "text": "Jeffrey Thomas Porcaro (1 de abril de 1954 \u2013 5 de agosto de 1992) foi un reco\u00f1ecido bater\u00eda de sesi\u00f3n e fundador da banda Toto. Nos seus 38 anos de vida tocou con centos de artistas e apareceu en incontables discos.\nTraxectoria.\nNaceu en Connecticut o 1 de abril de 1954. Comezou a tocar con 7 anos e \u00e1 idade de 28 xa ti\u00f1a a experiencia e prestixio que non acadaran moitos bater\u00edas en toda a s\u00faa vida. Por\u00e9n, nunca se considerou nin tivo pretensi\u00f3ns de ser o mellor bater\u00eda do mundo, endexamais tivo esa presi\u00f3n.\nTocou con grandes artistas como Bonnie Raitt, Bee Gees, Pink Floyd, Michael Jackson e moitos m\u00e1is. Jeff sufriu un ataque \u00f3 coraz\u00f3n o 5 de agosto de 1992 por mor dunha reacci\u00f3n al\u00e9rxica a un pesticida que estaba a utilizar. Alg\u00fans rumores apuntaron \u00e1 adicci\u00f3n \u00e1 coca\u00edna como causante pero os m\u00e1is achegados a el sempre souberon que superara o problema e descartaron esta hip\u00f3tese.\nNo seu honor organizouse o Tributo a Jeff Porcaro, que contou cunha gran presenza de grandes da percusi\u00f3n e fundouse tam\u00e9n o \"Jeff Porcaro Memorial Fund\".\nNo seu haber hai grandes sinxelos coma \"Rosanna\" ou \"Mushanga\" que gravou coa s\u00faa principal banda Toto."}
{"id": "12494", "revid": "23204", "url": "https://gl.wikipedia.org/wiki?curid=12494", "title": "Gran Premio de M\u00f3naco", "text": "O Gran Premio de M\u00f3naco () \u00e9 unha carreira de autom\u00f3biles de F\u00f3rmula 1 que se celebra anualmente no Circu\u00edto de M\u00f3naco en Montecarlo a \u00faltima fin de semana de maio. Dende 1929, consid\u00e9rase unha das carreiras de autom\u00f3biles m\u00e1is importantes e prestixiosas do mundo, e \u00e9 unha das carreiras, xunto coas 500 Millas de Indian\u00e1polis e as 24 Horas de Le Mans, que forma a Tripla Coroa do Automobilismo. O circu\u00edto calificouse como \"unha situaci\u00f3n excepcional de glamour e prestixio\".\nA carreira cel\u00e9brase nun estreito trazado nas r\u00faas de M\u00f3naco, con moitos cambios de rasante e curvas pechadas, as\u00ed como un t\u00fanel, polo que \u00e9 unha das pistas m\u00e1is esixentes na F\u00f3rmula Un. Malia as velocidades medias relativamente baixas, \u00e9 un lugar perigoso para as carreiras e, a mi\u00fado implica a intervenci\u00f3n do coche de seguridade. \u00c9 o \u00fanico Gran Premio que non cumpre o mandato da FIA de 305\u00a0km de distancia m\u00ednima de carreira.\nHistoria e caracter\u00edsticas.\nOrixes.\nDo mesmo xeito que moitas carreiras europeas, o Gran Premio de M\u00f3naco \u00e9 anterior ao actual Campionato Mundial. O primeiro Gran Premio, que se celebrou o 14 de abril de 1929 organizouno o magnate do tabaco Anthony Nogh\u00e8s baixo os auspicios do pr\u00edncipe Lu\u00eds II, a trav\u00e9s do \"Automobile Club de Monaco\" (ACM), naceu case por casualidade. Alexandre Nogh\u00e8s, o pai de Anthony, foi presidente fundador da ACM, orixinalmente chamado \"Sport V\u00e9locip\u00e9dique Mon\u00e9gasque\". O ACM fixo a s\u00faa primeira incursi\u00f3n nos deportes de motor coa celebraci\u00f3n do Rally de Monte Carlo en 1911. En 1928 o club intentou entrar na \"Association Internationale des Automobiles Clubs Reconnus\" (AIACR), o Consello internacional reitor do automobilismo, que o consideraba unha asociaci\u00f3n rexional francesa. A s\u00faa solicitude rexeitouse debido \u00e1 falta dun grande evento de automobilismo celebrado totalmente dentro dos l\u00edmites de M\u00f3naco. O rally non pod\u00eda considerarse como tal, xa que utiliza sobre todo as estradas doutros pa\u00edses europeos.\nCo fin de alcanzar a condici\u00f3n nacional completa, Nogh\u00e8s propuxo a creaci\u00f3n dun Gran Premio automobil\u00edstico nas r\u00faas de Monte Carlo. Nogh\u00e8s obtivo o apoio oficial do pr\u00edncipe Lu\u00eds II. Nogh\u00e8s tam\u00e9n logrou o apoio para os seus plans en M\u00f3naco de Louis Chiron, un piloto de alto nivel nas carreiras de Gran Premio de Europa. Chiron pensou que a topograf\u00eda da localizaci\u00f3n ser\u00eda moi adecuado para a creaci\u00f3n dunha pista de carreiras\nO primeiro Gran Premio do Autom\u00f3bil de M\u00f3naco foi un evento s\u00f3 por invitaci\u00f3n, pero non todos os invitados decidiron asistir. Os pilotos l\u00edderes de Maserati e Alfa Romeo decidiron non competir, pero Bugatti estivo ben representada. Mercedes enviou o seu mellor piloto Rudolf Caracciola para pilotar un Mercedes SSK. Caracciola fixo unha carreira de loita, co que levou o seu SSK ata a segunda posici\u00f3n ao final da carreira, malia partir d\u00e9cimo quinto. A carreira ga\u00f1ouna \"Williams\" pseud\u00f3nimo de William Grover-Williams pilotando un Bugatti Type 35B pintado de verde escuro, cor que se converter\u00eda co tempo en insignia dos corredores brit\u00e1nicos. Outro piloto que competiu usando un pseud\u00f3nimo foi \"Georges Philippe\", o Baron Philippe de Rothschild. Chiron non puido competir, por ter un compromiso previo para competir nas 500 Millas de Indian\u00e1polis no mesmo d\u00eda. Con todo, Chiron competiu o ano seguinte, foi golpeado por Ren\u00e9 Dreyfus e o seu Bugatti terminou segundo, levouse a vitoria na carreira de 1.931 pilotando un Bugatti. No ano , segue sendo o \u00fanico piloto nativo de M\u00f3naco que ga\u00f1ou a carreira.\nO evento foi parte do Campionato de Europa pre - segunda guerra mundial e inclu\u00eduse no primeiro Campionato Mundial de Pilotos en 1950. Foi designado comoo Gran Premio de Europa d\u00faas veces, en e , cando este t\u00edtulo era unha designaci\u00f3n de honra outorgada cada ano a unha carreira de Gran Premio disputada en Europa. Graham Hill co\u00f1eceuse como \"O se\u00f1or de M\u00f3naco\" debido \u00e1s s\u00faas cinco vitorias en M\u00f3naco na d\u00e9cada de 1960. O brasileiro Ayrton Senna ga\u00f1ou esta carreira m\u00e1is veces que ning\u00fan outro piloto, con seis vitorias, ga\u00f1ando cinco carreiras consecutivas entre 1989 e 1993. Fernando Alonso \u00e9 o \u00fanico piloto que ga\u00f1ou a carreira en anos consecutivos con diferentes construtores Renault en e McLaren en .\nO Gran Premio de M\u00f3naco disp\u00fatase en maio coincidindo coa festa do D\u00eda da Ascensi\u00f3n. O circu\u00edto de M\u00f3naco ten gran cantidade de subidas e baixadas, curvas pechadas e v\u00edas estreitas, polo que probablemente \u00e9 o circu\u00edto m\u00e1is esgotador para pilotos e veh\u00edculos. Tam\u00e9n \u00e9 o circu\u00edto m\u00e1is perigoso entre os que se utilizan nas carreiras de F\u00f3rmula 1. Por outra banda, \u00e9 o circu\u00edto m\u00e1is espectacular e un dos m\u00e1is seguidos polos espectadores na televisi\u00f3n.\nO Gran Premio de M\u00f3naco formou parte do primeiro Campionato Mundial de F\u00f3rmula 1 en 1950, e a partir de 1955 disputouse todos os anos. Xunto \u00e1 data de F\u00f3rmula 1 disp\u00fatanse carreiras de exhibici\u00f3n, por exemplo de autom\u00f3biles hist\u00f3ricos, e de campionatos menores. A F\u00f3rmula J\u00fanior correu en M\u00f3naco en 1950 e desde 1959 ata 1963. Entre 1964 e 1997 celebrouse unha carreira de F\u00f3rmula 3, que serv\u00eda como punto de encontro dos pilotos dos distintos campionatos nacionais de F\u00f3rmula 3. A F\u00f3rmula 3000 Internacional tomou o seu lugar en 1998 e deu paso en 2005 \u00e1 s\u00faa sucesora, a GP2 Series. A F\u00f3rmula 3 Euroseries correu en M\u00f3naco por \u00fanica vez en 2005, e a World Series by Renault faino desde ese mesmo ano.\nCh\u00e1manlle \"O circu\u00edto dos mestres\" porque \u00e9 un circu\u00edto realmente complicado. Tr\u00e1tase dunha estrada pola que a diario circulan milleiros de coches, situada ao lado do porto de M\u00f3naco e que est\u00e1 pechada ao tr\u00e1fico cando se realiza a carreira.\nAntes da guerra.\nA carreira creceu rapidamente en importancia. Debido \u00e1 gran cantidade de carreiras que se denominaban 'Gran Premio', o AIACR reco\u00f1eceu oficialmente \u00e1 carreira m\u00e1is importante de cada un dos seus clubs automobil\u00edsticos nacionais afiliadas como Gran Premio Internacional ou \"Grandes \u00e9preuves\", e en 1933 M\u00f3naco foi clasificado como tal xunto ao Gran Premio de Francia, o Gran Premio de B\u00e9lxica, o Gran Premio de Italia e o Gran Premio de Espa\u00f1a. A carreira dese ano foi o primeiro Gran Premio no que se decidiron as posici\u00f3ns na grella, como o son agora, polo tempo da pr\u00e1ctica, en lugar do m\u00e9todo de votaci\u00f3n. A carreira viu a Achille Varzi e Tazio Nuvolari intercambiar o liderado moitas veces antes de resolverse en favor de Varzi na \u00faltima volta cando o coche de Nuvolari incendiouse. A carreira converteuse nunha rolda do novo Campionato de Europa en 1936, cando unha tormenta e unha mancha de aceite provocaron unha serie de accidentes, quedaron eliminados os Mercedes-Benz de Chiron, Fagioli e von Brauchitsch, as\u00ed como o Auto Union 'Tipo c' de Bernd Rosemeyer. Rudolf Caracciola, demostrou o porque do seu alcume, \"Regenmeister\" (Mestre da chuvia), ga\u00f1ando a carreira. En 1937, von Brauchitsch bateuse en duelo con Caracciola antes de ga\u00f1ar a carreira. Foi o \u00faltimo \"Gran Premio\" antes da guerra en M\u00f3naco. En 1938, unha inscrici\u00f3n de 500 \u20a4 (ao redor de 2450 $ USA) por participante levou \u00e1 AIACR a cancelar o evento, mentres a inminente guerra en 1939, e a segunda guerra mundial puxeron fin as carreiras organizadas en Europa ata 1945.\nGrandes Premios da posguerra.\nAs carreiras en Europa comezaron de novo o 9 de setembro de 1945 no Bois de Boulogne Park na cidade de Par\u00eds, catro meses e un d\u00eda despois do final da guerra en Europa. En 1946 unha nova categor\u00eda de carreiras de primeiro nivel, Gran Premio, foi definida pola Federaci\u00f3n Internacional do Autom\u00f3bil (FIA), a sucesora do AIACR, en base \u00e1 clase voiturette anterior \u00e1 guerra. Un Gran Premio de M\u00f3naco disputouse nesta f\u00f3rmula en 1948, ga\u00f1ado polo futuro campi\u00f3n do mundo Nino Farina nun Maserati 4CLT.\nF\u00f3rmula Un.\nPrimeiras tempadas.\nA carreira de 1949 cancelouse debido \u00e1 morte do pr\u00edncipe Lu\u00eds II; inclu\u00eduse no novo campionato mundial de pilotos de F\u00f3rmula Un do ano seguinte. A carreira foi para o futuro campi\u00f3n mundial en cinco ocasi\u00f3ns Juan Manuel Fangio coa s\u00faa primeira vitoria nunha carreira do Campionato do Mundo, as\u00ed como o terceiro lugar para o piloto de 51 anos de idade, Louis Chiron, o seu mellor resultado na era do Campionato do Mundo. Con todo, non houbo carreira en , e en , un ano en que o campionato de pilotos do mundo 'disputouse cos menos potentes coches de F\u00f3rmula D\u00faas, a carreira disputouse cos regulamentos dos coches deportivos e non formou parte do Campionato do Mundo.\nDesde 1955, o Gran Premio de M\u00f3naco formou sempre parte do Campionato Mundial de F\u00f3rmula 1. Ese ano, Maurice Trintignant ga\u00f1ou en Montecarlo por primeira vez e Chiron volveu a puntuar e en 56 converteuse no piloto de maior idade en competir nun Gran Premio de F\u00f3rmula 1. Non foi sen\u00f3n ata 1957, cando Fangio ga\u00f1ou de novo, e o Gran Premio tivo un dobre ganador. Entre e o ex colega de Fangio en Mercedes, Stirling Moss, f\u00edxoo mellor, do mesmo xeito que Trintignant, que ga\u00f1ou a carreira de novo en 1958 pilotando un Cooper. A carreira de 1961 viu Moss defenderse de tres Ferrari 156s de f\u00e1brica nun vello Rob Walker Racing Team Lotus 18 privado, logrando a s\u00faa terceira vitoria en M\u00f3naco.\nEra de Graham Hill.\nO brit\u00e1nico Graham Hill ga\u00f1ou a carreira en cinco ocasi\u00f3ns na d\u00e9cada de 1960 e chegou a ser co\u00f1ecido como o Rei de M\u00f3naco e Mr. M\u00f3naco . Ga\u00f1ou por primeira vez en 1963, e logo ga\u00f1ou os seguintes dous anos. Na carreira de 1965 logrou a pole e liderou desde o principio, pero tivo que tomar un cami\u00f1o de escape na volta 25 para evitar golpear a un dobrado lento. Volveu a pista no quinto lugar, Hill estableceu varias novas marcas de volta no cami\u00f1o a vitoria A carreira tam\u00e9n foi notable pola ausencia de Jim Clark (que estaba correndo as 500 Millas de Indian\u00e1polis) e para Paul Hawkins que rematou co Lotus nas augas do porto. Un incidente similar inclu\u00eduse na pel\u00edcula de 1966 \" Gran Premio\". O compa\u00f1eiro de Hill, o brit\u00e1nico Jackie Stewart, ga\u00f1ou en 1966 e o neozeland\u00e9s Denny Hulme ga\u00f1ou en 1967, pero Hill ga\u00f1ou os seguintes dous anos, a carreira de 1969 foi a s\u00faa \u00faltima vitoria no campionato de F\u00f3rmula Un, momento no cal foi dobre campi\u00f3n de F\u00f3rmula Un.\nReformas da pista, seguridade e aumento dos intereses empresariais.\nPolo inicio da d\u00e9cada de 1970, os esforzos de Jackie Stewart resultaron na cancelaci\u00f3n dalgunhas carreiras por raz\u00f3ns de seguridade. Para a carreira de , foron colocadas barreiras Armco en puntos espec\u00edficos, por primeira vez na historia do circu\u00edto; antes diso, as condici\u00f3ns do circu\u00edto eran (ag\u00e1s da eliminaci\u00f3n dos autom\u00f3biles estacionados no lado da estrada) practicamente id\u00e9nticas ao uso civil coti\u00e1. Se un piloto sa\u00edase, estrelar\u00edase contra o que estaba \u00e1 beira da pista (edificios, \u00e1rbores, farois, fiestras de vidro, e ata unha estaci\u00f3n de tren); e nos casos de Alberto Ascari e Paul Hawkins rematar nas augas do porto, xa que o trazado da pista utilizado non ti\u00f1a barreiras Armco para protexer aos pilotos que sa\u00edanse da pista de caer no Mediterr\u00e1neo. O circu\u00edto ga\u00f1ou m\u00e1is barreiras Armco en puntos espec\u00edficos nas d\u00faas carreiras seguintes, e en 1972, o circu\u00edto foi case completamente rodeado de Armco. E por primeira vez na s\u00faa historia, o circu\u00edto de M\u00f3naco foi alterado ese ano; os boxes traslad\u00e1ronse xunto \u00e1 recta da li\u00f1a de costa entre a chicana e Tabac, a chicana trasladouse m\u00e1is cara a adiante xusto antes de Tabac e foi o punto de uni\u00f3n entre os boxes e a pista. O trazado foi cambiado de novo para a carreira de 1973; constru\u00eduse o Estadio N\u00e1utico Rainiero III onde estaba a recta que estaba detr\u00e1s dos boxes e o circu\u00edto introduciu unha secci\u00f3n revirada ao redor da nova piscina. Isto creou un espazo para instalar uns boxes totalmente novos, en 1976 o trazado foi alterado unha vez m\u00e1is. A curva de Sainte Devote f\u00edxose m\u00e1is lenta e colocouse unha chicana xusto antes da recta de boxes.\nPara as d\u00faas seguintes carreiras. A principios de 1970, o dono do equipo Brabham Bernie Ecclestone comezou a reunir o poder de negociaci\u00f3n colectiva da Asociaci\u00f3n de Construtores de F\u00f3rmula Un (FOCA), M\u00f3naco era o suficientemente prestixiosa para converterse nun temper\u00e1n rueiro da discordia. Historicamente o n\u00famero de coches permitidos nunha carreira decid\u00edao o organizador da carreira, neste caso o ACM, que sempre fixara un n\u00famero baixo de ao redor de 16. En 1972 Ecclestone estaba empezara a negociar acordos que depend\u00edan da FOCA e garant\u00edan polo menos 18 participantes para cada carreira. Un enfrontamento sobre este tema puxo a carreira 1972 en perigo ata que o ACM cedeu e acordou que poder\u00edan participar 26 coches, o mesmo n\u00famero permitido na maior\u00eda dos outros circu\u00edtos. Dous anos m\u00e1is tarde, en 1974, o ACM logrou rebaixar o n\u00famero de participantes a 18.\nDebido aos seus estreitos l\u00edmites, as lentas velocidades medias e a dureza do trazado, M\u00f3naco sorprende a mi\u00fado con resultados inesperados. Na carreira de 1982 Ren\u00e9 Arnoux liderou as primeiras 15 voltas, antes de retirarse. Alain Prost liderou ata catro voltas do final, cando trompeou na pista mollada, golpeou as barreiras e perdeu unha roda, dando Riccardo Patrese \u00e1 cabeza. Patrese mesmo trompeou a s\u00f3 unha volta e media para meta, deixando a Didier Pironi na parte dianteira, seguido por Andrea de Cesaris. Na \u00faltima volta, Pironi quedou sen combustible no t\u00fanel, pero De Cesaris tam\u00e9n quedou sen combustible antes de que puidese adiantar. Mentres tanto Patrese aproveitou a costa abaixo para arrincar o seu coche e logrou a s\u00faa primeira vitoria nun Gran Premio.\nEn 1983, o ACM enredouse nos desacordos entre a F\u00e9d\u00e9ration Internationale du Sport Automobile (FISA) e a FOCA. O ACM, co acordo de Bernie Ecclestone, negociou un acordo de dereitos de televisi\u00f3n individuais con ABC nos Estados Unidos. Isto rompeu un acordo imposto pola FISA para unha soa negociaci\u00f3n central dos dereitos de televisi\u00f3n. Jean-Marie Balestre, presidente da FISA, anunciou que o Gran Premio de M\u00f3naco non formar\u00eda parte do Campionato Mundial de F\u00f3rmula 1 en . O ACM levou o seu caso nos tribunais franceses. Ga\u00f1aron o caso e a carreira foi finalmente reintegrada.\nEra Prost / Senna.\nPara a d\u00e9cada 1984-1993 a carreira foi ga\u00f1ada por s\u00f3 dous pilotos, poder\u00eda dicirse que os dous mellores pilotos da F\u00f3rmula Un no seu tempo, o franc\u00e9s Prost e o brasileiro Ayrton Senna. Prost, xa ga\u00f1ara a carreira de apoio de coches de F\u00f3rmula Tres en 1979, logrou a s\u00faa primeira vitoria en M\u00f3naco na carreira de 1984. A carreira comezou con 45 minutos de atraso logo de fortes choivas. Prost liderou brevemente antes de que Nigel Mansell o alcanzase na volta 11. Mansell trompeou cinco voltas m\u00e1is tarde, deixando a Prost de novo na dianteira. Na volta 27, Prost lideraba diante de Ayrton Senna no Toleman e Stefan Bellof no Tyrrell. Senna foi \u00e1 captura de Prost e Bellof \u00e1 captura dos dous. Con todo, na volta 31, a carreira det\u00edvose polas perigosas condici\u00f3ns meteorol\u00f3xicas. M\u00e1is tarde, a FISA multou ao director de carreira, Jacky Ickx, con 6.000 d\u00f3lares e suspendeu a s\u00faa licenza por non consultar aos comisarios antes de parar a carreira. Os pilotos recibiron s\u00f3 a metade dos puntos que normalmente out\u00f3rganse, xa que a carreira foi detida antes de completar os dous terzos da distancia da carreira.\nProst ga\u00f1ou en 1985, logo da retirada do pole Senna co motor Renault roto no seu Lotus despois sobrerevolucionalo na sa\u00edda, Michele Alboreto no Ferrari volveu tomar a dianteira en d\u00faas ocasi\u00f3ns, pero sa\u00eduse da pista en Sainte-Devote, onde o brasileiro Nelson Piquet e o italiano Riccardo Patrese tiveran un grande accidente s\u00f3 unhas poucas voltas antes e o aceite e a sucidade encheron a pista. Prost pasou a Alboreto, que posteriormente retomou a posici\u00f3n do franc\u00e9s, pero picou un pneum\u00e1tico logo de pasar sobre os restos da carrocer\u00eda do accidente de Piquet / Patrese, que o fixo caer ao cuarto posto. Foi capaz de pasar aos seus compatriotas romanos Andrea de Cesaris e Elio de Angelis, pero terminou segundo detr\u00e1s de Prost. O franc\u00e9s Prost dominou en 1986 logo de sa\u00edr desde a pole position, unha carreira onde a Nouvelle Chicane fora cambiado por raz\u00f3ns de seguridade.\nSenna ten a marca de m\u00e1is vitorias en M\u00f3naco, con seis, inclu\u00edndo cinco vitorias consecutivas entre 1989 e 1993, as\u00ed como oito podios en dez participaci\u00f3n. A s\u00faa vitoria de 1987 foi a primeira vez que un coche cunha suspensi\u00f3n activa ga\u00f1ou un Gran Premio. Ama\u00f1ouse para ga\u00f1ar esta carreira despois de que o brit\u00e1nico Nigel Mansell nun Williams-Honda sa\u00edra co escape roto. A s\u00faa vitoria f\u00edxoo moi popular entre a xente de M\u00f3naco, e cando foi arrestado o luns logo da carreira, por conducir unha motocicleta sen levar posto o casco, foi liberado polos polic\u00edas despois de que se decataran de quen era. Senna dominou en 1988, e foi capaz de ir por diante do seu compa\u00f1eiro de equipo Prost, mentres que o franc\u00e9s marchou durante a maior parte da carreira detr\u00e1s do austr\u00edaco Gerhard Berger no Ferrari. No momento en que Prost superou a Berger, empuxou tan forte como puido e establece unha volta r\u00e1pida uns 6 segundos m\u00e1is r\u00e1pido ca Senna, o brasileiro entrou en p\u00e1nico, a continuaci\u00f3n, fixo 2 voltas r\u00e1pidas seguidas, e ao mesmo tempo aceleraba tanto como era posible, mordeu a barreira na curva Portier e estrelouse nas barreiras Armco que separan a estrada do mar Mediterr\u00e1neo. Senna estaba tan cabreado que regresou ao seu piso en M\u00f3naco e non se soubo del, Prost ga\u00f1ou por cuarta vez. Senna dominou en 1989, mentres que Prost quedou atrapado detr\u00e1s de Ren\u00e9 Arnoux e outros; o brasileiro tam\u00e9n dominou os anos 1990 e 1991. Na carreira de 1992 Nigel Mansell, que ga\u00f1ara as cinco carreiras disputadas ata ese momento na tempada, logrou a pole e dominou a carreira no seu Williams FW14 B - Renault. Con todo, a sete voltas do final, Mansell atopouse cunha porca da roda solta e viuse obrigado a entrar en boxes, sa\u00edndo detr\u00e1s do McLaren-Honda de Ayrton Senna, que ti\u00f1a os pneum\u00e1ticos gastados. Mansell, con pneum\u00e1ticos novos, estableceu un r\u00e9cord de volta case dous segundos m\u00e1is r\u00e1pido ca Senna e pechou a diferenza de 5\u00b42 a 1\u00b49 segundos en s\u00f3 d\u00faas voltas. A parella bateuse en duelo nas \u00faltimas catro voltas, pero Mansell non atopaba o xeito de pasalo, terminando a s\u00f3 d\u00faas d\u00e9cimas de segundo por detr\u00e1s do brasileiro. Senna tivo un mal comezo na carreira de 1993, estrelouse na pr\u00e1ctica e culificou 3\u00ba detr\u00e1s do pole, Prost e a estrela en ascenso, o alem\u00e1n Michael Schumacher. Senna ga\u00f1ou de novo fortuitamente en 1993 logo de chegar \u00e1 primeira curva en terceiro lugar detr\u00e1s de Prost e Schumacher. Prost tivo que cumprir unha penalizaci\u00f3n de tempo por adiantarse na sa\u00edda e Schumacher retirouse con problemas na suspensi\u00f3n activa hidr\u00e1ulica, Senna ga\u00f1ou por diante do fillo do falecido Graham Hill, Damon. Foi a quinta vitoria de Senna en M\u00f3naco, igualando a marca de Graham Hill. Logo de Senna logrou a s\u00faa sexta vitoria na carreira de 1993, rompendo a marca de Graham Hill de vitorias no Gran Premio de M\u00f3naco, o subcampi\u00f3n Damon Hill comentou que \"Se o meu pai estivera agora, ser\u00eda o primeiro en felicitar a Ayrton.\"\nTempos modernos.\nA carreira de 1994 foi emocionante e tr\u00e1xica, d\u00faas semanas despois da tr\u00e1xica carreira en Imola onde morreran o austr\u00edaco Roland Ratzenberger e Senna por mor de lesi\u00f3ns masivas na cabeza en accidentes na pista en d\u00edas sucesivos. Durante a carreira de M\u00f3naco, o alem\u00e1n Karl Wendlinger tivo un accidente terrible no t\u00fanel a bordo do seu Sauber. Entrou en coma e perdeuse o resto da tempada. O alem\u00e1n Schumacher ga\u00f1ou a carreira de M\u00f3naco 1994 con facilidade. A carreira de 1996 viu a Michael Schumacher lograr a pole antes de estrelarse na primeira volta logo de ser superado por Damon Hill. Hill liderou as primeiras 40 voltas antes de que o seu motor rexplotara no t\u00fanel. Jean Alesi tomou a dianteira, pero sufriu a rotura da suspensi\u00f3n 20 voltas m\u00e1is tarde. Olivier Panis, que comezou no posto 14\u00ba, logrou o liderado e permaneceu al\u00ed ata o final da carreira, sendo acosado todo o tempo por David Coulthard. Foi a \u00fanica vitoria de Panis, e a \u00faltima do equipo Ligier. S\u00f3 tres coches cruzaron a li\u00f1a de meta, pero clasificaronse sete.\nO sete veces campi\u00f3n do mundo Schumacher chegou a ga\u00f1ar a carreira cinco veces, igualando a marca de Graham Hill. Schumacher tam\u00e9n ten a marca actual da volta actual con 1:14.439, establecida en 2004. Na s\u00faa participaci\u00f3n na carreira de 2006, provocou todas as cr\u00edticas cando ti\u00f1a provisionalmente a pole position e coa sesi\u00f3n de cualificaci\u00f3n chegando ao seu fin, det\u00edvo o seu coche na franxa da Rascasse, bloqueando a v\u00eda e obrigando aos competidores a reducir a velocidade A\u00ednda que Schumacher afirmou que non fora intencionado, a FIA sancionouno e enviouno \u00e1 parte posterior da grella.\nEn xullo de 2010, Bernie Ecclestone anunciou que alcanz\u00e1rase un acordo de 10 anos cos organizadores da carreira, mantendo a carreira no calendario ata polo menos .\nFama.\nO Gran Premio de M\u00f3naco \u00e9 considerado como unha das carreiras de autom\u00f3biles m\u00e1is importantes e prestixiosos do mundo xunto coas 500 Millas de Indian\u00e1polis e as 24 Horas de Le Mans. Se considera que estas tres carreiras forman unha a \" Tripla Coroa \" das tres carreiras de motor m\u00e1is famosas no mundo. Graham Hill \u00e9 o \u00fanico piloto que ga\u00f1ou a Tripla Coroa, ao ga\u00f1ar as tres carreiras. A sesi\u00f3n de pr\u00e1ctica de M\u00f3naco se superpon coa da 500 Millas de Indian\u00e1polis, e as carreiras en se mesmas \u00e1s veces son incompatibles. Como as d\u00faas carreiras te\u00f1en lugar en lados opostos do Oc\u00e9ano Atl\u00e1ntico e forman parte de diferentes campionatos, \u00e9 dif\u00edcil para un piloto competir eficazmente en ambas durante a s\u00faa carreira Juan Pablo Montoya, ga\u00f1ou o Gran Premio de M\u00f3naco en 2003 e as 500 Millas de Indian\u00e1polis en 2000 e 2015, \u00e9 o \u00fanico piloto a\u00ednda en activo en 2015 que ga\u00f1ou d\u00faas das tres carreiras e polo tanto \u00e9 o m\u00e1is pr\u00f3ximo a completar a Tripla Coroa.\nNa adxudicaci\u00f3n da s\u00faa primeira medalla de ouro do deporte do motor ao Pr\u00edncipe Rainiero III, a F\u00e9d\u00e9ration Internationale de l'Automobile (FIA) caracterizou ao Gran Premio de M\u00f3naco pola s\u00faa contribuci\u00f3n a levar ao deporte do motor \"a unha situaci\u00f3n excepcional de glamour e prestixio\". Foi xestionado baixo o patrocinio de tres xeraci\u00f3ns da familia real de M\u00f3naco: Louis II, Rainiero III de M\u00f3naco e Alberte II, todos os cales tiveron un grande interese na carreira. Unha gran parte dos ingresos do principado v\u00e9n de turistas atra\u00eddos polo clima c\u00e1lido e o famoso casino, pero tam\u00e9n \u00e9 un para\u00edso fiscal e \u00e9 o fogar de moitos millonarios, entre eles varios pilotos de F\u00f3rmula Un.\nM\u00f3naco produciu s\u00f3 tres pilotos nativos de F\u00f3rmula Un, Louis Chiron, Andr\u00e9 Testut e Olivier Beretta. Pero a s\u00faa situaci\u00f3n tributaria fixo que sexa o fogar de moitos pilotos o longo dos anos, inclu\u00edndo a Gilles Villeneuve e Ayrton Senna. Varios deles con propiedades no principado, inclu\u00edndo Jenson Button e David Coulthard, que eran donos de parte dun hotel. Debido ao pequeno tama\u00f1o da cidade e a situaci\u00f3n do circu\u00edto, os pilotos ao terminar a carreira polo xeral volven aos seus apartamentos en cuesti\u00f3n de minutos. \u00c9 famosa a retirada de Ayrton Senna ao seu apartamento logo de estrelarse na carreira de 1988.\nGa\u00f1adores.\nGa\u00f1adores m\u00faltiples (pilotos).\n\"Os pilotos en letra grosa a\u00ednda compiten no campionato de F\u00f3rmula 1\"\nGa\u00f1adores m\u00faltiples (construtores).\n\"Un fondo rosa indica un acontecemento que non formaba parte do Campionato mundial de F\u00f3rmula 1.\" \n\" Un fondo crema indica un acontecemento que formaba parte do Campionato de Europa de pre- guerra.\" \n\" Equipos en letra grosa compiten no campionato de F\u00f3rmula Un na tempada actual.\"\nPor ano.\n\"Un fondo rosado indica un acontecemento que non formaba parte do Campionato mundial de F\u00f3rmula 1.\" \n\" Un fondo crema indica un acontecemento que formaba parte do Campionato de Europa de pre- guerra.\""}
{"id": "12495", "revid": "994", "url": "https://gl.wikipedia.org/wiki?curid=12495", "title": "Nicko MCBrain", "text": ""}
{"id": "12496", "revid": "98629", "url": "https://gl.wikipedia.org/wiki?curid=12496", "title": "Gran Premio de Europa", "text": "O Gran Premio de Europa foi unha carreira para o campionato mundial de F\u00f3rmula 1. Disputouse tres veces durante os anos 1980 e regularmente desde ata o , retirouse do calendario en e volveu a disputarse en en Acerbaix\u00e1n para, un ano despois, retirarse novamente do calendario en sendo substitu\u00eddo polo Gran Premio de Acerbaix\u00e1n.\nNos primeiros anos, o Gran Premio de Europa non era unha carreira no seu propio dereito, era s\u00f3 un t\u00edtulo honor\u00edfico, un dos grandes premios nacionais tam\u00e9n era designada como o \"Gran premio de Europa\". A primeira carreira chamada as\u00ed foi o Gran Premio de Italia de 1923, que tivo lugar en Monza e ga\u00f1ouna Carlo Salamano nun Fiat e o \u00faltimo foi o Gran Premio do Reino Unido de 1977.\nDesde a s\u00faa reintroducci\u00f3n, o Gran Premio de Europa polo xeral celebrouse nun pa\u00eds de Europa que tam\u00e9n albergaba un Gran Premio nacional nese mesmo ano.\nAntes e logo da guerra anos.\nT\u00edtulo honor\u00edfico.\nO Gran Premio de Europa foi creado como un t\u00edtulo honor\u00edfico pola AIACR, a predecesora da FIA na organizaci\u00f3n de eventos de carreiras de motor. A primeira carreira en recibir o t\u00edtulo foi o Gran Premio de Italia, en 1923, e foi seguido polo Gran Premio de Francia e Gran Premio de B\u00e9lxica. Logo dun par\u00e9ntesis en 1929, Spa recibiu o \u00faltimo t\u00edtulo honor\u00edfico dos anos previos \u00e1 segunda guerra mundial, en 1930.\nO t\u00edtulo foi restablecido pola FIA logo da segunda guerra mundial, e d\u00e9uselle primeiro ao Gran Premio de B\u00e9lxica en 1947, e foi distribu\u00eddo en varios pa\u00edses ata o Gran Premio do Reino Unido de 1977, a \u00faltima carreira en recibir o t\u00edtulo honor\u00edfico. Todos os grandes premios honor\u00edficos europeos da posguerra foron carreiras de F\u00f3rmula Un, ag\u00e1s a carreira de , que se disputou baixo as regulaci\u00f3ns da F\u00f3rmula D\u00faas.\nO Gran Premio de Italia foi nomeado Gran Premio de Europa sete veces, m\u00e1is que calquera outra carreira. Recibiu o t\u00edtulo tres veces na d\u00e9cada de 1920.\nComo proba do Campionato Mundial.\nBrands Hatch.\nO evento foi creado inicialmente como un recurso provisional. En 1983, o calendario da F\u00f3rmula Un ti\u00f1a orixinalmente unha carreira preto de Flushing Meadows Park en Nova York. Cando a carreira foi cancelada tres meses antes do evento, os organizadores do Circu\u00edto de Brands Hatch foron capaces de crear un Gran Premio de Europa no seu lugar. O \u00e9xito do evento, impulsado por unha en\u00e9rxica batalla polo Campionato Mundial, levou ao evento de regresar no calendario do ano seguinte.\nBrands Hatch foi incapaz de acoller o Gran Premio de Europa en 1984, xa que era o anfitri\u00f3n da Gran Premio do Reino Unido nos anos pares (alternando con Silverstone) palo que o GP de Europa desprazouse a un redese\u00f1ado e m\u00e1is curto circu\u00edto de N\u00fcrburgring en .\nBrands Hatch volveu acoller o Gran Premio de Europa en 1985, pero a carreira foi substitu\u00edda en polo Gran Premio de Hungr\u00eda.\nDonington Park.\nEn 1990, un adi\u00f1eirado empresario xapon\u00e9s, Tomonori Tsurumaki, constru\u00edu o Nippon Autopolis coa idea de organizar unha carreira de F\u00f3rmula Un. En 1992, fix\u00e9ronse plans para ter un Gran Premio de Asia en 1993 para substitu\u00edr o Gran Premio de M\u00e9xico no calendario. Con todo, estes plans non se materializaron, e para substituilo, Bernie Ecclestone engadiu unha carreira en Donington Park, que levou nome de Gran Premio de Europa. A carreira foi creaci\u00f3n de Tom Wheatcroft, que tratara de levar a F1 \u00e1 pista desde un intento errado para acoller o Gran Premio do Reino Unido en 1988. O primeiro e ata agora \u00fanico Gran Premio de F\u00f3rmula Un disputado en Donington Park resultou ser Ayrton Senna baixo condici\u00f3ns meteorol\u00f3xicas cambiantes.\nXerez.\nO seguinte Gran Premio de Europa disputouse en Xerez en Espa\u00f1a. Xerez acolleu 14\u00aa rolda das 16 de e o final de tempada en en substituci\u00f3n do o Gran Premio de Portugal, e foi o escenario da famosa colisi\u00f3n entre Michael Schumacher e Jacques Villeneuve, que viu a Schumacher quedar descualificado do campionato e foi tam\u00e9n o escenario da primeira vitoria de Mika H\u00e4kkinen na F\u00f3rmula Un.\nN\u00fcrburgring.\nBrands Hatch foi incapaz de acoller o Gran Premio de Europa en 1984, polo que o GP de Europa dese ano foi ao novo circu\u00edto de N\u00fcrburgring cun novo dese\u00f1o m\u00e1is curto. Estaba moi lonxe do N\u00fcrburgring de case 23\u00a0km que a maior\u00eda estaban afeitos ver, e inicialmente foi impopular no seu regreso \u00e1 F\u00f3rmula Un.\nA carreira volveu a N\u00fcrburgring en , que agora era m\u00e1is popular entre os pilotos. Pero logo das queixas doutros pa\u00edses que non pod\u00edan conseguir unha carreira, a carreira de N\u00fcrburgring cambiou o nome \u00e1 Gran Premio de Luxemburgo en e . Xerez aloxou a carreira de .\nEn , o Gran Premio de Europa foi eliminado da programaci\u00f3n, pero regresou en cando a carreira en N\u00fcrburgring re-adoptou o nome de Gran Premio de Europa.\nA carreira de 1999 viuse condicionada polas choiva torrenciais que causaron numerosas retiradas, dando a Johnny Herbert a oportunidade de lograr con Stewart Grand Prix a primeira e \u00fanica vitoria na s\u00faa \u00faltima tempada antes de ser vendida a Ford.\nA carreira continuou disput\u00e1ndose en N\u00fcrburgring ata o ano . O 29 de agosto de 2006 anunciouse que fora retirada do calendario da F1 para a tempada 2007. A partir de ent\u00f3n s\u00f3 haber\u00eda un GP aloxado en Alema\u00f1a cada ano, alternando entre Hockenheim e N\u00fcrburgring. Con todo, foi incerto durante un tempo cal ser\u00eda o nome deste Gran Premio, mentres que orixinalmente a intenci\u00f3n era ser o Gran Premio de Alema\u00f1a a partir de 2007, a carreira de N\u00fcrburgring de 2007 a\u00ednda denominouse \"Gro\u00dfer Preis von Europa\" (GP de Europa) debido \u00e1 disputa sobre a propiedade do nome de Gran Premio de Alema\u00f1a.\nValencia.\nDesde a o Gran Premio de Europa tivo lugar en Valencia, Espa\u00f1a. Durante o evento de 2009, Valencia asinou un acordo por un per\u00edodo de 5 carreiras, o que puxo a Valencia no calendario ata . Malia iso, en marzo de 2012, anunciouse que o Gran Premio de Europa non se celebrar\u00eda en , e o Gran Premio de Espa\u00f1a alternar\u00edase entre Barcelona e Valencia. Con todo, Barcelona conservou a carreira desde , e a circu\u00edto de Valencia retirouse do calendario.\nBak\u00fa.\nO Gran Premio de Europa volveu ao Campionato Mundial de F\u00f3rmula Un en , que se celebrou no Circu\u00edto urbano de Bak\u00fa en Acerbaix\u00e1n.\nGa\u00f1adores do Gran Premio de Europa.\nGa\u00f1adores m\u00faltiples (pilotos).\nS\u00f3 incl\u00fae carreiras independentes. Pilotos en letra grosa compiten no campionato de F\u00f3rmula Un na tempada actual.\nGa\u00f1adores m\u00faltiples (construtores).\nS\u00f3 incl\u00fae carreiras independentes. Equipos en letra grosa compiten no campionato de F\u00f3rmula Un na tempada actual.\nPor ano: Gran Premio de Europa como designaci\u00f3n de honra.\n\"Un fondo rosado indica un acontecemento que non formaba parte do Campionato mundial de F\u00f3rmula 1.\""}
