{"id": "20265", "revid": "23204", "url": "https://gl.wikipedia.org/wiki?curid=20265", "title": "George Bass", "text": "George Bass, nado en Aswarby o 30 de xaneiro de 1771 e finado despois do 5 de febreiro de 1803, foi un cirurxi\u00e1n naval e explorador brit\u00e1nico.\nTraxectoria.\nNaceu en Aswarby, preto de Sleaford (Lincolnshire). Estudou en Boston, Lincolnshire, obtivo o t\u00edtulo de medicina en 1789 e en 1794 uniuse \u00e1 Royal Navy como cirurxi\u00e1n. Chegou a Sidney no \"Reliance\" en febreiro de 1795 xunto a Matthew Flinders, eles dous coa compa\u00f1a de William Martin exploraron a ba\u00eda Botany, non lonxe de Sidney e tam\u00e9n o r\u00edo Georges. En 1796 exploraron Port Hacking.\nEn 1797 Bass chegou ao Cabo Howe, o punto m\u00e1is afastado ao que se chegara no sueste de Australia, e seguiu ata aproximadamente o que hoxe \u00e9 Melbourne. En 1798 descubriu o estreito entre Australia e Tasmania, que dende 1803 leva o seu nome (estreito de Bass).\nDurante as s\u00faas viaxes, Bass recolleu especies de plantas que enviou a Joseph Banks e foi un dos primeiro en describir o uombat. Bass tam\u00e9n foi o primeiro branco en chega \u00e1 rexi\u00f3n de Kiama, da que escribiu numerosas notas sobre a s\u00faa complexidade bot\u00e1nica e o seu g\u00e9yser mari\u00f1o.\nEn 1799 volveu a Inglaterra e regresou de novo a Sidney en 1801, viaxou a Tahit\u00ed en 1803 e non se o\u00edu falar m\u00e1is del."}
{"id": "20266", "revid": "5863", "url": "https://gl.wikipedia.org/wiki?curid=20266", "title": "Giorgio Bassani", "text": "Giorgio Bassani, nado en Bolo\u00f1a en 1916 e finado no ano 2000, foi un escritor e xornalista italiano de orixe xud\u00eda.\nTraxectoria.\nEstudou na Universidade de Bolo\u00f1a co historiador Roberto Longhi e en clases privadas co tam\u00e9n historiador e fil\u00f3sofo Benedetto Croce. En 1943 uniuse \u00e1 resistencia antifascista polo que as autoridades arrest\u00e1rono en Ferrara en maio de 1944, a\u00ednda que sa\u00edu en liberdade en xullo, trasladouse a Roma e al\u00ed editou a revista literaria, \"Botteghe oscure\" entre 1948 e 1960. Tam\u00e9n foi editor de \"Paragone\", xornal que fundara Longhi coa s\u00faa dona, Anna Band.\nComo editor da editora Feltrinelli foi o primeiro en reco\u00f1ecer o m\u00e9rito literario de Il gattopardo de Giuseppe Tomasi di Lampedusa. Foi vicepresidente da RAI. En 1940 publicou a s\u00faa primeira obra, \"Una citt\u00e0 di pianura\", pero a primeira en ser reco\u00f1ecida foi un volume de relatos, \"Cinque storie ferraresi\" que publicou en 1956, ao que seguiu unha serie de novelas centradas en Ferrara, \"Il romanzo di Ferrara\", \"Il giardino dei Finzi-Contini\", \"Gli occhiali d'oro\", \"Dietro la porta\", \"L'airone\" e \"L'odore di fieno\"."}
{"id": "20267", "revid": "8354", "url": "https://gl.wikipedia.org/wiki?curid=20267", "title": "Giovanni Battista Bassani", "text": "Giovanni Battista Bassani, nado en Padua en 1647 ou 1657 e finado en B\u00e9rgamo o 1 de outubro de 1716, foi un compositor barroco italiano.\nTraxectoria.\nEstudou en Venecia, onde foi disc\u00edpulo de Giovanni Legrenzi. Foi mestre de capela en M\u00f3dena dende 1677. Marchou a Ferrara en 1684, onde foi mestre da capela da catedral e a B\u00e9rgamo en 1712.\nEscribiu 9 operas, que non se conservan e 15 oratorios ademais de madrigais, misas, cantatas ou salmos."}
{"id": "20268", "revid": "23204", "url": "https://gl.wikipedia.org/wiki?curid=20268", "title": "Jacopo Bassano", "text": "Jacopo Bassano ou Giacomo da Ponte, nado en Bassano del Grappa ca. 1515 e finado en 1592, foi un pintor italiano.\nTraxectoria.\nFillo do pintor Francesco Bassano o vello, Jacopo adoptou algo do seu estilo nas s\u00faas pinturas relixiosas, que inclu\u00edan elementos novos como animais, granxas. Foi disc\u00edpulo en Venecia de Tintoretto e influ\u00edu en El Greco, abriu un obradoiro na s\u00faa localidade natal cos seus catro fillos: Francesco o novo (1549\u20131592), Gerolamo (1566\u20131621), Giovanni Battista (1553\u20131613) e Leandro (1557\u20131622), que compartiron o seu estilo, e \u00e1s veces \u00e9 dif\u00edcil atribu\u00edr as obras a un en concreto.\nPintou escenas b\u00edblicas e retratos, e entre as s\u00faas obras m\u00e1is co\u00f1ecidas est\u00e1n \"A anuncaci\u00f3n aos pastores\", \"Cristo botando aos mercadores do Templo\", \"A derradeira cea\" ou \"O bo samaritano\"."}
{"id": "20270", "revid": "22570", "url": "https://gl.wikipedia.org/wiki?curid=20270", "title": "S\u00e3o Bernardo do Campo", "text": "S\u00e3o Bernardo do Campo \u00e9 a 4\u00aa cidade do estado de S\u00e3o Paulo en poboaci\u00f3n total. Fai parte da rexi\u00f3n metropolitana de S\u00e3o Paulo e destaca como unha importante cidade industrial. Cando as primeiras industrias automobil\u00edsticas se instalaron no Brasil escolleron a cidade para establecer as s\u00faas factor\u00edas."}
{"id": "20271", "revid": "101", "url": "https://gl.wikipedia.org/wiki?curid=20271", "title": "Tr\u00edpole", "text": ""}
{"id": "20272", "revid": "22795", "url": "https://gl.wikipedia.org/wiki?curid=20272", "title": "Tr\u00edpoli", "text": "O top\u00f3nimo Tr\u00edpoli pode referirse a:"}
{"id": "20273", "revid": "5863", "url": "https://gl.wikipedia.org/wiki?curid=20273", "title": "Tr\u00edpoli, Libia", "text": "Tr\u00edpoli (en \u00e1rabe: \u0637\u0631\u0627\u0628\u0644\u0633 \u1e6car\u0101bulus) \u00e9 a capital de Libia. \u00c9 a maior cidade, o principal porto mar\u00edtimo e o maior centro comercial e manufacturador do pa\u00eds. Tam\u00e9n \u00e9 a sede do Goberno Nacional e da Universidade Al-Fateh."}
{"id": "20276", "revid": "98629", "url": "https://gl.wikipedia.org/wiki?curid=20276", "title": "Santo Andr\u00e9, S\u00e3o Paulo", "text": "Santo Andr\u00e9 \u00e9 unha importante cidade industrial e comercial na Megal\u00f3pole de S\u00e3o Paulo. Co crecemento industrial brasileiro das d\u00e9cadas de 1950 e 1960, a cidade recibiu industrias de pezas para autom\u00f3biles, equipamentos el\u00e9ctricos e motores, produtos qu\u00edmicos, pezas de pl\u00e1stico, t\u00e9xtiles, e outras e, a partir de ent\u00f3n, tivo un gran crecemento poboacional. \u00c9 hoxe unha das m\u00e1is grandes cidades do estado e, a pesar dalgunhas industrias teren cerrado as s\u00faas f\u00e1bricas na cidade (despois de que os terreos para expansi\u00f3n foran escasos) e as teren transferido a outros puntos do Brasil, o comercio e os servizos da cidade permaneceron e diversific\u00e1ronse.\nPor ser veci\u00f1a \u00e1 cidade de Sao Paulo, unida a esta por diversos medios de transporte (ferrocarril, \u00f3mnibus), e os seus l\u00edmites xeogr\u00e1ficos confund\u00edrense, mesmo os seus habitantes que traballan na capital fan compras e pagan os seus impostos na cidade, ademais de seren utilizados os seus servizos por persoas de cidades veci\u00f1as, inclusive da capital. As\u00ed, a s\u00faa din\u00e1mica econ\u00f3mica permanece.\nPertence \u00e1 cidade o antigo distrito de Paranapiacaba, xurdido coa instalaci\u00f3n do ferrocarril que uniu a cidade de Santos a Jundia\u00ed en 1872. Era un acampamento dos traballadores da construci\u00f3n e dos enxe\u00f1eiros ingleses que proxectaron o ferrocarril. A estaci\u00f3n do ferrocarril na vila de Paranapiacaba ten unha curiosa copia do reloxo \"Big Ben\", ademais dun museo ferroviario."}
{"id": "20277", "revid": "1987", "url": "https://gl.wikipedia.org/wiki?curid=20277", "title": "Fran\u00e7ois de Bassompierre", "text": "Fran\u00e7ois de Bassompierre, nado no castelo de Harrouel (Lorena) o 12 de abril de 1579 e finado o 12 de outubro de 1646, foi un militar e diplom\u00e1tico franc\u00e9s.\nTraxectoria.\nEducouse en Baviera e Italia e en 1598 entrou na corte de Henrique IV de quen se converteu en favorito, en 1600 participou na campa\u00f1a de Savoia e en 1603 loitou contra dos turcos en Hungr\u00eda. Tras a morte de Henrique IV permaneceu leal \u00e1 rexente, Mar\u00eda de Medicis ata que Lu\u00eds XIII asumiu o trono en 1617. Foi embaixador en Espa\u00f1a extraordinario en Espa\u00f1a para resolver o conflito da Valtelina e asinou o Tratado de Madrid. Foi tam\u00e9n embaixador en Su\u00edza (1625) e Inglaterra (1626).\nLoitou contra dos hugonotes (1621-1622) e polas s\u00faas acci\u00f3ns conseguiu o ascenso a mariscal de Francia. Participou no sitio de La Rochelle (1628) e en 1629 participou na campa\u00f1a contra os rebeldes do Languedoc. Oposto ao cardeal Richelieu estivo preso na Bastilla dende 1631 ata a morte do cardeal en 1643 e nese tempo escribiu as s\u00faas memorias que se publicaron en 1665 co t\u00edtulo de \"Le Journal de ma vie\", e que son unha fonte importante para co\u00f1ecer a historia do seu tempo."}
{"id": "20279", "revid": "839", "url": "https://gl.wikipedia.org/wiki?curid=20279", "title": "Fr\u00e9d\u00e9ric Bastiat", "text": "Claude Fr\u00e9d\u00e9ric Bastiat, nado en Baiona o 29 de xu\u00f1o de 1801 e finado en Roma o 24 de decembro de 1850, foi un economista franc\u00e9s, un dos divulgadores do liberalismo.\nTraxectoria.\nComezou a s\u00faa carreira como economista en 1844. Foi membro da Asemblea Nacional dende 1848. Bastiat pertenceu \u00e1 escola harm\u00f3nica de liberais, que consideraban ao Estado como algo inevitable, e tam\u00e9n deplorou a revoluci\u00f3n violenta como medio de obter o poder, a\u00ednda as\u00ed mant\u00ed\u00f1ase reacci\u00f3n a calquera control polo goberno dos individuos e a regulaci\u00f3n da industria privada, mostr\u00e1ndose partidario do libre mercado como unha fonte de harmon\u00eda econ\u00f3mica e consideraba que os argumentos utilitaristas e iusnaturalistas eran aspectos complementarios do mesmo mundo.\nA idea de Bastiat que m\u00e1is influ\u00edu na econom\u00eda foi a explicou coa falacia do vidro roto, e que consiste en que para determinar se unha medida \u00e9 boa ou mala, hai que mirar as s\u00faas consecuencias a longo prazo para toda a poboaci\u00f3n, e non s\u00f3 as que te\u00f1en lugar a curto prazo para unha parte da poboaci\u00f3n. A falacia consiste en pensar que un neno que xogando rompe un vidro dunha tenda realiza unha acci\u00f3n boa para a econom\u00eda, xa que o dono da tenda ter\u00e1 que gastar di\u00f1eiro en substitu\u00edlo, e dar\u00e1 emprego ao cristaleiro, que cos cartos que reciba dar\u00e1 emprego a outros. Malia iso, esa li\u00f1a de pensamento non ten en conta que de non se romper o cristal, gastar\u00eda os cartos noutra cousa, co que tam\u00e9n dar\u00eda emprego a outros, ademais producir\u00eda cousas novas e non unha reconstruci\u00f3n de algo que xa exist\u00eda.\nMorreu de tuberculose, seguramente collida durante as s\u00faas viaxes por Francia para promover as ideas liberais. "}
{"id": "20280", "revid": "23204", "url": "https://gl.wikipedia.org/wiki?curid=20280", "title": "Jules Bastien-Lepage", "text": "Jules Bastien-Lepage (1848 - 1884) foi un pintor franc\u00e9s.\nNaceu en Damvillers, Meuse e estudou en Verd\u00fan. En 1867 marchou a Par\u00eds para estudar \u00c9cole des Beaux-arts, foi disc\u00edpulo de Alexandre Cabanel. Participar nas exhibici\u00f3ns nos Sal\u00f3ns de 1870 e 1872 sen chamar a atenci\u00f3n da cr\u00edtica. O \u00e9xito chegoulle en 1874 con \"Canci\u00f3n de primavera\", un estudo da vida rural e \"Retrato do meu av\u00f3\", confirmado en 1875 coa pintura, \"Primeira comu\u00f1\u00f3n\", unha pintura dunha nena minuciosamente traballada e co retrado de M. Hayern.\nBastien deixou a pintura de obradoiro pola pintura ao aire libre, representando con realismo a vida da Francia rural."}
{"id": "20282", "revid": "89787", "url": "https://gl.wikipedia.org/wiki?curid=20282", "title": "Asma (doenza)", "text": "A asma \u00e9 unha enfermidade inflamatoria do aparato respiratorio que provoca dificultade na respiraci\u00f3n (dispnea).\nEste termo procede do grego '\u00e2sthma\" [arquexar] + \"-ma\" (grego)\nNon existe unha definici\u00f3n precisa da enfermidade asm\u00e1tica. A Estratexia Global para a Asma def\u00ednea as\u00ed: \"Inflamaci\u00f3n cr\u00f3nica das v\u00edas a\u00e9reas en que desempe\u00f1an un papel destacado certas c\u00e9lulas . Este proceso as\u00f3ciase a unha hiperresposta dos bronquios que produce episodios de sibilancias (\"pitos\"), dispnea (\"sensaci\u00f3n de falta de respiraci\u00f3n\"), opresi\u00f3n tor\u00e1cica e tose, particularmente durante a noite ou madrugada. Estes episodios relaci\u00f3nanse xeralmente cun maior ou menor grao de obstruci\u00f3n do fluxo a\u00e9reo a mi\u00fado reversible de forma espont\u00e1nea ou con tratamento\".\nEpidemiolox\u00eda.\nA asma \u00e9 unha enfermidade frecuente cuxa prevalencia var\u00eda moito dun pa\u00eds a outro. Afecta \u00f3 redor do 3 \u00f3 7 % da poboaci\u00f3n adulta, sendo m\u00e1is frecuente en idades infant\u00eds.\nMecanismo de produci\u00f3n de Asma.\nInda que se co\u00f1ece que a asma \u00e9 unha condici\u00f3n causada por unha inflamaci\u00f3n cr\u00f3nica da v\u00eda a\u00e9rea, os compo\u00f1entes precisos desta inflamaci\u00f3n est\u00e1n inda por dilucidar e as causas son incertas. Moitas c\u00e9lulas inflamatorias poden estar implicadas e interactuar con outras dalgunha maneira complexa.\nExiste xa unha evidencia \"persuasiva\" de que os mastocitos xogan un importante papel na resposta inmediata \u00f3 al\u00e9rxeno, na asma inducida polo esforzo e no relacionado con alimentos, pero as c\u00e9lulas responsables da inflamaci\u00f3n cr\u00f3nica que provocan a hiperactividade bronquial son os macr\u00f3fagos, os eosin\u00f3filos e linfocitos T; todos eles aparecen activados na asma. Os linfocitos T est\u00e1n programados para producir certas citoquinas (c\u00e9lulas Th2) que conducen \u00e1 caracter\u00edstica inflamaci\u00f3n eosinof\u00edlica. Esta programaci\u00f3n comprende a c\u00e9lulas presentadoras de ant\u00edxeno, tales como as c\u00e9lulas dendr\u00edtica no epitelio de v\u00eda a\u00e9rea.\nO proceso de inflamaci\u00f3n cr\u00f3nica pode que conduza a cambios estruturais, como a fibrose, o engrosamento ou hipertrofia do m\u00fasculo liso bronquial e a anxiox\u00e9nese o que pode dar lugar a unha obstruci\u00f3n irreversible da v\u00eda a\u00e9rea.\nAnatom\u00eda patol\u00f3xica.\nAs lesi\u00f3ns t\u00edpicas da asma son:\nFisiopatolox\u00eda.\nNa fisiopatolox\u00eda da asma , existen tres fen\u00f3menos fundamentais:\nFormas cl\u00ednicas de Asma.\nClinicamente a asma clasif\u00edcase en catro tipos fundamentais:\nAsma ocupacional.\nDefinido por aquel tipo de asma que \u00e9 causado especificamente por exposici\u00f3n a un axente presente no lugar do traballo\nTratamento.\nO tratamento do asma consiste na administraci\u00f3n de medicamentos que melloren os seus s\u00edntomas. Hoxe en d\u00eda non existe cura para esta enfermidade. O tratamento \u00e9 escalonado, sendo m\u00e1is suave en enfermos leves e m\u00e1is agresivo en enfermos graves. Non hai tampouco pautas totalmente definidas, sen\u00f3n que se decide de xeito individual o tratamento axeitado."}
{"id": "20286", "revid": "25871", "url": "https://gl.wikipedia.org/wiki?curid=20286", "title": "Microorganismo", "text": "Un microorganismo, tam\u00e9n chamado \"microbio\" ou \"organismo microsc\u00f3pico\", \u00e9 un ser vivo que s\u00f3 pode visualizarse co microscopio. A ciencia que estuda os microorganismos \u00e9 a microbiolox\u00eda.\nSon organismos dotados de individualidade que presentan, a diferenza das metafitas e os metazoos, unha organizaci\u00f3n biol\u00f3xica elemental. Na s\u00faa maior\u00eda son unicelulares, inda que nalg\u00fans casos se trate de organismos cen\u00f3ticos compostos por c\u00e9lulas multinucleadas, ou incluso multicelulares.\nDentro dos microorganismos enc\u00f3ntranse organismos unicelulares procariotas, coma as bacterias, e eucariotas, coma os protozoos, unha parte das algas e os fungos, e incluso os organismos de tama\u00f1o ultramicrosc\u00f3pico, coma os virus.\nOs microbios te\u00f1en m\u00faltiples formas e tama\u00f1os. Se un virus tivese o tama\u00f1o dunha pelota de tenis, unha bacteria ser\u00eda do tama\u00f1o de media pista de tenis e unha c\u00e9lula eucariota ser\u00eda como un estadio enteiro de f\u00fatbol."}
{"id": "20287", "revid": "98629", "url": "https://gl.wikipedia.org/wiki?curid=20287", "title": "Humidade", "text": "A humidade \u00e9 a cantidade de vapor de auga presente no aire. P\u00f3dese expresar de forma absoluta mediante a humidade absoluta, ou de forma relativa mediante a humidade relativa ou o grao de humidade.\nA Humidade absoluta \u00e9 o n\u00famero de gramos de vapor de auga contido nun metro c\u00fabico de aire. Expr\u00e9sase en \"g\" (de vapor de auga)\"/m\u00b3\" (de aire). Esta medida \u00e9 independente da temperatura ou a presi\u00f3n.\nA cantidade de auga m\u00e1xima que pode admitir o aire sen condensaci\u00f3n var\u00eda coa temperatura e a presi\u00f3n atmosf\u00e9rica. Tam\u00e9n a facilidade coa que este absorbe o vapor de auga.\nNo caso de que aire non poida admitir m\u00e1is auga dise que o aire est\u00e1 saturado e ter\u00eda unha humidade relativa do 100%.\nA Humidade relativa \u00e9 a humidade que cont\u00e9n unha masa de aire, en relaci\u00f3n coa m\u00e1xima humidade absoluta que poder\u00eda admitir, sen producirse condensaci\u00f3n, conservando as mesmas condici\u00f3ns de temperatura e presi\u00f3n atmosf\u00e9rica. Esta \u00e9 a forma m\u00e1is habitual de expresar a humidade ambiental.\nSe unha masa de aire ten o 50% de auga respecto \u00e1 m\u00e1xima que poder\u00eda admitir, a s\u00faa humidade relativa \u00e9 do 50%.\nComo a capacidade do aire para absorber humidade var\u00eda coa temperatura, a humidade relativa aumenta cando descende a temperatura; inda que a humidade absoluta se mante\u00f1a invariable.\nPara a comodidade humana \u00e9 moito m\u00e1is interesante a humidade relativa posto que canta maior sexa a capacidade do aire para absorber o vapor, mellor funciona o sistema de evapotranspiraci\u00f3n, mecanismo de regulaci\u00f3n da temperatura do corpo, inda que se \u00e9 excesivamente baixa, s\u00e9canse as mucosas (nariz, boca) e o ser humano \u00e9 m\u00e1is propenso \u00e1 entrada de microbios pat\u00f3xenos. O grao de humidade m\u00e1is adecuado para a comodidade do ser humano est\u00e1 comprendido entre 40-70%.\nCando vai calor e humidade, dise que a calor \u00e9 \"pega\u00f1enta\" porque \u00e1 suor lle custa evaporarse e permanece na pel.\nPara o clima, tam\u00e9n \u00e9 m\u00e1is interesante a humidade relativa, xa que unha masa de aire saturada, ou pr\u00f3xima \u00e1 saturaci\u00f3n, \u00e9 unha masa de aire h\u00famido e as plantas poden aproveitar esa humidade, mentres que dunha masa de aire m\u00e1is seco non, inda que te\u00f1a maior humidade absoluta.\nCando a humidade chega \u00f3 100%, e empeza a condensarse a humidade, estase no punto de orballo. Esta condensaci\u00f3n prod\u00facese sobre os obxectos, o chamado orballo ou, se vai moito fr\u00edo, a xeada. Se se produce no mesmo aire, f\u00f3rmase unha borraxeira.\nPara que se produza esta borraxeira debe haber unhas pequenas part\u00edculas no aire, chamadas n\u00facleos de condensaci\u00f3n, onde se condense a auga.\nOs n\u00facleos de condensaci\u00f3n, poden ser po, grans de pole, esporas, cristais de sal etc.\nEn caso de que non existisen n\u00facleos de condensaci\u00f3n no aire, algo moi dif\u00edcil de conseguir, poder\u00edan alcanzarse humidades relativas de ata o 300% sen producirse ningunha borraxeira.\nA humidade relativa p\u00f3dese medir mediante un instrumento denominado higr\u00f3metro ou un psicr\u00f3metro. Un psic\u00f3metro est\u00e1 formado por un term\u00f3metro de bulbo h\u00famido e un term\u00f3metro seco. Mide a temperatura h\u00famida e pode obterse a humidade relativa mediante o \u00e1baco higrom\u00e9trico, compar\u00e1ndoa coa temperatura real do term\u00f3metro seco.\nPara obter a humidade absoluta, debe facerse un c\u00e1lculo a partir da humidade relativa e a temperatura.\nA humidade p\u00f3dese modificar artificialmente mediante un deshumidificador para baixala ou un humidificador para aumentala."}
{"id": "20288", "revid": "98629", "url": "https://gl.wikipedia.org/wiki?curid=20288", "title": "Arax\u00e1", "text": "Arax\u00e1 \u00e9 unha cidade sit\u00faada \u00f3 oeste do estado brasileiro de Minas Xerais, a uns 374\u00a0km da s\u00faa capital Belo Horizonte, 649\u00a0km de Brasilia (capital do Brasil), 830\u00a0km do R\u00edo de Xaneiro e a 581\u00a0km de S\u00e3o Paulo.\n\u00c9 famosa no pa\u00eds polas s\u00faas fontes t\u00e9rmicas e de auga mineral sulfurosas e radioactivas, procuradas para fins medicinais. Ademais \u00e9 tam\u00e9n unha cidade hist\u00f3rica, co construci\u00f3ns do per\u00edodo colonial. Ten boas opci\u00f3ns de hospedaxe para quen a visita e un comercio orientado ao turismo pero tam\u00e9n \u00e1 s\u00faa expresiva poboaci\u00f3n (m\u00e1is de 78.000 habitantes - para os padr\u00f3ns brasileiros, \u00e9 unha cidade m\u00e9dia).\nAdemais do turismo, outras actividades importantes son a gander\u00eda, a agricultura, a industria de lacticinios, a miner\u00eda e o comercio."}
{"id": "20289", "revid": "1505", "url": "https://gl.wikipedia.org/wiki?curid=20289", "title": "Cero absoluto", "text": "O cero absoluto \u00e9 a temperatura te\u00f3rica m\u00e1is baixa posible e caracter\u00edzase pola total ausencia de calor. A esta temperatura o nivel de enerx\u00eda do sistema \u00e9 o m\u00e1is baixo posible polo que as part\u00edculas, segundo a mec\u00e1nica cl\u00e1sica carecen de movemento; non obstante, segundo a mec\u00e1nica cu\u00e1ntica, no cero absoluto debe haber unha enerx\u00eda residual, chamada enerx\u00eda de punto cero para poder cumprir o principio de indeterminaci\u00f3n de Heisenberg. O cero absoluto serve de punto de partida tanto para a escala de Kelvin como para a escala de Rankine. As\u00ed, 0 K corresponde, aproximadamente, \u00e1 temperatura de -273,15 \u00b0C e -459,7\u00baF.\nSegundo a terceira lei da termodin\u00e1mica o cero absoluto \u00e9 un l\u00edmite inalcanzable. Unha consecuencia disto \u00e9 que a entrop\u00eda dun cristal puro e perfecto \u00e9 cero.\nFen\u00f3menos preto do cero absoluto.\nAo achegarse ao cero absoluto p\u00f3dense producir nalg\u00fans materiais fen\u00f3menos estra\u00f1os, como o Condensado de Bose-Einstein, ou alg\u00fans superflu\u00eddos como o helio II.\nEn 1924, Albert Einstein e o f\u00edsico indio Satyendranath Bose predixeron a existencia dun fen\u00f3meno chamado Condensado de Bose-Einstein. Neste estado os bos\u00f3ns agr\u00fapanse no mesmo estado estado cu\u00e1ntico de enerx\u00eda. Non foi demostrado at\u00e9 o ano 1995, dende ent\u00f3n se est\u00e1 a investigar moitas das s\u00faas propiedades.\nA temperaturas moi achegadas ao cero absoluto p\u00f3dense formar superfluidos, e mesmo mol\u00e9culas que non existen a outras temperaturas para o seu estudo, entre outros fen\u00f3menos.\nP\u00f3dese atopar unha recente aplicaci\u00f3n pr\u00e1ctica no acelerador de part\u00edculas LHC do CERN . O Gran Colisionador de Hadr\u00f3ns (LHC) acada unha temperatura de 1,9 K. Os experimentos que se levar\u00e1n a cabo neste acelerador de part\u00edculas requiren a crioxenizaci\u00f3n de certos circu\u00edtos para conseguir supercondutores. Isto \u00e9 posible grazas \u00e1 combinaci\u00f3n de compresores de Helio alimentados con Nitr\u00f3xeno l\u00edquido, o cal entra aos circu\u00edtos aproximadamente a 80 K (-193,15\u00a0\u00b0C) para ir baixando de temperatura no se transcurso polo circu\u00edto dos 3 compresores.. A m\u00e1is baixa temperatura acadada no LHC foi de 1,8 K "}
{"id": "20290", "revid": "98629", "url": "https://gl.wikipedia.org/wiki?curid=20290", "title": "Revoluci\u00f3n Industrial", "text": "A revoluci\u00f3n industrial foi un per\u00edodo de transici\u00f3n global da econom\u00eda humana cara a procesos de fabricaci\u00f3n m\u00e1is eficientes e estables que sucedeu \u00e1 revoluci\u00f3n agr\u00edcola, e que se iniciou na segunda metade do s\u00e9culo XVIII no Reino de Gran Breta\u00f1a, que se estendeu unhas d\u00e9cadas despois a gran parte da Europa occidental e a Am\u00e9rica anglosaxoa, e que conclu\u00edu entre 1820 e 1840.\n Esta transici\u00f3n inclu\u00edu o paso de m\u00e9todos de produci\u00f3n manual a m\u00e9todos mecanizados; novos procesos de produci\u00f3n de ferro e de fabricaci\u00f3n de produtos qu\u00edmicos, e, o uso crecente de enerx\u00eda hidr\u00e1ulica e enerx\u00eda de vapor; o desenvolvemento de m\u00e1quinas ferramenta; e o auxe do sistema de f\u00e1bricas mecanizadas. A produci\u00f3n aumentou enormemente, e o resultado foi un aumento sen precedentes da poboaci\u00f3n e da taxa de crecemento demogr\u00e1fico. A industria t\u00e9xtil foi a primeira en utilizar m\u00e9todos modernos de produci\u00f3n, feito polo que o t\u00e9xtil converteuse na industria dominante en termos de emprego, valor da produci\u00f3n e capital investido.\nA nivel estrutural, a revoluci\u00f3n industrial expuxo \u00e1 sociedade a chamada cuesti\u00f3n social, esixindo novas ideas para xestionar grandes grupos de individuos. A crecente pobreza, por unha banda, e o aumento da poboaci\u00f3n e da riqueza materialista, por outro, provocaron tensi\u00f3ns entre os m\u00e1is ricos e os m\u00e1is pobres da sociedade. Estas tensi\u00f3ns apag\u00e1banse \u00e1s veces violentamente e deu lugar a ideas filos\u00f3ficas como o socialismo, o comunismo e o anarquismo.\nA revoluci\u00f3n industrial comezou en Gran Breta\u00f1a, e moitas das innovaci\u00f3ns tecnol\u00f3xicas e arquitect\u00f3nicas foron de orixe brit\u00e1nica. A mediados do s\u00e9culo XVIII, Gran Breta\u00f1a era a primeira naci\u00f3n comercial do mundo, controlando un imperio comercial global con colonias en Am\u00e9rica do Norte e o Caribe. Gran Breta\u00f1a ti\u00f1a unha importante hexemon\u00eda militar e pol\u00edtica no subcontinente indio; en particular coa protoindustrializada Bengala mogol, a trav\u00e9s das actividades da Compa\u00f1\u00eda das Indias Orientais.\n O desenvolvemento do comercio e o auxe das empresas foron algunhas das principais causas da revoluci\u00f3n industrial.\nA revoluci\u00f3n industrial marcou un punto de inflexi\u00f3n na historia. S\u00f3 comparable \u00e1 adopci\u00f3n da agricultura pola humanidade no que respecta ao avance material, a revoluci\u00f3n industrial influ\u00edu dalg\u00fan modo en case todos os aspectos da vida coti\u00e1. En particular, a renda media e a poboaci\u00f3n empezaron a rexistrar un crecemento sostido sen precedentes. Alg\u00fans economistas afirmaron que o efecto m\u00e1is importante da revoluci\u00f3n industrial en xeral foi que o nivel de vida da poboaci\u00f3n do mundo occidental empezou a aumentar de forma constante por primeira vez na historia, a\u00ednda que outros afirmaron que non empezou a mellorar de forma significativa ata finais do s\u00e9culo XIX ou principios do s\u00e9culo XX. O PIB per c\u00e1pita era en xeral estable antes da revoluci\u00f3n industrial e a aparici\u00f3n da econom\u00eda capitalista moderna, mentres que a revoluci\u00f3n industrial iniciou unha era de crecemento econ\u00f3mico per c\u00e1pita nas econom\u00edas capitalistas. Os historiadores econ\u00f3micos est\u00e1n de acordo en que o inicio da revoluci\u00f3n industrial \u00e9 o acontecemento m\u00e1is importante da historia da humanidade desde a domesticaci\u00f3n dos animais e plantas.\nO comezo e o final exactos da revoluci\u00f3n industrial seguen sendo obxecto de debate entre os historiadores, do mesmo xeito que o ritmo dos cambios econ\u00f3micos e sociais. Eric Hobsbawm sosti\u00f1a que a revoluci\u00f3n industrial comezou en Gran Breta\u00f1a na d\u00e9cada de 1780 e non se deixou sentir plenamente ata as d\u00e9cadas de 1830 ou 1840, mentres que T. S. Ashton sostivo que ocorreu aproximadamente entre 1760 e 1830. A r\u00e1pida industrializaci\u00f3n comezou en Gran Breta\u00f1a coa hilatura t\u00e9xtil mecanizada na d\u00e9cada de 1780, con altas taxas de crecemento da enerx\u00eda de vapor e da produci\u00f3n de ferro a partir de 1800. A produci\u00f3n t\u00e9xtil mecanizada estendeuse de Gran Breta\u00f1a a Europa continental e os Estados Unidos a principios do s\u00e9culo XIX, xurdindo importantes centros t\u00e9xtiles, de ferro e carb\u00f3n en B\u00e9lxica e os Estados Unidos e, m\u00e1is tarde, t\u00e9xtiles en Francia.\nEntre finais da d\u00e9cada de 1830 e principios da de 1840 produciuse unha recesi\u00f3n econ\u00f3mica cando a adopci\u00f3n das primeiras innovaci\u00f3ns da revoluci\u00f3n industrial, como a fiadura e o tecido mecanizados, retardouse e os seus mercados maduraron. As innovaci\u00f3ns desenvolv\u00e9ronse a finais do per\u00edodo, como a crecente adopci\u00f3n de locomotoras, barcos de vapor e buques de vapor, e a fundici\u00f3n de ferro por chorro quente. Novas tecnolox\u00edas como o tel\u00e9grafo el\u00e9ctrico, amplamente introducido nas d\u00e9cadas de 1840 e 1850, non foron o suficientemente potentes como para impulsar altas taxas de crecemento. O r\u00e1pido crecemento econ\u00f3mico comezou a producirse despois de 1870, xurdindo dun novo grupo de innovaci\u00f3ns no que se chamou a segunda revoluci\u00f3n industrial. Estas innovaci\u00f3ns inclu\u00edan novos procesos de fabricaci\u00f3n de aceiros, produci\u00f3n en masa, cadeas de montaxes, redes el\u00e9ctricas, a fabricaci\u00f3n a grande escala de m\u00e1quinas-ferramenta e o uso de maquinaria cada vez m\u00e1is avanzada en f\u00e1bricas movidas por vapor.\nA primeira Revoluci\u00f3n Industrial, tam\u00e9n co\u00f1ecida como Revoluci\u00f3n Cient\u00edfico Tecnol\u00f3xica (RCT), xestouse durante cerca de 300 anos, pero a s\u00faa expresi\u00f3n tecnol\u00f3xica deuse na revoluci\u00f3n industrial e os seus efectos prol\u00f3nganse ata 1780.\nVarias foron as circunstancias econ\u00f3mico-sociais asociadas a esta primeira RCT: A descomposici\u00f3n da sociedade feudal, o desenvolvemento do capital comercial, o desenvolvemento das relaci\u00f3ns comerciais mar\u00edtimas, o impulso da industria pesada (mineira e metal\u00farxica), revoluci\u00f3n agr\u00edcola (grazas \u00e1 industria qu\u00edmica: fertilizantes...) e desenvolvemento da industria qu\u00edmica. O cambio iniciouse en Inglaterra por d\u00faas raz\u00f3ns fundamentais, primeiro polo amoreamento de capital como consecuencia do gran desenvolvemento do comercio favorecido polo seu imperio colonial e segundo por ser en Inglaterra onde se inventaron unha serie de m\u00e1quinas capaces de producir m\u00e1is rapidamente c\u00f3s artes\u00e1ns, o cal permit\u00eda a reduci\u00f3n de custos e fornecer a demanda m\u00e1is rapidamente. Ademais exist\u00eda unha man de obra barata e abundante xa que as terras comunais, fundamentais para a supervivencia dos campesi\u00f1os pobres, estaban pasando a mans privadas. A industrializaci\u00f3n supuxo o nacemento dunha nova clase social, o proletariado que xorde en condici\u00f3ns de pobreza e explotaci\u00f3n absoluta.\nEsta primeira RCT caracterizouse por un cambio nos instrumentos de traballo de tipo artesanal pola m\u00e1quina de vapor, movida pola enerx\u00eda do carb\u00f3n. A m\u00e1quina esixe individuos m\u00e1is cualificados, produce unha reduci\u00f3n no n\u00famero de persoas empregadas, guindando de maneira incesante masas de obreiros dun ramo da produci\u00f3n a outra, especialmente do campo \u00e1 cidade.\nA Revoluci\u00f3n Industrial xerou tam\u00e9n un alargamento dos mercados estranxeiros e unha nova Divisi\u00f3n Internacional do Traballo (DIT). Os novos mercados conquist\u00e1ronse mediante o abaratamento dos produtos feitos coa m\u00e1quina, polos novos sistemas de transporte e a apertura de v\u00edas de comunicaci\u00f3n, as\u00ed como mediante unha pol\u00edtica expansionista. Entre 1830 e 1880, as principais guerras foron do tipo colonialista, na India, China, Turqu\u00eda, Sud\u00e1n, Persia, Afganist\u00e1n, Rusia Oriental e M\u00e9xico.\nUn dos principios fundamentais da industria moderna \u00e9 que nunca considera os procesos de produci\u00f3n como definitivos ou acabados. A s\u00faa base t\u00e9cnico-cient\u00edfica \u00e9 revolucionaria, xerando as\u00ed, o problema da obsolescencia tecnol\u00f3xica en per\u00edodos cada vez m\u00e1is breves. Dende esta perspectiva pode afirmarse que t\u00f3dalas formas de produci\u00f3n anteriores \u00e1 industria moderna (artesan\u00eda e manufactura) foron esencialmente conservadoras. As\u00ed a todo, esta caracter\u00edstica de obsolescencia e innovaci\u00f3n non se circunscribe \u00e1 ciencia e a tecnolox\u00eda, sen\u00f3n que debe ampliarse a toda a estrutura econ\u00f3mica das sociedades modernas. Neste contexto a innovaci\u00f3n \u00e9, por definici\u00f3n, negaci\u00f3n, destruci\u00f3n, cambio, a transformaci\u00f3n \u00e9 a esencia permanente da modernidade.\nAntecedentes e causas.\nOs inicios da industrializaci\u00f3n europea hai que buscalos na Idade Moderna. Dende o s\u00e9culo XVI enxergouse un avance no comercio, m\u00e9todos financeiros, banca e certo progreso t\u00e9cnico na navegaci\u00f3n, impresi\u00f3n ou reloxar\u00eda. Por\u00e9n, estes avances sempre se v\u00edan lastrados por epidemias, constantes e longas guerras e fames que non permit\u00edan o espallamento dos novos co\u00f1ecementos nin un gran crecemento demogr\u00e1fico. Segundo o historiador Angus Maddison, Europa Occidental experimentou un desenvolvemento demogr\u00e1fico practicamento nulo entre 1500 e 1800. A Renacenza marcou outro punto de inflexi\u00f3n coa aparici\u00f3n das primeiras sociedades capitalistas en Holanda e o norte de Italia. \u00c9 a partir de mediados do s\u00e9culo XVIII cando Europa comezou a afastarse do resto do mundo e a asentar as bases da futura sociedade industrial debido ao desenvolvemento, a\u00ednda primitivo, da industria pesada e a minar\u00eda. A alianza dos comerciantes cos agricultores fixo aumentar a produtividade, o que \u00e1 s\u00faa vez provocou unha explosi\u00f3n demogr\u00e1fica, acentuada a partir do s\u00e9culo XIX. A Revoluci\u00f3n Industrial caracterizouse pola transici\u00f3n dunha econom\u00eda agr\u00edcola e manual a unha comercial e industrial cuxa ideolox\u00eda base\u00e1base no racionalismo, a raz\u00f3n e a innovaci\u00f3n cient\u00edfica.\nOutro dos principais causantes da Revoluci\u00f3n nace da necesidade. A\u00ednda que nalg\u00fans lugares de Europa e de Gran Breta\u00f1a xa exist\u00eda unha base industrial, as guerras napole\u00f3nicas consolidaron a industria europea. Debido \u00e1 guerra, que se estend\u00eda pola maior parte de Europa, as importaci\u00f3ns de moitos produtos e materias primas suspend\u00e9ronse. Isto obrigou aos gobernos a meter presi\u00f3n as s\u00faas industrias e \u00e1 naci\u00f3n en xeral para producir m\u00e1is e mellor que antes, desenvolv\u00e9ndose industrias denantes inexistentes. A industrializaci\u00f3n tivo lugar en diferentes fases nos distintos pa\u00edses. As primeiras \u00e1reas industriais xurdiron en Gran Breta\u00f1a a fins do s\u00e9culo XVIII, espall\u00e1ndose cara a B\u00e9lxica e Francia a principios do s\u00e9culo XIX e a Alema\u00f1a e os Estados Unidos a mediados de s\u00e9culo, ao Xap\u00f3n a partir de 1868 e a Rusia, Italia e Espa\u00f1a a finais de s\u00e9culo. Entre as raz\u00f3ns atop\u00e1ronse algunhas tan desiguais coma a not\u00e1bel falla de grandes guerras entre 1815 e 1914, a aceptaci\u00f3n da econom\u00eda de mercado e o consecuente nacemento do capitalismo, a ruptura co paso, un certo equilibrio monetario e a falla de inflaci\u00f3n.\nO proceso de industralizaci\u00f3n brit\u00e1nica.\nA Revoluci\u00f3n Industrial en Gran Breta\u00f1a iniciouse na segunda metade do s\u00e9culo XVIII e constitu\u00edu na mecanizaci\u00f3n da produci\u00f3n dalg\u00fans sectores pioneiros grazas a importantes innovaci\u00f3ns tecnol\u00f3xicas asociadas \u00e1 invenci\u00f3n da m\u00e1quina de vapor.\nEstas novidades supuxeron un profundo cambio nos sistemas de produci\u00f3n asociados \u00e1 divisi\u00f3n do traballo en tarefas concretas e \u00e1 aparici\u00f3n dunha nova unidade produtiva, a f\u00e1brica.\nAs innovaci\u00f3ns tecnol\u00f3xicas.\nO invento de maior transcendencia para a industralizaci\u00f3n foi a m\u00e1quina de vapor, patentada por James Watt en 1769, que empregaba o carb\u00f3n coma combust\u00edbel. A enerx\u00eda do vapor foi aplic\u00e1ndose a diversos campos, coma a industria t\u00e9xtil, a siderurxia, e o ferrocaril, e converteuse no s\u00edmbolo da Revoluci\u00f3n Industrial.\nO invento de Watt empregouse en novos enxe\u00f1os que, pouco a pouco, mecanizaron os diferentes sectores produtivos.\nArredor da m\u00e1quina de vapor desenvolveuse unha intensa actividade relacionada co carb\u00f3n mineral, o que provocou unha expansi\u00f3n sen precedentes da minar\u00eda.\nRevoluci\u00f3n agr\u00edcola.\nA mediados do s\u00e9culo XVIII, en Gran Breta\u00f1a comezouse a producir unha grande expansi\u00f3n da agricultura que provocou que a produtividade experimentase un importante crecemento. Este aumento do rendemento agrario foi pos\u00edbel grazas \u00e1 aparici\u00f3n de novas t\u00e9cnicas de cultivo, \u00e1 mellora do emprego dos fertilizantes e ao proceso de privatizaci\u00f3n das terras (denominado \"enclosure\"), que trouxo unha maior rendibilidade.\nEste incremento da produci\u00f3n agraria repercutiu moi positivamente nos sectores industriais vinculados \u00e1 agricultura. Amais, produciuse un forte incremento dos beneficios agr\u00edcolas, o que m\u00e1is tarde permitir\u00e1 o investimento deste capital no sector industrial.\nOs diversos avances no terreo agr\u00edcola permiten falar dunha verdadeira revoluci\u00f3n:\nEstas medidas provocaron un aumento de produci\u00f3n que permitiu o crecemento sostido da poboaci\u00f3n e a obtenci\u00f3n de importantes beneficios, utilizados despois para financiar a mecanizaci\u00f3n da produci\u00f3n.\nRevoluci\u00f3n demogr\u00e1fica.\nOs avances na agricultura, co conseguinte aumento da produci\u00f3n provocou un progresivo crecemento da poboaci\u00f3n. Este aumento demogr\u00e1fico foi impresionante, xa que Gran Breta\u00f1a dobrou o seu n\u00famero de habitantes durante todo o s\u00e9culo XVIII. Neste incremento tam\u00e9n influ\u00edu o descenso da mortalidade, como consecuencia dos novos avances na medicina e das melloras hixi\u00e9nicas, o que unido \u00e1s altas taxas de natalidade produciu un aumento consider\u00e1bel da poboaci\u00f3n. Amais, este crecemento foi clave para a expansi\u00f3n industrial, pois o aumento demogr\u00e1fico supuxo un incremento da demanda.\nO sector t\u00e9xtil algodoeiro.\nA industria t\u00e9xtil foi a pioneira en incorporar novos sistemas de produci\u00f3n favorecida por unha serie de factores:\nTodo isto animou os empresarios a aplicar m\u00e1quinas de tecer e fiar cada vez m\u00e1is eficaces, coma a lanzadeira voante de Jonh Kay, a Water Frame de Arkwright, a Spinning Jenny, a Mule Jenny, e, finalmente, o tear mec\u00e1nico de Cartwright (1785), que posibilitaba traballar simultaneamente con mil fusos.\nA industria sider\u00farxica.\nA industria sider\u00farxica experimentou un gran crecemento polas necesidades de fabricar ferro para a industria t\u00e9xtil e para as ferramentas agr\u00edcolas.\nOs avances t\u00e9cnicos no sector sider\u00farxico contribu\u00edron \u00e1 expansi\u00f3n dos altos fornos. O descubrimento da pudelaci\u00f3n coma m\u00e9todo para eliminar as impurezas do ferro e facilitar a s\u00faa manipulaci\u00f3n converteu este mineral dos piares da expansi\u00f3n industrial.\nM\u00e1is tarde, o invento do convertedor Bessemer (1856) achegou un paso decisivo no sector ao permitir obter un aceiro m\u00e1is flex\u00edbel e de maior calidade.\nMellora dos transportes.\nA mellora das v\u00edas de comunicaci\u00f3ns foi fundamental para crear as condici\u00f3ns axeitadas que permitisen unha f\u00e1cil circulaci\u00f3n dos produtos agr\u00edcolas e industriais.\nGran Breta\u00f1a exerc\u00eda unha ampla hexemon\u00eda naval, coa cal controlaba o comercio ultramarino e ademais foi pioneira na construci\u00f3n do ferrocarril, o cal supuxo un grande avance."}
{"id": "20291", "revid": "89787", "url": "https://gl.wikipedia.org/wiki?curid=20291", "title": "Desertizaci\u00f3n", "text": "Por desertizaci\u00f3n ent\u00e9ndese o proceso polo que un territorio que non pos\u00fae as condici\u00f3ns clim\u00e1ticas dos desertos, remata adquirindo as caracter\u00edsticas destes. Isto sucede como resultado da destruci\u00f3n da s\u00faa cuberta vexetal e da erosi\u00f3n do solo. Segundo datos do Programa das Naci\u00f3ns Unidas para o Medio Ambiente (PNUMA), o 35 % da superficie dos continentes pode considerarse como \u00e1reas des\u00e9rticas. \nDentro destes territorios sobreviven mill\u00f3ns de persoas en condici\u00f3ns de persistente seca e escaseza de alimentos. A expansi\u00f3n destes desertos d\u00e9bese tanto a causas naturais como humanas.\nEtapas.\nA primeira etapa na desertizaci\u00f3n \u00e9 a destruci\u00f3n da cuberta vexetal deuse en zonas que orixinariamente eran f\u00e9rtiles. Nelas practic\u00e1base unha agricultura rotativa. O aumento da poboaci\u00f3n obrigou a unha explotaci\u00f3n intensiva que produciu o esgotamento dos recursos.\nA segunda etapa comeza cando a terra deixa de ser f\u00e9rtil e enc\u00f3ntrase despoxada da s\u00faa cuberta vexetal, a auga e o vento erosionan m\u00e1is r\u00e1pido ata chegar \u00e1 roca e modifican a paisaxe. \nNa maior parte das terras de cultivo o solo erosi\u00f3nase moito m\u00e1is \u00e1 pr\u00e9sa do que demora en formarse. Necesitar\u00edanse moitas d\u00e9cadas para que a paisaxe volva a cubrirse de verde.\nNaci\u00f3ns Unidas.\nEn 1977 celebrouse en Nairobi, Kenya, a Conferencia das Naci\u00f3ns Unidas sobre Desertizaci\u00f3n. En 1994 a Organizaci\u00f3n das Naci\u00f3ns Unidas proclamou o 17 de xu\u00f1o como o D\u00eda Mundial de loita contra a desertizaci\u00f3n e a seca."}
{"id": "20292", "revid": "22570", "url": "https://gl.wikipedia.org/wiki?curid=20292", "title": "Smog gris", "text": "Denom\u00ednase smog\" gris ou smog\" industrial \u00e1 contaminaci\u00f3n do aire producida por charrizo e xofre. A principal fonte de emisi\u00f3ns de contaminantes que contrib\u00faen \u00f3 \"smog\" gris \u00e9 a combusti\u00f3n de carb\u00f3n, que pode conter altos contidos en xofre.\nA finais de 1952 e comezos de 1953 en Londres produciuse unha grave contaminaci\u00f3n por este tipo de \"smog\" na cal morreron varios miles de persoas. A concentraci\u00f3n de contaminantes aumentou debido \u00e1 presenza de bruma estancada. Hai distintos contaminantes que puideron provocar efectos tan adversos: di\u00f3xido de xofre (SO2), pequenas gotas de \u00e1cido sulf\u00farico (H2SO4) ou part\u00edculas de sulfato.\nActualmente nas cidades de pa\u00edses occidentais este tipo de \"smog\" non \u00e9 importante, inda que si o \"smog\" fotoqu\u00edmico. Noutros pa\u00edses onde se segue empregando carb\u00f3n como fonte de enerx\u00eda, nalg\u00fans casos con altos contidos en xofre, o problema \u00e9 especialmente considerable.\nV\u00e9xase tam\u00e9n: \"smog\" e \"smog\" fotoqu\u00edmico."}
{"id": "20294", "revid": "23204", "url": "https://gl.wikipedia.org/wiki?curid=20294", "title": "Joinville", "text": "Joinville \u00e9 a m\u00e1is grande cidade do Estado brasileiro de Santa Catarina (mais non \u00e9 a s\u00faa capital). Foi fundada en 1851 por 191 familias de inmigrantes, orixinarias de Alema\u00f1a, Su\u00edza e Noruega.\nAs s\u00faas terras local\u00edzanse xunto ao r\u00edo Cachoeira, non moi distante do litoral. A sede do municipio sit\u00faase a uns 4,5 m sobre o nivel do mar. Hai algunhas monta\u00f1as pr\u00f3ximas cubertas por vexetaci\u00f3n remanecente da Mata Atl\u00e1ntica.\nHistoria.\nJoinville ten ese nome pois foi fundada en terras de Fran\u00e7ois Ferdinand Philippe, pr\u00edncipe de Joinville e marido da irm\u00e1 do emperador Pedro II do Brasil, Dona Francisca. As terras foron un regalo do casamento. O pr\u00edncipe e Dona Francisca xamais visitaron as terras, mais unha casa foi constru\u00edda para eles, que \u00e9 hoxe o \"Museu Nacional de Inmigraci\u00f3n e Colonizaci\u00f3n Palacio dos Pr\u00edncipes de Joinville\". Non obstante, os primeiros habitantes da rexi\u00f3n foron os indios tupis e guaran\u00eds, feito comprobado por 40 sitios arqueol\u00f3xicos encontrados nas s\u00faas proximidades.\nEntre os anos 1950 e 1980 a cidade tornouse eminentemente industrial, e recibiu a denominaci\u00f3n de \"Manchester catarinense\".\nHoxe a s\u00faa produci\u00f3n industrial \u00e9 escoada por estradas para outras rexi\u00f3ns do Brasil (ten acceso f\u00e1cil ao sur do Brasil e Mercosur, e tam\u00e9n a Curitiba, e desta at\u00e9 Sao Paulo e R\u00edo de Xaneiro), e por ferrocarril at\u00e9 os portos de Itaja\u00ed e de S\u00e3o Francisco do Sul, situados uns 40 e uns 90\u00a0km da cidade, respectivamente. Tam\u00e9n pos\u00fae unha Universidade privada - UNIVILLE - e alg\u00fans cursos da Universidade estatal - UDESC."}
{"id": "20297", "revid": "262", "url": "https://gl.wikipedia.org/wiki?curid=20297", "title": "Ma\u00ednzo", "text": ""}
{"id": "20299", "revid": "101", "url": "https://gl.wikipedia.org/wiki?curid=20299", "title": "Asemblea Xeral da ONU", "text": ""}
{"id": "20300", "revid": "111586", "url": "https://gl.wikipedia.org/wiki?curid=20300", "title": "Asemblea Xeral das Naci\u00f3ns Unidas", "text": "A Asemblea Xeral das Naci\u00f3ns Unidas \u00e9 un dos seis principais \u00f3rganos das Naci\u00f3ns Unidas. Est\u00e1 constitu\u00edda polos representantes de t\u00f3dolos Estados membros das Naci\u00f3ns Unidas e re\u00fanese en sesi\u00f3ns anuais dirixidas por un Presidente da Asemblea Xeral elixido de entre os representantes.\nFunci\u00f3ns.\nComo o \u00fanico \u00f3rgano da ONU na que est\u00e1n representados t\u00f3dolos membros, a Asemblea serve como foro para que os membros propo\u00f1an iniciativas sobre paz, progreso econ\u00f3mico e dereitos humanos. Pode iniciar estudos; facer recomendaci\u00f3ns; desenvolver a lei internacional; promove-los dereitos humanos; e fomentar programas internacionais econ\u00f3micos, sociais, culturais e educativos.\nA Asemblea Xeral tam\u00e9n desempe\u00f1a un papel crucial no financiamento da ONU. Decide o orzamento da organizaci\u00f3n e as contribuci\u00f3ns econ\u00f3micas que os Estados membros deben realizar. Estas decisi\u00f3ns requiren unha maior\u00eda de dous terzos dos Estados membros.\nAo longo da s\u00faa historia, a Asemblea adoptou unha serie de resoluci\u00f3ns que tiveron unha influencia significativa no dereito internacional e nas pol\u00edticas globais. Alg\u00fans exemplos son a Declaraci\u00f3n Universal dos Dereitos Humanos en 1948 ou os Obxectivos de Desenvolvemento Sost\u00edbel en 2015. A\u00ednda que as resoluci\u00f3ns da Asemblea non son vinculantes, pretenden ofrecer unha orientaci\u00f3n moral e pol\u00edtica para guiar a acci\u00f3n dos Estados.\nFuncionamento.\nAdemais de sesi\u00f3ns regulares anuais, a Asemblea pode convocar sesi\u00f3ns extraordinarias en resposta a crises ou eventos significativos a nivel mundial. Estas sesi\u00f3ns son convocadas cando se considera que \u00e9 necesario unha r\u00e1pida resposta ou mobilizaci\u00f3n internacional.\nO traballo da Asemblea div\u00eddese en diferentes comit\u00e9s, cada un dos cales se centra en \u00e1reas espec\u00edficas como desarme, asuntos econ\u00f3micos ou dereitos humanos. Estes comit\u00e9s preparan informes e recomendaci\u00f3ns que logo son discutidos e votados na plenaria.\nDentro da estrutura da ONU, a Asemblea Xeral contrasta co Consello de Seguridade, que se encarga de manter a paz e a seguridade internacional e ten a capacidade de adoptar resoluci\u00f3ns vinculantes."}
{"id": "20301", "revid": "65337", "url": "https://gl.wikipedia.org/wiki?curid=20301", "title": "Henry Bataille", "text": "Henry F\u00e9lix Bataille, nado en N\u00eemes en 1872 e finado en Rueil-Malmaison en 1922, foi un dramaturgo e poeta franc\u00e9s.\nTraxectoria.\nEstudou en Par\u00eds e o seu primeiro interese estivo na pintura. En 1895 publica unha colecci\u00f3n de poes\u00edas \"La chambre blanche\", que fixo que se achegase ao teatro, e que fose o autor de moda entre 1900 e 1914 con dramas pasionais que se adaptaron para Broadway e tam\u00e9n para o cine."}
{"id": "20304", "revid": "98629", "url": "https://gl.wikipedia.org/wiki?curid=20304", "title": "H. E. Bates", "text": "Herbert Ernest Bates, m\u00e1is co\u00f1ecido como H. E. Bates, nado o 16 de maio de 1905 e finado o 29 de xaneiro de 1974, foi un escritor ingl\u00e9s.\nTraxectoria.\nNaceu en Rushden, Northamptonshire, estudou en Kettering. Despois de deixar a escola traballou como xornalista e como mozo de almac\u00e9n. A maior\u00eda dos seus libros insp\u00edranse na vida rural de Northamptonshire.\nA\u00ednda que se sabe que escribiu d\u00faas novelas antes, a primeira que publicou foi \"The Two Sisters\" (1926). Durante a segunda guerra mundial escribiu para a RAF novelas co alcume literario de Flying Officer X, a\u00ednda que a s\u00faa mellor novela b\u00e9lica, \"Fair Stood the Wind for France\" (1944), escribiuna co seu propio nome.\nA\u00ednda que foi un autor co\u00f1ecido en vida, o seu grande \u00e9xito chegoulle postumanente, coas adaptaci\u00f3ns televisivas dos seus libros \"The Darling Buds of May\" e as s\u00faas secuelas, e \"My Uncle Silas\"."}
{"id": "20305", "revid": "839", "url": "https://gl.wikipedia.org/wiki?curid=20305", "title": "Konstantin Batiushkov", "text": "Konstantin Nikolaevich Batiushkov (en ), nado en Vologda en 1787 e finado en 1855, foi un escritor ruso, precursor de Aleksandr Pushkin.\nTraxectoria.\nEducouse na casa do seu t\u00edo, o poeta Mikhail Muraviov, xa dende novo quedou fascinado pola lingua italiana e pretendeu italianizar a poes\u00eda rusa, sobre todo con formas tomadas de Petrarca e Ludovico Ariosto. Os seus m\u00e1is importantes poemas escribiunos entre 1809 e 1813 e quedaron recollidos nun volume que se publicou en 1817 co t\u00edtulo de \"Opyty\".&lt;br&gt;\nArredor de 1823 perdeu a raz\u00f3n e durante o per\u00edodo da s\u00faa enfermidade mental seguiu versificando, pero a\u00ednda que os seus poemas son impecables metricamente, carecen de sentido."}
{"id": "20306", "revid": "92340", "url": "https://gl.wikipedia.org/wiki?curid=20306", "title": "Pompeo Batoni", "text": "Pompeo Girolamo Batoni, nado en Lucca o 25 de xaneiro de 1708 e finado en Roma o 4 de febreiro de 1787, foi un pintor italiano.&lt;br&gt;\nTraxectoria.\nAprendeu co seu pai, ourive, e en 1728 marcha a Roma e al\u00ed estuda a esculuta antiga, durante un tempo foi disc\u00edpulo de Sebastiano Conca, pero principalmente foi un autodidacta. Foi un dos primeiros en reaccionar contra o estilo rococ\u00f3 e manierista da \u00e9poca, inspir\u00e1ndose na antig\u00fc\u00eddade, nos pintores cl\u00e1sicos franceses como Nicolas Poussin e en Rafael, o que o converte nun dos precursores do Neoclasicismo.&lt;br&gt;\nFoi un retratista buscado polos viaxeiros brit\u00e1nicos de paso en Roma para que os retratase, o que explica que numerosas pinturas s\u00faas estean en Gran Breta\u00f1a, \u00e9 tam\u00e9n co\u00f1ecido polos seus retratos de reis e Papas. Foi o conservador das colecci\u00f3ns pict\u00f3ricas do Papa e a s\u00faa casa converteuse nun centro intelectural, art\u00edstico e social importante na Roma da \u00e9poca."}
{"id": "20307", "revid": "53322", "url": "https://gl.wikipedia.org/wiki?curid=20307", "title": "Terra Galega", "text": "Terra Galega (Tega) \u00e9 un partido pol\u00edtico de centro progresista e galeguista que se formou o 4 de novembro de 2005, a\u00ednda que est\u00e1 rexistrada dende maio dese ano.\nHistoria.\nXurdiu da uni\u00f3n do Centro Democr\u00e1tico Independiente (CDI), Iniciativa Galega, Coalici\u00f3n Galega, Unidade por Nar\u00f3n e algunhas outras pequenas forzas locais que sumaban 4 alcaldes e 64 concelleiros en 32 concellos galegos; os estatutos de Terra Galega permiten a existencia de partidos federados no seu seo. No ano 2010 sufriu unha forte escisi\u00f3n, na que o seu Secretario Xeral Xo\u00e1n Gato e gran parte da militancia abandonaron o partido para inclu\u00edrse na formaci\u00f3n Converxencia Galega.\nCelebrou o Congreso Constitu\u00ednte o 20 de maio de 2006 coa participaci\u00f3n de 500 compromisarios que elixiron a Pablo Pad\u00edn, exconselleiro de sanidade, como presidente e a Xo\u00e1n Gato, alcalde de Nar\u00f3n, como coordinador xeral. Guillermo S\u00e1nchez Fojo foi elixido como Vice-Coordinador Zona Norte, Xos\u00e9 Luis Vilas Mart\u00edn como Vice-Coordinador Zona Sur, Marian Ferreiro D\u00edaz como Coordinadora Nacional da Mocidade. As xuventudes do partido reciben o nome de Mocidade de Terra Galega.\nEn outubro de 2006 Uni\u00f3n Ourensana integrouse na coalici\u00f3n e tam\u00e9n 6 dos doce concelleiros do Partido Popular de Galicia en Arteixo. Nas elecci\u00f3ns municipais de 2007 presentou 63 candidaturas, sobre todo na provincia da Coru\u00f1a, e acadou 66 concelleiros.\nO 12 de xullo de 2008 celebrou o seu II Congreso, no que Pablo Pad\u00edn sa\u00edu reelixido presidente e Xerm\u00e1n Tob\u00edo novo secretario xeral. Non obstante, o sector liderado por Xo\u00e1n Gato impugnou o Congreso e conseguiu que, o 23 de agosto seguinte, o xulgado suspendese de forma cautelar os acordos tomados no mesmo, co que este recuperou o seu cargo de coordinador xeral . A Xunta Electoral permitiu a Xo\u00e1n Gato presentarse \u00e1s elecci\u00f3ns auton\u00f3micas levando as siglas de Tega, tendo que ir o outro sector do partido nunha coalici\u00f3n co Partido Galeguista chamada M\u00e1is Galicia.\nO 27 de marzo de 2009 a xustiza deu a raz\u00f3n a Tob\u00edo e a Pad\u00edn, desestimando a demanda presentada por Xo\u00e1n Gato e outros. O sector de Xo\u00e1n Gato convocou unha asemblea para o 25 de abril, para acordar se se integran no partido Terra galega ou forman un novo. Finalmente, en setembro de 2010 cel\u00e9brase a asemblea constitu\u00ednte de Converxencia Galega, o novo partido de Xo\u00e1n Gato. No III Congreso celebrado o 10 de marzo de 2012 elixiu como secretario xeral a Guillermo S\u00e1nchez Fojo quedando Pablo Pad\u00edn como presidente de honra .\nResultados electorais.\nEn 2007 nas s\u00faas primeiras municipais obtiveron 3 alcald\u00edas e 66 concelleiros, mellorando en 2 concelleiros os anteriores resultados dos membros da coalici\u00f3n situ\u00e1ndose como cuarta forza pol\u00edtica por enriba de EU. Os membros da coalici\u00f3n en 2003 ti\u00f1an: 24 concelleiros(CDI), 15(IG), 13(UN) e 12(CG).\nEn 2009 situ\u00e1ronse como quinta forza pol\u00edtica detr\u00e1s de UPyD.\nEn 2011 obtiveron 1 alcald\u00eda e 23 concelleiros.\nNas municipais de 2015 quedaron no sexto posto, cun total de 29 concelleiros e o 0,97 % do voto galego total, xusto por detr\u00e1s da candidatura galeguista socialdem\u00f3crata: Compromiso por Galicia."}
{"id": "20308", "revid": "54334", "url": "https://gl.wikipedia.org/wiki?curid=20308", "title": "Bruno Bauer", "text": "Bruno Bauer, nado en Eisenberg (Turinxia) o 6 de setembro de 1809 e finado en Rixdorf (Berl\u00edn) o 13 de abril de 1882, foi un te\u00f3logo, fil\u00f3sofo e historiador alem\u00e1n.\nTraxectoria.\nFillo dun pintor que traballaba nunha f\u00e1brica de porcelana en Eisenberg, estudou con Hegel ata a s\u00faa morte en 1831. Durante a s\u00faa estad\u00eda como profesor de teolox\u00eda na Universidade de Berl\u00edn uniuse \u00e1 dereita hegeliana de Philip Marheineke. En 1838 publicou \"Kritische Darstellung der Religion des Alten Testaments\" (2 vols.), pero xa nas seguintes obras publicadas como profesor da Universidade de Bonn, \"Kritik der evangelischen Geschichte des Johannes\" (1840) e \"Kritik der evangelischen Geschichte der Synoptiker\" (1841) rexeita a s\u00faa postura anterior e asociase coa esquerda hegeliana e en 1842 o goberno ret\u00edralle a licenza para a a docencia polas s\u00faas ideas radicais en materia de teolox\u00eda e retirouse a Rixdorf, preto de Berl\u00edn para escribir sobre a historia contempor\u00e1nea, pol\u00edtica e teolox\u00eda, publicou \"Geschichte der Politik, Kultur und Aufkl\u00e4rung des 18ten Jahrhunderts\" (4 vols.) en 1843, \"Geschichte der franz\u00f6sischen Revolution\" (3 vol.) en 1847 e \"Disraelis romantischer und Bismarcks' socialistischer Imperialismus\" en 1881."}
{"id": "20309", "revid": "92340", "url": "https://gl.wikipedia.org/wiki?curid=20309", "title": "Gustav Bauer", "text": "Gustav Adolf Bauer, nado en 1870 e finado en 1944, foi un pol\u00edtico alem\u00e1n, l\u00edder do Partido Socialdem\u00f3crata de Alema\u00f1a e chanceler entre 1919 e 1920.\nTraxectoria.\nNaceu en Darkehmen, preto de K\u00f6nigsberg in East Prussia, entrou no mundo sindical moi novo e entre 1908 e 1918 foi o presidente da Comisi\u00f3n Xeral de Sindicatos de Alema\u00f1a, entrou no Reichstag en 1912. En outubro de 1918 entrou no goberno do pr\u00edncipe Max de Baden como ministro de traballo, continuou con igual ministerio no goberno de Philipp Scheidemann despois da guerra. Cando Scheidemann caeu, despois de que o Partido Democr\u00e1tico Alem\u00e1n deixara o goberno en oposici\u00f3n \u00e1 sinatura do Tratado de Versalles, Bauer converteuse no novo chanceler en xu\u00f1o de 1919, mant\u00edvose no poder ata marzo de 1920 despois do Kapp Putsch. Posteriormente Bauer foi ministro de facenda no goberno de Hermann M\u00fcller (1920) e vicechanceler e ministro de facenda con Joseph Wirth (1921)."}
{"id": "20310", "revid": "101", "url": "https://gl.wikipedia.org/wiki?curid=20310", "title": "Consello de Seguridade da ONU", "text": ""}
{"id": "20311", "revid": "98629", "url": "https://gl.wikipedia.org/wiki?curid=20311", "title": "Consello de Seguridade das Naci\u00f3ns Unidas", "text": "O Consello de Seguridade das Naci\u00f3ns Unidas \u00e9 o organismo das Naci\u00f3ns Unidas encargado de manter a paz e seguridade entre as naci\u00f3ns. A diferenza doutras reparticiones da ONU que unicamente poden realizar recomendaci\u00f3ns aos gobernos, o Consello de Seguridade pode tomar decisi\u00f3ns (co\u00f1ecidas como \"resoluci\u00f3ns\") e obrigar aos membros a cumprilas, de acordo ao estipulado pola Carta das Naci\u00f3ns Unidas.\nO Consello est\u00e1 conformado por 15 naci\u00f3ns, 5 permanentes e 10 temporais. Os cinco membros permanentes son os Estados Unidos, Francia, o Reino Unido, a Rep\u00fablica Popular da China e Rusia. Os 10 membros non permanentes son electos cada dous anos como representantes rexionais. A presidencia do Consello rota mensualmente de xeito alfab\u00e9tico.\nCada membro do Consello ten un voto. As decisi\u00f3ns en xeral requiren do voto afirmativo de, polo menos, nove membros. Con todo, os cinco membros permanentes contan con dereito a veto.\nHistoria.\nO Consello de Seguridade das Naci\u00f3ns Unidas realizou a s\u00faa primeira sesi\u00f3n o 17 de xaneiro de 1946 en Church House, Londres. Desde esa data, o Consello reuniuse permanentemente realizando encontros en diferentes cidades, desde Par\u00eds ata Addis Ababa. Con todo, a maior parte do tempo mant\u00edvose na sede das Naci\u00f3ns Unidas, primeiro en Lake Success e logo na cidade de Nova York.\nA composici\u00f3n do Consello variou soamente en tres ocasi\u00f3ns. En 1965, realiz\u00e1ronse cambios aos artigos 23 e 27 da Carta das Naci\u00f3ns Unidas, aumentando de seis a dez o n\u00famero de membros non permanentes.\nEn 1971, a Asemblea Xeral votou a favor de eliminar ao membro da Rep\u00fablica da China sendo substitu\u00eddo desde aquela oportunidade por un delegado da Rep\u00fablica Popular da China ao ser reco\u00f1ecida esta entidade como o lex\u00edtimo representante da China. Como este tema baseouse na representatividade do membro permanente e non nunha admisi\u00f3n ou expulsi\u00f3n deste, foi tratado a nivel da Asemblea Xeral sen necesitar da aprobaci\u00f3n do Consello (e polo tanto, estar suxeita a veto) ou dalgunha modificaci\u00f3n do artigo 23 da Carta que especifica as caracter\u00edsticas dos membros permanentes. Un feito similar ocorreu en 1991 cando a Uni\u00f3n Sovi\u00e9tica foi substitu\u00edda pola Federaci\u00f3n Rusa.\nMembros.\nOs 15 membros do Consello est\u00e1n compostos por d\u00faas categor\u00edas: os chamados \"membros permanentes\" e os \"membros non permanentes\" ou \"membros electos\".\nOs cinco membros permanentes corresponden \u00e1s cinco potencias vencedoras da segunda guerra mundial. Son insubstitu\u00edbles e te\u00f1en dereito a vetar calquera decisi\u00f3n do Consello. Os cinco membros orixinais foron:\nFrancia posteriormente adoptou o nome de \"Rep\u00fablica Francesa\" en outubro de 1946 coa chegada da Cuarta Rep\u00fablica. Posteriormente, a Rep\u00fablica da China e a Uni\u00f3n Sovi\u00e9tica ser\u00edan substitu\u00eddas, sen modificar a Carta das Naci\u00f3ns Unidas. Na actualidade, os cinco membros permanentes e os seus embaixadores son:\nDoutra banda, existen dez membros non permanentes, elixidos por polo menos dous terzos dos votos da Asemblea Xeral para un per\u00edodo de dous anos consecutivos. Cada dous anos, cinco membros son renovados. As cotas rep\u00e1rtense de acordo a criterios rexionais: \u00c1frica elixe tres membros, Latinoam\u00e9rica e o Caribe elixe dous, do mesmo xeito que Asia e Europa Occidental, mentres Europa Oriental elixe un. Alternadamente, un membro debe ser do mundo \u00e1rabe, ben africano ou asi\u00e1tico.\nMembros non permanentes.\nOs dez membros non permanentes, xunto aos seus embaixadores no per\u00edodo 2006-2007 son:\nO 16 de outubro de 2006 foi realizada a elecci\u00f3n dos membros do Consello de Seguridade para o per\u00edodo 2007-2008. B\u00e9lxica e Italia foron electos unanimemente como representantes de Europa, do mesmo xeito que Sur\u00e1frica polo continente africano. Indonesia derrotou por 158 votos a Nepal que obtivo s\u00f3 28 votos. Con todo, a cota latinoamericana mant\u00edvose en disputa: Guatemala enfrontou a Venezuela en 47 votaci\u00f3ns; e a\u00ednda que Guatemala superaba amplamente ao estado suramericano, non alcanzou os 128 votos necesarios. Finalmente, o 1 de novembro foi anunciada polas chanceler\u00edas de ambos os pa\u00edses que Panam\u00e1 ser\u00eda o seu candidato de consenso. Panam\u00e1 foi ratificada o 7 de novembro como o representante latinoamericano no Consello de Seguridade.\nOrganizaci\u00f3ns do Consello de Seguridade.\nDiversas organizaci\u00f3ns das Naci\u00f3ns Unidas dependen do Consello das Naci\u00f3ns Unidas. Entre elas at\u00f3panse o Tribunal Penal Internacional para a ex-Iugoslavia e o Tribunal Penal Internacional para Ruanda, dese\u00f1ados para o xu\u00edzo do xenocidio perpetrado en ambos os territorios durante a primeira metade dos anos 1990.\n\u00c1 s\u00faa vez, o Consello de Seguridade das Naci\u00f3ns Unidas \u00e9 o encargado do establecemento das Forzas de Paz da ONU, como as actuais UNIFIL e MINUSTAH, encargados da pacificaci\u00f3n no L\u00edbano e Hait\u00ed."}
{"id": "20312", "revid": "23204", "url": "https://gl.wikipedia.org/wiki?curid=20312", "title": "Caspar Bauhin", "text": "Caspar Bauhin ou Gaspard Bauhin, nado en Basilea o 17 de xaneiro de 1560 e finado na mesma cidade o 5 de decembro de 1624, foi un bot\u00e1nico e anatomista su\u00edzo.\nTraxectoria.\nGaspard Bauhin introduciu a nomenclatura binomial en taxonom\u00eda, que m\u00e1is tarde desenvolver\u00eda Carl von Linn\u00e9. O libro de Bahuhin, \"Pinax theatri botanici\" (1596) foi o primeiro en usar esta convenci\u00f3n para dar nome \u00e1s especies.\nFillo de Jean Bauhin, un m\u00e9dico franc\u00e9s que tivo que deixar o seu pa\u00eds tras converterse ao protestantismo.&lt;br&gt;\nCaspar naceu en Basilea e estudou medicina en Padua, Montpellier e en Alema\u00f1a, volveu a Basilea en 1580 e deu clases privadas de bot\u00e1nica e anatom\u00eda ata que en 1582 obtivo o posto de profesor de grego na Universidade de Basilea, e en 1588 conseguiu a c\u00e1tedra de anatom\u00eda e bot\u00e1nica e en 1614 a de medicina, posteriormente foi o reitor da universidade.\nAdemais de \" Pinax Theatri Botanici, sen Index in Theoplirasti, Dioscoridis, Plinii, et botanicorum qui a seculo scripserunt opera\", na que describe 2.600 especies, Caspar proxectou unha segunda obra, \"Theatrum Botanicum\", da que s\u00f3 rematou tres partes das doce nas que estaba proxectada, a\u00ednda s\u00f3 publicou unha (1658). En \"Enumeratio plantarum ab herboriis nostro saeculo descriptarum cum corum differentiis\" (1620) describiu 6.000 plantas. Tam\u00e9n realizou un cat\u00e1logo das plantas que medraban nos arredores de Basilea, \"Catalogue plantarum circa Basileum nascentium...\" (1622) e editou as obras de Pietro Andrea Mattioli (1500-1577), con considerables adici\u00f3ns. A s\u00faa principal obra de anatom\u00eda humana foi \"Theatrum Anatomicum infinitis locis auctum\" (1592)."}
{"id": "20313", "revid": "181", "url": "https://gl.wikipedia.org/wiki?curid=20313", "title": "Gaspard Bauhin", "text": ""}
{"id": "20316", "revid": "25871", "url": "https://gl.wikipedia.org/wiki?curid=20316", "title": "Colorado", "text": "Colorado pode referirse a:"}
{"id": "20317", "revid": "23204", "url": "https://gl.wikipedia.org/wiki?curid=20317", "title": "Colorado, Estados Unidos de Am\u00e9rica", "text": "Colorado \u00e9 un estado americano. Limita ao norte co estado de Wyoming, ao sur co estado de Novo M\u00e9xico, ao leste co estado de Kansas, ao oeste co estado de Utah, ao nordeste co estado de Nebraska e ao suroeste co estado de Oklahoma. \u00c9 un dos catro estados que se encontran no monumento das catro esquinas.\nHistoria.\nO territorio que recibe o nome de Colorado foi incorporado \u00e1 Uni\u00f3n en 1803 coa Compra de Louisiana da Francia e a cesi\u00f3n mexicana de territorios en 1848. en 1851 fundouse Saint Louis, a localidade m\u00e1is antiga do estado, por colonos provenientes do val de Taos. A febre do ouro de 1859 atraeu moitos colonos dentro da \u00e1rea de Denver, a\u00ednda que co final do auxe da mineraci\u00f3n a poboaci\u00f3n diminu\u00edu. O territorio de Colorado era considerado, en 1861, como un Territorio dos Estados Unidos non adscrito dentro de ning\u00fan outro estado. O sur do territorio de Colorado, malia a falta de respecto de parte do goberno norteamericano cara aos dereitos civ\u00eds e de propiedade garantida polo Tratado de Guadalupe-Hidalgo, foi poboado por hisp\u00e1nicos provenientes do norte de Novo M\u00e9xico. na d\u00e9cada de 1880, esta expansi\u00f3n viuse reducida pola competencia cos inmigrantes anglo-americanos e a perda masiva de terras no sistema legal norteamericano. En 1876 conseguiu o status de Estado (ga\u00f1ou as\u00ed o alcumo de \"O Estado do Centenario\"). O sufraxio feminino foi garantido en Colorado o 7 de novembro de 1893.\nEconom\u00eda.\nA econom\u00eda de Colorado est\u00e1 baseada principalmente na agricultura, gandar\u00eda, investigaci\u00f3n e industria de alta tecnolox\u00eda, procesamento de alimentos, minar\u00eda de metais como o ouro, produci\u00f3n de maquinaria, equipamentos de transporte, produtos qu\u00edmicos; e turismo.\nO Produto Interno Bruto (PIB) do Estado de colorado en 1999 foi de 153 000 mill\u00f3ns de d\u00f3lares americanos, 21\u00ba no pa\u00eds, cunha Renda per capita de 32.949 d\u00f3lares (2002)."}
{"id": "20318", "revid": "98629", "url": "https://gl.wikipedia.org/wiki?curid=20318", "title": "Vicki Baum", "text": "Vicki Baum, nada en Viena o 24 de xaneiro de 1888 e finada en Hollywood o 29 de agosto de 1960, foi unha escritora austr\u00edaca nacionalizada norteamericana en 1938.\nTraxectoria.\nNaceu en Viena no seo dunha familia xud\u00eda, estudou no Conservatorio de Viena e traballou durante tres anos nunha orquestra de Alema\u00f1a tocando a arpa. M\u00e1is tarde traballou como xornalista para a revista \"Berliner Illustrierte Zeitung\". Durante a primeira guerra mundial traballou durante un tempo como enfermeira, casou d\u00faas veces, primeiro en 1914 cun xornalista austr\u00edaco que a introduciu no mundo cultural vien\u00e9s e despois co director de orquestra Richard Lert. Dende 1931 residiu nos Estados Unidos e as s\u00faas obras prohib\u00edronse na Alema\u00f1a nazi.\nBaum comezou a escribir durante a adolescencia, pero non publicou o seu primeiro libro, \"Fr\u00fche Schatten\" ata 1920. A s\u00faa novela m\u00e1is famosa \u00e9 \"Menschen im Hotel\" (1929) da que se fixo unha adaptaci\u00f3n cinematogr\u00e1fica en 1932, \"Grand Hotel\" que ga\u00f1ou o \u00d3scar \u00f3 mellor filme. Escribiu m\u00e1is de 50 novelas, e cando menos 10 adapt\u00e1ronse para filmes de Hollywood. A partir de \"The Ship and The Shore\" (1941) escribiu as s\u00faas novelas en ingl\u00e9s. As s\u00faas memorias apareceron postumamente, en 1962 co t\u00edtulo de \"Es war alles ganz anders\"."}
{"id": "20319", "revid": "23204", "url": "https://gl.wikipedia.org/wiki?curid=20319", "title": "Denver", "text": "Denver \u00e9 a cidade m\u00e1is grande e capital do Estado de Colorado, Estados Unidos. Ademais, e despois de El Paso, \u00e9 o condado con m\u00e1is habitantes do estado. Est\u00e1 situada no r\u00edo \"South Platte\", no extremo occidental dos \"High Plains\", ao leste das Monta\u00f1as Rochosas (\"Rocky Mountains\", en ingl\u00e9s). O distrito central de Denver sit\u00faase inmediatamente ao leste da confluencia do afluente \"Cherry Creek\" co r\u00edo \"South Platte\", aproximadamente a 19 quil\u00f3metros ao leste do contraforte das Monta\u00f1as Rochosas. Denver \u00e9 co\u00f1ecida como \"A cidade dunha milla de altura\" (\"Mile-High City\") debido a que a s\u00faa altura oficial \u00e9 exactamente dunha milla (aproximadamente 1,62 quil\u00f3metros) sobre o nivel do mar (nos banzos do edificio capital do estado). A poboaci\u00f3n estimada en 2011 era de 619.968, o que fac\u00eda de Denver a 23\u00aa cidade m\u00e1is poboada dos Estados Unidos. A \u00e1rea metropolitana de Denver-Aurora-Broomfield ti\u00f1a unha poboaci\u00f3n en 2011 duns 2\u00a0599\u00a0504 de habitantes, e por iso foi clasificada como a 21\u00aa \u00e1rea metropolitana m\u00e1is poboada do pa\u00eds. Ademais, Denver \u00e9 a segunda cidade m\u00e1is poboada da rexi\u00f3n de \"Moutain West\" e do suroeste dos Estados Unidos despois de Phoenix.\nHistoria.\n\"Denver City\" foi fundada en novembro do 1858 como unha vila fundamentalmente mineira durante a febre do ouro do pico \"Pikes\" (\"Pikes Peak\" en ingl\u00e9s), ao oeste de Kansas. Naquel ver\u00e1n, un grupo de exploradores de Lawrence (Kansas) chegaron e edificaron a cidade de Montana (\"Montana City\") \u00e1 marxe do r\u00edo \"South Platte\", a\u00ednda que rapidamente desapareceu dando lugar no ver\u00e1n de 1859 a \"Auraria\", un nome que fai referencia \u00e1 mina de ouro da cidade do mesmo nome pertencente ao Estado de Xeorxia. Este foi o primeiro asentamento do que despois ser\u00eda a cidade de Denver.\nO 22 de novembro de 1858, o xeneral William Larimer, un especulador da terra do leste de Kansas, colocou troncos de \u00e1lamo para po\u00f1er unha reclamaci\u00f3n nun acantilado con vistas \u00e1 confluencia do r\u00edo \"South Platte\" e do seu afluente, o \"Cherry Creek\", ao outro lado do arroio do asentamento mineiro de \"Auraria\". Larimer denominou a cidade \"Denver City\" para ga\u00f1arse o favor do gobernador territorial de Kansas, James W. Denver, pois el esperaba que po\u00f1\u00e9ndolle ese nome \u00e1 vila poder\u00eda chegar a que o condado de Arapaho fose sede de condado, pero non o conseguiu, xa que por aquel ent\u00f3n o gobernador de Denver xa dimitira. As primeiras cidades asent\u00e1ronse no que agora \u00e9 o \"Confluence Park\", no centro da cidade de Denver. Larimer, xunto cos socios da sociedade \"St. Charles City Land\", vendeu parcelas da cidade aos comerciantes e mineiros coa intenci\u00f3n de crear unha gran cidade. Denver era unha cidade fronteiriza, cunha econom\u00eda baseada na industria mineira, na gander\u00eda e no comercio de mercanc\u00edas. \nO territorio de Colorado foi creado o 28 de febreiro de 1861, mentres que o condado de Araphoe formouse o 1 de novembro do mesmo ano. Por outra parte, a cidade de Denver (chamada \"Denver City\" por aquel ent\u00f3n) foi incorporada a Colorado o 7 de novembro de 1861, en 1867 converteuse na capital do territorio e, ademais, foi sede do condado de Arapahoe dende a s\u00faa formaci\u00f3n ata a s\u00faa consolidaci\u00f3n en 1902. Unha vez que adquiriu importancia, \"Denver City\" acurtou o seu nome e pasou a chamarse Denver, tal e como se co\u00f1ece hoxe.\nXeograf\u00eda.\nDenver at\u00f3pase no centro da rexi\u00f3n \"Front Range Urban Corridor\", situada entre as Monta\u00f1as Rochosas, ao oeste das chairas altas do leste. A topograf\u00eda de Denver est\u00e1 formada polas chairas do centro da cidade e polas zonas monta\u00f1osas ao oeste, sur e sueste. Segundo a oficina do censo dos Estados Unidos (\"United States Census Bureau\"), a cidade ten unha \u00e1rea de 154,9 quil\u00f3metros cadrados, dos cales 4,1 quil\u00f3metros cadrados son auga. O condado de Denver est\u00e1 rodeado s\u00f3 por tres condados: o de Adams ao norte e ao leste, o de Arapahoe ao sur e ao leste, e o condado de Jefferson ao oeste. \nA pesar de que o alcume de Denver \u00e9 o de \"A cidade dunha milla de altura\" (\"Mile-High City\") debido a que a s\u00faa altura oficial \u00e9 dunha milla sobre o nivel do mar, a elevaci\u00f3n de toda a cidade est\u00e1 entre os 1,5636 e os 1,7343 quil\u00f3metros.\nDemograf\u00eda.\nA oficina do censo dos Estados Unidos (\"United States Census Bureau\") estima que, no ano 2008, a poboaci\u00f3n do condado de Denver era de 600.158 persoas, o que o sit\u00faa no 24\u00aa condado m\u00e1is poboado dos Estados Unidos. A \u00e1rea metropolitana de Denver-Aurora-Broomfield contaba en 2008 cun total de 2\u00a0506\u00a0626 habitantes (a 21\u00aa m\u00e1is poboada dos Estados Unidos), mentres que a \u00e1rea metropolitana de Denver-Aurora-Boulder contaba con arredor de 3\u00a0049\u00a0562 habitantes (a 16\u00aa m\u00e1is poboada do pa\u00eds).\nEconom\u00eda.\nA econom\u00eda de Denver depende parcialmente da s\u00faa posici\u00f3n xeogr\u00e1fica, pois por ela pasan numerosas v\u00edas de comunicaci\u00f3n que conectan con outros territorios. A \u00e1rea metropolitana (\"Metropolitan Statistical Area\" (\"MSA\") en ingl\u00e9s) de Denver tivo un produto rexional bruto (\"Gross Metropolitan Product\" (\"GMP\") ou \"Gross Regional Product\" (\"GRP\") en ingl\u00e9s) de 157,6 bill\u00f3ns de d\u00f3lares en 2010, o que a sit\u00faa na 18\u00aa rexi\u00f3n m\u00e1is rica dos Estados Unidos. Denver, por ser a cidade m\u00e1is grande dentro dun raio de 800 quil\u00f3metros, converteuse nun lugar propicio para o almacenamento e distribuci\u00f3n de bens e servizos \u00e1s rexi\u00f3ns de \" Mountain States\", a do Suroeste dos Estados Unidos, e tam\u00e9n a do Oeste dos Estados Unidos. Outra das vantaxes da s\u00faa situaci\u00f3n xeogr\u00e1fica \u00e9 que Denver \u00e9 case equidistante das grandes cidades da rexi\u00f3n do Medio Oeste, coma Chicago e St. Louis e tam\u00e9n dalgunhas cidades da Costa oeste coma Os \u00c1nxeles e San Diego."}
{"id": "20320", "revid": "23204", "url": "https://gl.wikipedia.org/wiki?curid=20320", "title": "Monta\u00f1as Rochosas", "text": "As monta\u00f1as Rochosas (ou simplemente Rochosas) son unha longa cadea de monta\u00f1as situada no oeste da Am\u00e9rica do Norte, estend\u00e9ndose por 4\u00a0800\u00a0km do M\u00e9xico, pasando polos Estados Unidos, polo Canad\u00e1 e acabando en Alasca. O seu punto m\u00e1is alto \u00e9 o Monte Elbert, no estado do Colorado, a 4399 m sobre o nivel do mar. O Monte Robson \u00e9 o punto m\u00e1is alto na parte canadense.\nXeolox\u00eda.\nAs rochas das monta\u00f1as Rochosas form\u00e1ronse antes de que as propias monta\u00f1as fosen elevadas por forzas tect\u00f3nicas. As m\u00e1is antigas son rochas metam\u00f3rficas do Prec\u00e1mbrico que formaron o n\u00facleo do continente norteamericano. Tam\u00e9n hai arxilita sedimentaria da mesma etapa, que se remonta a uns 1700 mill\u00f3ns de anos. Durante o Paleozoico, o oeste de Norteam\u00e9rica estaba baixo un mar pouco profundo, que depositou moitos quil\u00f3metros de calcaria e dolomita.\nNo sur das monta\u00f1as Rochosas, preto de onde actualmente est\u00e1 Colorado, esas rochas ancestrais alter\u00e1ronse pola formaci\u00f3n de monta\u00f1as hai uns 300 mill\u00f3ns de anos, durante o Pensilvaniano. Esta formaci\u00f3n conduciu \u00e1s antigas monta\u00f1as Rochosas. Estas consist\u00edan principalmente en rochas metam\u00f3rficas forzadas a elevarse a trav\u00e9s de capas de calcaria depositada polo mar. As monta\u00f1as erosion\u00e1ronse durante o Paleozoico e o principio do Mesozoico, deixando extensos dep\u00f3sitos de rochas sedimentarias.\nOs terranos comezaron a chocar coa marxe occidental de Norteam\u00e9rica no Misisipiano (hai uns 350 mill\u00f3ns de anos), causando a oroxenia Antler. Durante 270 mill\u00f3ns de anos, os efectos da colisi\u00f3n de placas centr\u00e1ronse moi preto do l\u00edmite da placa norteamericana, lonxe do oeste da zona das monta\u00f1as Rochosas. Non foi ata hai 80 mill\u00f3ns de anos cando eses efectos comezaron a afectar \u00e1s Rochosas.\nAs actuais monta\u00f1as xurdiron co fen\u00f3meno que os xe\u00f3logos denominan oroxenia Laramide, que tivo lugar entre hai 80 e 55 mill\u00f3ns de anos. Inmediatamente despois da oroxenia Laramide, as Rochosas eran como o T\u00edbet: unha alta meseta, de probablemente uns 6.000 metros sobre o nivel do mar. Nos \u00faltimos 60 mill\u00f3ns de anos a erosi\u00f3n afectou \u00e1s rochas m\u00e1is altas, deixando ao descuberto as rochas m\u00e1is vellas que se atopaban debaixo, e formando a paisaxe actual das Monta\u00f1as Rochosas.\nPer\u00edodos de glaciaci\u00f3n suced\u00e9ronse dende o Plistoceno (hai 1,8 mill\u00f3ns - 70.000 anos) ata o Holoceno (hai menos de 11.000 anos). As idades de xeo deixaron as s\u00faas pegadas nas Rochosas, creando extensas formaci\u00f3ns glaciares, como vales e circos glaciares. Episodios glaciares m\u00e1is recentes son a glaciaci\u00f3n Bull Lake que comezou hai uns 150.000 anos, e a glaciaci\u00f3n Pinedale que durou ata hai uns 15.000-20.000 anos.\nXeograf\u00eda.\nAs monta\u00f1as Rochosas son comunmente definidas como as que se estenden dende o r\u00edo Liard, no sur de Columbia Brit\u00e1nica, ata o r\u00edo Grande, en Novo M\u00e9xico. Outras cordilleiras monta\u00f1osas contin\u00faan m\u00e1is al\u00f3 deses dous r\u00edos, pero estas non forman parte das Rochosas a\u00ednda que si da cordilleira Americana. A definici\u00f3n dos Estados Unidos das Rochosas, por\u00e9n, incl\u00fae \u00e1s monta\u00f1as Cabinet e \u00e1s Salish de Idaho e Montana, mentres que as s\u00faas hom\u00f3logas do norte do r\u00edo Kootenai, as monta\u00f1as Columbia, son consideradas un sistema distinto no Canad\u00e1, estend\u00e9ndose cara o oeste do gran val denominado fosa das monta\u00f1as Rochosas, que corre ao longo da Columbia Brit\u00e1nica dende o seu comezo no medio do val do r\u00edo Flathead, ao oeste de Montana, ata a ribeira sur do r\u00edo Liard. As Rochosas var\u00edan no seu ancho dende os 110 aos 480 quil\u00f3metros. Tam\u00e9n ao oeste da fosa das Rochosas, cara o norte e encarando a cordilleira Muskwa a trav\u00e9s do val, est\u00e1 a cordilleira Stikine Ranges e as monta\u00f1as Omineca do sistema das Interior Mountains da Columbia Brit\u00e1nica. Unha pequena zona ao leste de Prince George, na Columbia Brit\u00e1nica, no lado oriental do val, a chamada meseta McGregor Plateau, asem\u00e9llase \u00e1s Rochosas pero \u00e9 considerada como parte da meseta interior.\nO l\u00edmite oriental das Rochosas est\u00e1 moi por riba das chairas interiores do centro de Norteam\u00e9rica, e nel incl\u00faense a cordilleira Front de Colorado, a cordilleira Wind River e as monta\u00f1as Big Horn de Wyoming, as cordilleiras Absaroka-Beartoo e a fronte Rocky Mountain de Montana, e a cordilleira Clark de Alberta. No Canad\u00e1 os xe\u00f3grafos definen tres grupos principais de cordilleiras: as cordilleiras Continental Ranges, as cordilleiras Hart e as cordilleiras Muskwa (as d\u00faas \u00faltimas flanquean o r\u00edo Peace, o \u00fanico r\u00edo que atravesa as Rochosas, e son co\u00f1ecidas colectivamente como as Rochosas do Norte).\nO l\u00edmite occidental das Rochosas incl\u00fae serras como a Wasatch, preto de Salt Lake City, e a Bitterroots, ao longo da fronteira entre Idaho e Montana. A Gran Conca e a meseta de Columbia separan esas sub-cordilleiras en distintos sistemas monta\u00f1osos m\u00e1is ao oeste, destacando entre elas Sierra Nevada, as cordilleiras Cascade e as monta\u00f1as Coast. As Rochosas non se estenden dentro do Yuk\u00f3n ou Alasca, ou dentro do interior da Columbia Brit\u00e1nica, onde o Sistema das Monta\u00f1as Rochosas (pero non as monta\u00f1as Rochosas) incl\u00faen as monta\u00f1as Columbia, que na s\u00faa parte sur son consideradas parte das Rochosas nos Estados Unidos. O Sistema das Monta\u00f1as Rochosas nos Estados Unidos \u00e9 unha rexi\u00f3n fisiogr\u00e1fica dese pa\u00eds; no Canad\u00e1 co\u00f1\u00e9cese como o Sistema do Leste.\nAs Monta\u00f1as Rochosas destacan por conter os picos m\u00e1is altos do centro de Norteam\u00e9rica. O m\u00e1is alto \u00e9 o monte Elbert, localizado en Colorado, con 4.401 metros sobre o nivel do mar. O monte Robson, na Columbia Brit\u00e1nica, con 3,954 m \u00e9 a monta\u00f1a m\u00e1is alta das Rochosas canadenses.\nA divisoria continental de Am\u00e9rica est\u00e1 localizada nas Monta\u00f1as Rochosas e marca a divisoria hidrol\u00f3xica do continente americano, que separa, a un lado as concas que desaugan no oc\u00e9ano Pac\u00edfico, e do outro as que desembocan no Atl\u00e1ntico. Triple Divide Peak (2.440 m), no Parque Nacional dos Glaciares, \u00e9 as\u00ed designado porque as augas que caen da monta\u00f1a tam\u00e9n van parar, ademais do Atl\u00e1ntico e o Pac\u00edfico, \u00e1 ba\u00eda de Hudson, no oc\u00e9ano \u00c1rtico. M\u00e1is ao norte, en Alberta, o Athabasca e outros r\u00edos alimentan a conca do Mackenzie, que desemboca no mar de Beaufort, tam\u00e9n no \u00c1rtico.\nA poboaci\u00f3n humana non \u00e9 moi densa nas monta\u00f1as Rochosas, cunha media de catro persoas por quil\u00f3metro cadrado e poucas cidades con m\u00e1is de 50\u00a0000 habitantes. Por\u00e9n, a poboaci\u00f3n aumentou rapidamente nos estados da zona entre os anos 1950 e 1990. Nese per\u00edodo os habitantes de Montana aumentaron nun 35 %, e os de Utah e Colorado ao redor de 150 %. En varias vilas e comunidades das monta\u00f1as a s\u00faa poboaci\u00f3n chegou a dobrarse nos \u00faltimos 40 anos. Por exemplo, Jackson Hole, Wyoming, incrementouna un 260 %, pasando de 1244 a 4472 residentes en 40 anos.\nOs r\u00edos que corren das Rochosas desaugan en tres oc\u00e9anos diferentes: oc\u00e9ano Atl\u00e1ntico, oc\u00e9ano Pac\u00edfico e oc\u00e9ano \u00c1rtico. Entre eles, p\u00f3dense citar:\nHistoria humana.\nPrimeiros poboadores.\nDende a \u00faltima idade de xeo, as Monta\u00f1as Rochosas foron fogar inicialmente de pobos ind\u00edxenas, como os apache, arapaho, bannock, p\u00e9s negros, cheyenne, crow, flathead, shoshone, s\u00edux, ute, kutenai (ktunaxa no Canad\u00e1), sekani e dunnezaa entre outros. Os paleo-indios cazaban o extinto mamut e o bisonte antigo (un animal un 20% maior que o bisonte moderno) nos outeiros e os vales das monta\u00f1as. Ao igual que as modernas tribos que os seguiron, os paleo-indios probablemente migraban cara as chairas no outono e no inverno para cazar o bisonte, e cara as monta\u00f1as na primavera e no ver\u00e1n na busca de peixes, cervos, alces, ra\u00edces e bagas. En Colorado, ao longo da crista da divisoria continental, os muros de pedra que os nativos americanos constru\u00edron te\u00f1en entre 5.400 e 5.800 anos. Un cada vez maior n\u00famero de evidencias cient\u00edficas indican que os pobos ind\u00edxenas tiveron significativos efectos nas poboaci\u00f3ns de mam\u00edferos debido \u00e1 caza, e na vexetaci\u00f3n polas queimas deliberadas.\nExploraci\u00f3n europea.\nA historia humana recente das Rochosas \u00e9 probablemente a \u00e9paca nas que se produciron os cambios m\u00e1is r\u00e1pidos. O explorador espa\u00f1ol Francisco V\u00e1squez de Coronado (cun grupo de soldados, misioneiros e escravos africanos), marchou cara o interior das Monta\u00f1as Rochosas dende o sur en 1540. A introduci\u00f3n do cabalo, de ferramentas de metal, rifles, novas enfermidades, e diferentes culturas cambiaron profundamente a forma de vida dos nativos americanos. As s\u00faas poboaci\u00f3ns foron sacadas das meirande parte das s\u00faas hist\u00f3ricas cordilleiras polas enfermidades, guerras, a perda do seu h\u00e1bitat (erradicaci\u00f3n do bisonte), e os continuos asaltos \u00e1 s\u00faa cultura.\nEn 1739, os comerciantes de peles franceses Pierre e Paul Mallet, mentres viaxaban a trav\u00e9s das Grandes Planicies, descubriron unha cordilleira de monta\u00f1as na cabeceira do r\u00edo Platte, \u00e1 cal as tribos nativas chamaban \"Rochosas\", convert\u00e9ndose nos primeiros europeos en informar desa desco\u00f1ecida cordilleira.\nSir Alexander MacKenzie converteuse no primeiro europeo en cruzar as Rochosas no ano 1793. Atopou os tramos superiores do r\u00edo Fraser e acadou a costa do Pac\u00edfico onde agora est\u00e1 Canad\u00e1 o 20 de xullo dese ano, completando o primeiro cruzamento transcontinental rexistrado dende Norteam\u00e9rica ao Norte de M\u00e9xico.\nA expedici\u00f3n de Lewis e Clark\u00a0(1804\u20131806) foi o primeiro reco\u00f1ecemento cient\u00edfico das Rochosas. Nela recoll\u00e9ronse esp\u00e9cimes para os bot\u00e1nicos, zo\u00f3logos e xe\u00f3logos da \u00e9poca.\u00a0Dise que a expedici\u00f3n facilitou a viaxe cara (e a trav\u00e9s) as Monta\u00f1as Rochosas para os europeos-americanos dende o leste, a\u00ednda que Lewis e Clark atop\u00e1ronse polo menos a 11 europeos-americanos nas monta\u00f1as durante as s\u00faas viaxes.\nOs monta\u00f1eiros, principalmente franceses, espa\u00f1ois e brit\u00e1nicos, percorreron as Monta\u00f1as Rochosas dende 1720 ata 1800 na procura de dep\u00f3sitos de minerais e peles. En 1799 a compa\u00f1\u00eda de comercio de peles North West Company estableceu en Rocky Mountain House un posto comercial onde est\u00e1n os contrafortes das Rochosas en Alberta, e os seus rivais da\u00a0Hudson's Bay Company\u00a0estableceron o seu posto na proximidade. Eses postos serviron como base para moita da actividade dos europeos nas Rochosas canadenses a comezos do s\u00e9culo XIX. Entre as actividades m\u00e1is destacadas est\u00e1n as expedici\u00f3ns do explorador David Thompson, que seguiu o r\u00edo Columbia ata o oc\u00e9ano Pac\u00edfico. Na s\u00faa expedici\u00f3n de 1811, acampou na confluencia dos r\u00edos Columbia e Snake, colocando un poste no que reclamaba a zona para Gran Breta\u00f1a e indicaba a intenci\u00f3n da North West Company\u00a0de constru\u00edr un forte no lugar.\nPolo tratado anglo-americano de 1818, os Estados Unidos e o Reino Unido acordaron a \"ocupaci\u00f3n conxunta\" das terras m\u00e1is ao oeste do continente. A disputa de Oreg\u00f3n aprazar\u00edase para unha data posterior. En 1819 Espa\u00f1a ceder\u00eda os seus dereitos ao norte do paralelo 42 aos Estados Unidos, a\u00ednda que eses dereitos non inclu\u00edan a posesi\u00f3n e tam\u00e9n reflect\u00edan obrigas aos brit\u00e1nicos e rusos relacionadas coas reclamaci\u00f3ns destes na mesma rexi\u00f3n.\nAsentamento.\nDespois de 1802, os comerciantes de peles e exploradores americanos marcaron o comezo da presenza xeneralizada de homes de raza cauc\u00e1sica nas Rochosas ao sur do paralelo 49. Entre os m\u00e1is famosos estaban os americanos William Henry Ashley, Jim Bridger, Kit Carson, John Colter, Thomas Fitzpatrick, Andrew Henry e Jedediah Smith. O 24 de xullo de 1832, Benjamin Bonneville liderou a primeira caravana de carretas a trav\u00e9s das Monta\u00f1as Rochosas, usando o South Pass de Wyoming. De forma semellante, seguindo os pasos da expedici\u00f3n de Mackenzie en 1793, establec\u00e9ronse postos de comerciantes de peles ao oeste das Rochosas do norte, nunha rexi\u00f3n do norte do Interior Plateau da Columbia Brit\u00e1nica e que chegou a ser co\u00f1ecida como Nova Caledonia. Os primeiros destes postos foron Fort McLeod (hoxe a comunidade de McLeod Lake) e Fort Fraser, e finalmente centrada no Stuart Lake Post (hoxe Fort St. James).\nAs negociaci\u00f3ns con Gran Breta\u00f1a das seguintes d\u00e9cadas non chegaron a un acordo sobre o establecemento dos l\u00edmites, e a disputa de Oreg\u00f3n converteuse nun asunto importante da diplomacia xeopol\u00edtica entre o Imperio Brit\u00e1nico e a nova Rep\u00fablica Americana. A disputa pola ocupaci\u00f3n durou ata o 15 de xu\u00f1o de 1846, cando os brit\u00e1nicos cederon os seus dereitos sobre esas terras co Tratado de Oreg\u00f3n.\nEn 1841 James Sinclair, representante da Hudson's Bay Company, guiou a uns 200 colonos da colonia Red River cara o oeste, para reforzar os asentamentos ao redor de Fort Vancouver nun intento de reter o distrito de Columbia para os brit\u00e1nicos. O grupo cruzou as Rochosas polo val do Columbia, unha rexi\u00f3n da fosa das Monta\u00f1as Rochosas preto de onde hoxe en d\u00eda est\u00e1 Radium Hot Springs, na Columbia Brit\u00e1nica, e despois diso viaxou cara o sur. A pesar destes esforzos, en 1846 os brit\u00e1nicos cederon as s\u00faas terras do distrito de Columbia ao sur do paralelo 49 aos Estados Unidos, tam\u00e9n como parte do Tratado de Oreg\u00f3n.\nMilleiros de persoas atravesaron as Monta\u00f1as Rochosas pola Senda de Oreg\u00f3n a comezos de 1842. Os morm\u00f3ns comezaron a establecerse preto de Great Salt Lake en 1847. Dende 1859 ata 1864 foi descuberto ouro en Colorado, Idaho, Montana e a Columbia Brit\u00e1nica, facendo saltar varias febres do ouro e levando a milleiros de prospectores e mineiros a explorar cada monta\u00f1a e can\u00f3n das Rochosas, creando as\u00ed a primeira grande industria da cordilleira. A febre do ouro de Idaho por si soa xa produciu m\u00e1is ouro que as de California e Alasca xuntas, e foi moi importante para o financiamento do ex\u00e9rcito da Uni\u00f3n durante a Guerra Civil Estadounidense. O ferrocarril transcontinental completouse en 1869, e o Parque Nacional de Yellowstone nacer\u00eda en 1872 como o primeiro parque nacional do mundo. Entrementres, o ferrocarril transcontinental no Canad\u00e1 prometeuse en 1871. A pesar das complicaci\u00f3ns pol\u00edticas impulsouse a s\u00faa finalizaci\u00f3n e esta produciuse en 1885: o Canadian Pacific Railway finalmente seguiu os pasos Kicking Horse e Rogers cara o oc\u00e9ano Pac\u00edfico. Os funcionarios de ferrocarr\u00eds canadenses tam\u00e9n convenceron ao Parlamento para deixar de lado amplas \u00e1reas das Rochosas canadenses como os parques nacionais de Jasper, Banff, Yoho e Waterton Lakes, sentando as bases para unha industria tur\u00edstica que prosperou ata o presente. O Parque Nacional dos Glaciares creouse cunha relaci\u00f3n semellante cara a promoci\u00f3n tur\u00edstica pola Great Northern Railway. Mentres os colonos establec\u00edanse nos vales e nas poboaci\u00f3ns mineiras, a \u00e9tica de conservaci\u00f3n e preservaci\u00f3n comezou a enraizarse. O presidente dos Estados Unidos Benjamin Harrison creou varias reservas forestais nas Rochosas nos anos 1891 e 1892. En 1902, Theodore Roosevelt expand\u00edu a Medicine Bow Forest Reserve para inclu\u00edr a \u00e1rea agora xestionada como Parque Nacional das Monta\u00f1as Rochosas. O desenvolvemento econ\u00f3mico comezou a centrarse na minar\u00eda, na madeira, na agricultura e no ocio, ademais das industrias de servizos para apoialos. Carpas e campamentos convert\u00e9ronse en ranchos e granxas, fortes e estaci\u00f3ns de trens pasar\u00edan a ser vilas, e algunhas destas medrar\u00edan ata converterse en cidades.\nDemograf\u00eda.\nA poboaci\u00f3n \u00e9 pouco densa, cunha media de catro persoas por km\u00b2, habendo poucas cidades con m\u00e1is de 50\u00a0000 habitantes.\nEconom\u00eda.\nIndustria.\nOs recursos econ\u00f3micos das Monta\u00f1as Rochosas son variados e abundantes. At\u00f3panse significativos dep\u00f3sitos minerais, entre os que destacan os de cobre, ouro, chumbo, molibdeno, prata, tungsteno e zinc. A conca do Wyoming e varias \u00e1reas menores conte\u00f1en reservas de carb\u00f3n, gas natural, xisto bituminoso e petr\u00f3leo. Por exemplo, a mina Climax, localizada preto de Leadville, Colorado, foi a principal produtora de molibdeno do mundo, e chegou a empregar a 3.000 traballadores. A mina Coeur d'Alene, no norte de Idaho, produce prata, chumbo e zinc. As maiores minas de carb\u00f3n do Canad\u00e1 quedan preto de Fernie e Sparwood, na Columbia Brit\u00e1nica.\nTurismo.\nConstit\u00fae un destino tur\u00edstico moi popular, con diversos parques. No inverno, a principal actividade \u00e9 o esqu\u00ed en estaci\u00f3ns como Aspen, Vail, Keystone, Breckenridge e Copper Mountain no Colorado. No Idaho, Sun Valley e no Utah, Snowbird.\nClima.\nA temperatura media \u00e9 de 6\u00a0\u00b0C, sendo xullo o mes m\u00e1is quente con 28\u00a0\u00b0C, mentres que en xaneiro \u00e9 de -2\u00a0\u00b0C. Neva de media 36\u00a0cm."}
{"id": "20321", "revid": "132", "url": "https://gl.wikipedia.org/wiki?curid=20321", "title": "Colorado (estado)", "text": ""}
{"id": "20324", "revid": "22570", "url": "https://gl.wikipedia.org/wiki?curid=20324", "title": "1498", "text": "Outros.\nHistoria ano a ano"}
{"id": "20325", "revid": "5312", "url": "https://gl.wikipedia.org/wiki?curid=20325", "title": "1497", "text": "1497 (MCDXCVII) foi un ano com\u00fan comezado en domingo segundo o calendario xuliano."}
{"id": "20326", "revid": "785", "url": "https://gl.wikipedia.org/wiki?curid=20326", "title": "1495", "text": "Outros.\nHistoria ano a ano"}
{"id": "20328", "revid": "69467", "url": "https://gl.wikipedia.org/wiki?curid=20328", "title": "Carreira, Ribeira", "text": "San Paio de Carreira \u00e9 unha parroquia do concello coru\u00f1\u00e9s de Ribeira, na comarca do Barbanza. Ten unha superficie de 9,5\u00a0km\u00b2. Segundo o IGE, no ano 2018 ti\u00f1a 2.026 habitantes (987 homes e 1.039 mulleres).\nForma parte do Arciprestado de Posmarcos de Abaixo, da arquidiocese de Santiago de Compostela. Entre os anos 1820 e 1835 a parroquia foi constitu\u00edda como Concello Constitucional, integr\u00e1ndose no de Ribeira logo da reforma administrativa do ano 1833, vixente na actualidade.\nXentilicio.\nEsta parroquia pos\u00fae un xentilicio, completamente consolidado e atestado, que \u00e9 carreir\u00e1n.\nXeograf\u00eda.\nLinda \u00f3 norte coa parroquia de Artes, \u00f3 leste coas de Ribeira e Casti\u00f1eiras, \u00f3 sur coa de Agui\u00f1o e \u00f3 oeste co oc\u00e9ano Atl\u00e1ntico.\nA altitude media \u00e9 de 25 metros sobre o nivel do mar; o seu clima \u00e9 t\u00e9pedo, de tipo oce\u00e1nico, resultante da exposici\u00f3n directa \u00f3s ventos mari\u00f1os. A temperatura media anual rolda os 14,9\u00a0\u00b0C, unha das m\u00e1is altas de Galicia, e as temperaturas extremas poden alcanzar os 0,5\u00a0\u00b0C no inverno e os 34,4\u00a0\u00b0C no ver\u00e1n.\nO punto m\u00e1is elevado de Carreira \u00e9 o monte da Cid\u00e1 con 213 m de altitude. Desde el m\u00edrase todo o concello de Ribeira.\nO centro urbano da parroquia, localizado en Campos, at\u00f3pase a 3\u00a0km de Santa Ux\u00eda de Ribeira, centro administrativo do concello, e a 65\u00a0km de Santiago de Compostela.\nPatrimonio.\nNa parroquia de Carreira hai restos de dous castros: o castro do Monte da Cid\u00e1, situado no cumio do monte da Cid\u00e1, e o castro do Porto de Baixo, a car\u00f3n dunha cala da cal recibe o nome, e dentro dos terreos que forman parte do Parque Natural do complexo dunar de Corrubedo.\nA igrexa parroquial, constru\u00edda en 1717, \u00e9 de estilo neocl\u00e1sico, cunha soa nave, sancrist\u00eda e campanario. Sufriu varias reformas, logo de que un incendio destru\u00edse en 1818 a torre do campanario, e a comezos do s\u00e9culo XX outro incendio queimase o retablo maior, de orixe barroca.\nA nave principal \u00e9 de cruz latina e co brazo transversal moi curto. Div\u00eddese en catro tramos por arcos fax\u00f3ns de medio punto que soste\u00f1en unha b\u00f3veda de can\u00f3n at\u00e9 o prebisterio, onde \u00e9 de crucer\u00eda.\nCons\u00e9rvase unha imaxe da Dolorosa, feita a mediados do s\u00e9culo XIX por Xos\u00e9 Ferreiro.\nNa fachada principal hai unha porta rectangular sen ornamentos, e sobre ela unha fiestra."}
{"id": "20329", "revid": "895", "url": "https://gl.wikipedia.org/wiki?curid=20329", "title": "Francisco Trigo", "text": "Francisco Trigo Dur\u00e1n, nado en Cambados o 22 de xu\u00f1o de 1952, \u00e9 un arquitecto t\u00e9cnico e pol\u00edtico galego.\nTraxectoria.\nFoi militante do Bloque Nacionalista Galego desde a s\u00faa creaci\u00f3n at\u00e9 2012, e pertencenceu ao Colectivo Socialista. Foi concelleiro na s\u00faa vila e deputado no Parlamento de Galicia desde a III lexislatura (1989) at\u00e9 a VI (2005).\nNo ano 2012 abandonou o BNG xunto cos seus compa\u00f1eiros do Encontro Irmandi\u00f1o. Na actualidade milita en ANOVA-Irmandade Nacionalista, unha das organizaci\u00f3ns que integrou a coalici\u00f3n Alternativa Galega de Esquerda nas Elecci\u00f3ns ao Parlamento de Galicia 2012."}
{"id": "20331", "revid": "89787", "url": "https://gl.wikipedia.org/wiki?curid=20331", "title": "Michel Houellebecq", "text": "Michel Thomas Houellebecq, nado en Saint Pierre (Departamento de Reuni\u00f3n) o 26 de febreiro de 1955, \u00e9 un escritor contempor\u00e1neo franc\u00e9s. As s\u00faas novelas \"Les Particules \u00e9l\u00e9mentaires\" e \"Plateforme\" son verdadeiras insignias da nova narrativa francesa de finais do s\u00e9culo XX e comezos do XXI. Tanto unha coma a outra val\u00e9ronlle fama de provocador pero tam\u00e9n a aclamaci\u00f3n literaria internacional.\nTraxectoria.\nO seu pai, gu\u00eda de alta monta\u00f1a con varios outros empregos pouco remunerados, e a s\u00faa nai, m\u00e9dica anestesista e muller din\u00e1mica e de convicci\u00f3ns, resultan pais at\u00edpicos, pois aparentemente desentend\u00e9ronse del desde case un meni\u00f1o. Con moi poucos anos trasl\u00e1dano a Alxer, onde vivir\u00e1 coa s\u00faa avoa materna ata cumprir os cinco. Repatriado a Francia, \u00e9 a s\u00faa avoa paterna Henriette, comunista, a que se far\u00e1 cargo del. Dela adoptar\u00e1 o seu apelido como pseud\u00f3nimo.\nVive en Dicy dans l'Yonne e despois en Cr\u00e9cy-la-Chapelle (no Departamento do Sena e Marne). Internado no liceo Henri Moissan de Meaux, descobre a Lovecraft con 16 anos. En 1975 matric\u00falase no Institut National Agronomique Paris-Grignon, de onde sae diplomado en 1978 cunha especializaci\u00f3n en \"Posta en valor do medio natural e ecolox\u00eda\". A s\u00faa avoa morre ese mesmo ano. En 1980 casa cunha irm\u00e1 dun amigo e recibe o diploma de enxe\u00f1eiro agr\u00f3nomo. Ser\u00e1 alumno da \u00c9cole Nationale Sup\u00e9rieure Louis Lumi\u00e8re, na secci\u00f3n de cinematograf\u00eda, de onde sair\u00e1 diplomado en 1981. Este mesmo ano nace o seu fillo \u00c9tienne. O divorcio e unha depresi\u00f3n profunda cond\u00faceno a unha estancia nun psiqui\u00e1trico.\nEn 1985 enc\u00f3ntrase e simpatiza con Michel Bulteau, director da \"Nouvelle Revue de Par\u00eds\", quen o inicia en autores raros coma o Bar\u00f3n Corvo, en quen Houellebecq reco\u00f1ece hoxe un dos seus escritores fetiche. En 1991 publica a biograf\u00eda de Howard P. Lovecraft, \"Contra o mundo, contra a vida\" (\"Contre le monde, contre la vie\") e comeza a traballar na Asemblea Nacional Francesa como t\u00e9cnico inform\u00e1tico. Este mesmo ano aparece \"Seguir vivo\", (\"Rester vivant\") e \u00f3 seguinte a primeira recolla dos seus poemas \"A persecuci\u00f3n da felicidade\" (\"La poursuite du bonheur\"), que pasan desapercibidos. Os seus temas anticipan o que ser\u00e1 tratado nas s\u00faas novelas: a soidade existencial, a denuncia do liberalismo, o amor e a intimidade dos individuos.\nEn 1998 casou con Marie-Pierre Gauthier, a quen co\u00f1ecera en 1992. Ademais de vivir en Francia, Michel Houellebecq, residiu en Irlanda, no condado de Cork, e en Espa\u00f1a, en Lanzarote (Illas Canarias) e no parque natural de Cabo de Gata (provincia de Almer\u00eda), onde escribiu a s\u00faa \u00faltima novela \"A posibilidade dunha illa\" (2005).\nObra.\nA s\u00faa primeira novela, \"Extension du domaine de la lutte\", publicouna Maurice Nadeau en 1994 despois de que fora rexeitada por varios editores. Nela Houellebecq f\u00f3case na miseria afectiva do home contempor\u00e1neo. Sen publicidade, o libro promoci\u00f3nase boca a boca. Ser\u00e1 adaptada \u00f3 cine en Francia por Philippe Harel en 1999 e \u00e1 televisi\u00f3n dinamarquesa por Jens Albinus en 2002.\n\"Les Particules \u00e9l\u00e9mentaires\", a s\u00faa novela seguinte, provoca unha ampla cobertura nos medios debido \u00e1 expulsi\u00f3n do autor da revista literaria de tendencia esquerdista \"Perpendiculaire\" \u00e1 que pertenc\u00eda acusado de ideas \"douteuses\" ('dubidosas, err\u00f3neas, pouco ortodoxas'). A r\u00e9plica do autor en Le monde daralle ampla publicidade.\n\"Les Particules \u00e9l\u00e9mentaires\" obter\u00e1n o Premio \"Novembre\" dun xurado no que est\u00e1 presente o mesmo Philippe Sollers, a quen ataca na novela. A traduci\u00f3n \u00f3 ingl\u00e9s baixo o t\u00edtulo de \"Atomised\" de Frank Wynne foi merecedora do Premio IMPAC 2002.\nHouellebecq sempre concedeu un lugar importante \u00e1 s\u00faa obra ensa\u00edstica. Interveu en \"Les Inrockuptibles\", \"Perpendiculaire\", \"L'Atelier du Roman\" as\u00ed como na prensa internacional.\nUnha mostra importante da s\u00faa poes\u00eda at\u00f3pase rexistrada nun CD, \"Presence Humaine\" (\"Presenza Humana\") (Tricatel Records).\nEn 2004, Houellebecq foi transferido da s\u00faa antiga editora, Flammarion, para \u00c9ditions Fayard, do puxante grupo Lagard\u00e8re, que lle asegurou para a s\u00faa \u00faltima novela, \"A posibilidade dunha illa\" (\"La Possibilit\u00e9 d'une \u00eele\") un lanzamento pouco habitual en Francia, pa\u00eds onde ocupou unha gran parte das p\u00e1xinas culturais dos medios no ver\u00e1n do 2005.\nA\u00ednda que se daba por descontado que Houellebecq levar\u00eda o Premio Goncourt 2005 por \"A posibilidade dunha illa\", o premio recaeu en \"Trois jours chez ma mere\", a quinta novela do belga Fran\u00e7ois Weyergans (Bruxelas, 1941). Houellebecq non tivo reparos en afirmar que a s\u00faa era a mellor novela da temporada literaria francesa.\nCr\u00edtica literaria e estil\u00edstica.\nOs personaxes das novelas de Houellebecq levan unha vida gris, non te\u00f1en un atractivo nin un encanto especial, non te\u00f1en traballos divertidos, pero son mirados polo autor sen maldade e con tenrura. Son \"personaxes de clase media, esc\u00e9pticos e desencantados, perdidos nun mundo que idolatra o sexo e que fixo un obxecto de consumo de toda a s\u00faa ideolox\u00eda\" (Cristina Fanjul).\n\"Extension du domaine de la lutte\" \u00e9 unha novela sobre o individuo contempor\u00e1neo imbu\u00edda de filosof\u00eda existencialista schopenhaueriana. \nA seguinte, \"Les Particules \u00e9l\u00e9mentaires\", unha novela de \"depresiva lucidez\" sobre dous medioirm\u00e1ns, converteuse nun cl\u00e1sico nihilista que The New York Times cualificou de \"unha lectura fondamente repugnante\".\n\"Plateforme\", a terceira, \u00e9 a cr\u00f3nica da desesperanza dos nosos d\u00edas: a imposibilidade do para\u00edso nunha carreira cara a ningures. Foi publicada antes do atentado \u00e1s Torres Xemelgas.\n\"A imposibilidade dunha illa\", a \u00faltima ata o momento, narra a mutaci\u00f3n dos seres humanos a trav\u00e9s da historia ag\u00f3nica de Daniel, iniciador dunha nova saga de neohumanos, e de dous dos seus descendentes cl\u00f3nicos, que s\u00f3 deixan entrever unha visi\u00f3n desolada e docemente ap\u00e1tica do porvir.\nA ficci\u00f3n de Houellebecq, vitalista pero impregnada de pesimismo elex\u00edaco, reflicte \u00e1 vez unha aguda e despiedada observaci\u00f3n da realidade e o fracaso e nihilismo a que son abocados os seus personaxes.\nRealistamente gr\u00e1fico, oportunistamente fant\u00e1stico nos seus desenlaces, l\u00facido e c\u00e1ustico no estilo, Houellebecq rel\u00e1tanos con desd\u00e9n e crueza a cara escura que nos legou o s\u00e9culo XX: a vida dominada polo consumismo, o declinio dos primitivos valores cristi\u00e1ns na sociedade occidental, a ausencia de perspectivas de futuro da man de calquera outra relixi\u00f3n ou filosof\u00eda moderna, e a incapacidade do home moderno, s\u00f3 e abandonado \u00e1 s\u00faa sorte, para facer fronte \u00f3s retos dun medio cada vez m\u00e1is alienante e insufrible.\nInfluencias e similitudes estil\u00edsticas.\nEntre os escritores favoritos de Houellebecq est\u00e1n: Howard Phillips Lovecraft, Charles Baudelaire, Frederick Rolfe, Honor\u00e9 de Balzac, Gustave Flaubert, Georges Perec, Pierre Louys, Thomas Mann, Arthur Rimbaud, Alphonse de Lamartine, Eug\u00e8ne Ionesco, Clifford D. Simak, Xo\u00e1n o Evanxelista e Paulo de Tarso.\nO seu estilo foi considerado por distintos cr\u00edticos pr\u00f3ximo \u00f3 de \"Un feliz mundo novo\" de Aldous Huxley, \"American Psycho\" de Bret Easton Ellis, Kurt Vonnegut, Maryse Choisy, Douglas Coupland ou James Graham Ballard.\nFilosoficamente enc\u00f3ntrase pr\u00f3ximo a Friedrich Nietzsche, Arthur Schopenhauer e Louis-Ferdinand C\u00e9line.\nControversias.\nA ra\u00edz da s\u00faa terceira novela e de posteriores declaraci\u00f3ns \u00f3s medios, Houellebecq foi acusado de misantrop\u00eda, misoxinia e islamofobia. Axuizado por inxurias \u00e1 relixi\u00f3n e incitaci\u00f3n \u00f3 odio racial por diversas asociaci\u00f3ns musulm\u00e1s e pola Liga Francesa polos Dereitos Humanos foi absolto sen cargos \u00f3 estimar o tribunal que o xulgou que non exist\u00edan raz\u00f3ns para seren tomadas por \u00abracismo antimusulm\u00e1n\u00bb como pretend\u00eda a acusaci\u00f3n e que a cr\u00edtica \u00e1s relixi\u00f3ns era un dereito nun estado laico. Adorado por incondicionais e vilipendiado como porn\u00f3grafo, mis\u00f3xino e racista polos seus opo\u00f1entes, Houllebecq segue a ser o autor m\u00e1is pol\u00e9mico e controvertido da \u00faltima d\u00e9cada.\nPremios.\nEn 1998, recibiu o \"Prix Novembre\" por \"Les Particules El\u00e9mentaires\" e o \"Grand Prix National des Lettres\" polo conxunto da s\u00faa obra. \"As part\u00edculas elementais\", traducidas \u00f3 ingl\u00e9s como \"Atomised\" por Frank Wynne, val\u00e9ronlle o \"International IMPAC Dublin Literary Award\" en 2002. Deste libro, que o consagrou como escritor, vend\u00e9ronse 250.000 exemplares nos tres primeiros meses. As recentes vendas dos dereitos cinematogr\u00e1ficos das s\u00faas novelas torn\u00e1rono millonario. En marzo de 2004 recibiu en Murcia o Premio Schopenhauer.\nNas entrevistas que concede contin\u00faa declar\u00e1ndose indiferente \u00f3s premios e honores que recibiu mais non tivo reparos para manifestar o seu desd\u00e9n con relaci\u00f3n \u00e1 decisi\u00f3n dos membros do Premio Goncourt 2005. En novembro do 2005 foi galardoado en Le\u00f3n co Premio Leteo. \"A posibilidade dunha illa\" foi unha das cinco novelas finalistas do Premio de Novela Europea do Casino de Santiago de Compostela. Esta mesma novela obtivo o Prix Interalli\u00e9 2005.\nListaxe de obras.\nAs s\u00faas obras est\u00e1n traducidas a m\u00e1is de 36 linguas."}
{"id": "20332", "revid": "5863", "url": "https://gl.wikipedia.org/wiki?curid=20332", "title": "1493", "text": "Outros.\nHistoria ano a ano"}
{"id": "20333", "revid": "23204", "url": "https://gl.wikipedia.org/wiki?curid=20333", "title": "1491", "text": "Outros.\nHistoria ano a ano"}
{"id": "20334", "revid": "624", "url": "https://gl.wikipedia.org/wiki?curid=20334", "title": "1490", "text": "Outros.\nHistoria ano a ano"}
{"id": "20335", "revid": "624", "url": "https://gl.wikipedia.org/wiki?curid=20335", "title": "1489", "text": "Outros.\nHistoria ano a ano"}
{"id": "20336", "revid": "56817", "url": "https://gl.wikipedia.org/wiki?curid=20336", "title": "1488", "text": "Outros.\nHistoria ano a ano"}
{"id": "20337", "revid": "22570", "url": "https://gl.wikipedia.org/wiki?curid=20337", "title": "1487", "text": "Outros.\nHistoria ano a ano"}
{"id": "20338", "revid": "624", "url": "https://gl.wikipedia.org/wiki?curid=20338", "title": "1486", "text": "Outros.\nHistoria ano a ano"}
{"id": "20339", "revid": "1987", "url": "https://gl.wikipedia.org/wiki?curid=20339", "title": "1485", "text": "Outros.\nHistoria ano a ano"}
{"id": "20340", "revid": "98629", "url": "https://gl.wikipedia.org/wiki?curid=20340", "title": "1484", "text": ""}
{"id": "20341", "revid": "98629", "url": "https://gl.wikipedia.org/wiki?curid=20341", "title": "1482", "text": "Outros.\nHistoria ano a ano"}
{"id": "20342", "revid": "1131", "url": "https://gl.wikipedia.org/wiki?curid=20342", "title": "1481", "text": "Outros.\nHistoria ano a ano"}
{"id": "20343", "revid": "98629", "url": "https://gl.wikipedia.org/wiki?curid=20343", "title": "1480", "text": "Outros.\nHistoria ano a ano"}
{"id": "20344", "revid": "624", "url": "https://gl.wikipedia.org/wiki?curid=20344", "title": "1479", "text": "Outros.\nHistoria ano a ano"}
{"id": "20347", "revid": "56817", "url": "https://gl.wikipedia.org/wiki?curid=20347", "title": "Galeguismo", "text": "O termo galeguismo pode facer referencia a:"}
{"id": "20349", "revid": "22570", "url": "https://gl.wikipedia.org/wiki?curid=20349", "title": "Lei de Bartsch", "text": "Co\u00f1\u00e9cese como lei ou efecto de Bartsch \u00f3 proceso ling\u00fc\u00edstico que ten lugar no franc\u00e9s antigo \u00f3 transformarse a vogal latina [a] acentuada e libre, no ditongo [je] baixo o efecto da palatalizaci\u00f3n da consoante precedente.\nExemplos:\nKarl Bartsch"}
{"id": "20350", "revid": "98629", "url": "https://gl.wikipedia.org/wiki?curid=20350", "title": "Uberl\u00e2ndia", "text": "Uberl\u00e2ndia \u00e9 a terceira cidade do Estado brasileiro de Minas Xerais, cuns 570.000 habitantes (IBGE 2004). Sit\u00faase no oeste do Estado, no chamado \"Tri\u00e1ngulo Mineiro\".\nPos\u00fae o aeroporto de Minas Xerais, o 3\u00ba en movementos, e o 27\u00ba do Brasil en n\u00famero de pasaxeiros transportados, con voos operando cara a S\u00e3o Paulo, Belo Horizonte, Goi\u00e2nia, Brasilia, Ribeir\u00e3o Preto, Uberaba, e para as capitais de estados do Nordeste brasileiro en alta temporada.\nEconom\u00eda.\nA s\u00faa econom\u00eda \u00e9 predominantemente industrial, seguida polo polo sector de servizos, marcado pola actuaci\u00f3n de grandes empresas grosistas, xa que a cidade se encontra localizada nunha rexi\u00f3n con f\u00e1cil acceso por estrada a S\u00e3o Paulo (603\u00a0km, polas estradas BR-050 e SP-330), Ribeir\u00e3o Preto (275\u00a0km), Brasilia (434\u00a0km) e ao interior do Brasil. \u00c9 tam\u00e9n marcada polo chamado agronegocio (gander\u00eda e plantaci\u00f3n de soia, centros de almacenaxe, comercio e industrializaci\u00f3n destes bens e dos seus subprodutos).\nA cidade tam\u00e9n est\u00e1 marcada pola presenza de universidades, tendo unha poboaci\u00f3n universitaria de aproximadamente 30.000 estudantes, principalmente na Universidade Federal de Uberl\u00e2ndia (p\u00fablica) e na Universidade do Tri\u00e2ngulo - Unitri (particular)."}
{"id": "20351", "revid": "98629", "url": "https://gl.wikipedia.org/wiki?curid=20351", "title": "Camale\u00f3nidos", "text": "A dos camale\u00f3nidos (Chamaeleonidae) \u00e9 unha familia de r\u00e9ptiles da orde dos escamosos, suborde dos lacertilios e infraorde dos iguanios, co\u00f1ecidos vulgarmente como camale\u00f3ns. Tr\u00e1tase dun clado moi distintivo e altamente especializado dos lagartos do Vello Mundo con 202 especies descritas en xu\u00f1o de 2015, a maior parte delas na \u00c1frica subsahariana.\nAs s\u00faas especies presentan unha ampla variedade de cores e moitas delas te\u00f1en a capacidade de cambiar de cor.\nOs camale\u00f3ns dist\u00ednguense polos seus p\u00e9s zigod\u00e1ctilos, as s\u00faas longas linguas, moi modificadas, rapidamente protr\u00e1ctiles (que poden proxectarse moito cara a f\u00f3ra da boca) e a s\u00faa marcha balance\u00e1ndose, e cristas ou cornos na cabeza e no foci\u00f1o. A maior\u00eda das especies, as m\u00e1is grandes en particular, tam\u00e9n te\u00f1en unha cola pr\u00e9nsil. Os ollos poden moverse independentemente o un do outro, pero para apuntar a unha presa, c\u00e9ntranse cara a adiante en coordinaci\u00f3n, permitindo unha visi\u00f3n estereosc\u00f3pica ao animal.\nOs camale\u00f3ns est\u00e1n adaptados para a escalada e caza visual. Viven en h\u00e1bitats c\u00e1lidos que van desde a selva tropical at\u00e9 espazos des\u00e9rticos, con numerosas especies que se encontran en \u00c1frica, Madagascar, o sur de Europa e en todo o sur de Asia at\u00e9 Sri Lanka. Tam\u00e9n foron introducidos en Hawai, California e Florida, e a mi\u00fado t\u00e9\u00f1ense como mascotas dom\u00e9sticas.\nTaxonom\u00eda.\nDescrici\u00f3n.\nA familia foi descrita en 1815 polo naturalista, meteor\u00f3logo e arque\u00f3logo estadounidense de orixe franco-xermana-italiana Constantine Samuel Rafinesque, na s\u00faa obra \"Analyse de la nature, ou tableau de l'univers et des corps organis\u00e9s\". Palerme: L'Imprimerie de Jean Barravecchia. (Ver texto completo).\nEtimolox\u00eda.\nO nome \"camale\u00f3n\" deriva do lat\u00edn \"ch\u0103mael\u0115\u014dn\", tirado do grego antigo \u03c7\u03b1\u03bc\u03b1\u03b9\u03bb\u03ad\u03c9\u03bd \"chamail\u00e9\u014dn\", voz formada polos elementos \u03c7\u03b1\u03bc\u03b1\u03af \"chama\u00ed\", \"en terra\", \"polo chan\", e \u03bb\u03ad\u03c9\u03bd \"l\u00e9\u014dv\", \"le\u00f3n\". Lietalmente: \"le\u00f3n da terra\". \nSinonimia.\nAdemais de polo nome v\u00e1lido, a familia co\u00f1eceuse tam\u00e9n polos sin\u00f3nimos: \nClasificaci\u00f3n.\nA familia dos \"Chamaeleonidae\" foi dividida en 1986, por Klaver e B\u00f6hme en d\u00faas subfamilias, que comprenden os x\u00e9neros que se indican:\nControversias taxon\u00f3micas.\nNa primeira clasificaci\u00f3n de Klaver e B\u00f6hme, a subfamilia dos \"Brookesiinae\" inclu\u00eda os x\u00e9neros \"Brookesia\" e \"Rhampholeon\", as\u00ed como os dous x\u00e9neros que despois se separaron deles (\"Palleon\" e \"Rieppeleon\"), mentres que a dos \"Chamaeleoninae\" inclu\u00eda os x\u00e9neros \"Bradypodion\", \"Calumma\", \"Chamaeleo\", \"Furcifer\" e \"Trioceros\", as\u00ed como outros x\u00e9neros despois divididos (\"Archaius\", \"Nadzikambia\" e \"Kinyongia\"). Por\u00e9n, nese momento, a validez desta clasificaci\u00f3n en d\u00faas subfamilias foi obxecto de moitos debates, considerando que a maior\u00eda dos estudos filoxen\u00e9ticos apoiban a idea de que os camale\u00f3ns pigmeos da subfamilia dos \"Brookesiinae\" non son un grupo monofil\u00e9tico.\nNon obstante, en 2015, Glaw reformulou a divisi\u00f3n subfamiliar situando s\u00f3 os x\u00e9neros \"Brookesia\" e \"Palleon\" dentro da subfamilia dos \"Brookesiinae\", situ\u00e1ndose todos os demais x\u00e9neros na dos \"Chamaeleoninae\".\nCaracter\u00edsticas f\u00edsicas.\nTama\u00f1o e estrutura corporal.\nOs camale\u00f3ns var\u00edan moito en tama\u00f1o e estrutura corporal, e as lonxitudes totais m\u00e1ximas var\u00edan desde os 15 mm dos machos da especie \"Brookesia micra\" (un dos r\u00e9ptiles m\u00e1is pequenos do mundo) at\u00e9 os 68,5 cm dos machos de \"Furcifer oustaleti\". Moitos te\u00f1en ornamentaci\u00f3ns na cabeza ou no rostro, como sa\u00edntes nasais, ou proxecci\u00f3ns en forma de corno no caso de \"Trioceros jacksonii\", ou grandes cristas na cabeza, como \"Chamaeleo calyptratus\". Moitas especies presentan dimorfismo sexual e os machos est\u00e1n normalmente moito m\u00e1is ornamentados que as femias.\nAlg\u00fans camale\u00f3ns te\u00f1en unha crista de pequenas puntas que se estenden ao longo da columna vertebral dende a parte proximal da cola at\u00e9 o pescozo; tanto a extensi\u00f3n como o tama\u00f1o dastas \"espi\u00f1as\" var\u00eda entre especies e individuos. Estas puntas axudan a romper o contorno do camale\u00f3n, que os axuda a confundirse coa s\u00faa contorna.\nExtremidades.\nOs p\u00e9s dos camale\u00f3ns est\u00e1n moi ben adaptados \u00e1 locomoci\u00f3n arb\u00f3rea, e mesmo especies como \"Chamaeleo namaquensis\" que dopataron un h\u00e1bito terrestre conservan a mesma morfolox\u00eda do p\u00e9 con poucas modificaci\u00f3ns. En cada p\u00e9, os cinco dedos claramente distingu\u00edbeis agr\u00fapanse en dous fasc\u00edculos. Os dedos de cada fasc\u00edculo est\u00e1n unidos nun grupo de dous ou tres, d\u00e1ndolle a cada p\u00e9 un aspecto similar \u00e1 pinzas ou tenaces. Nos p\u00e9s dianteiros, o grupo exterior, lateral, cont\u00e9n dous dedos, mentres que o grupo interno, medial, cont\u00e9n tres. Nos p\u00e9s traseiros, esta disposici\u00f3n inv\u00edrtese, o grupo medial cont\u00e9n dous dedos e o grupo lateral tres. Estes p\u00e9s especializados permiten que os camale\u00f3ns se agarren firmemente sobre p\u00f3las estreitas ou \u00e1speras. Ademais, cada un dos p\u00e9s est\u00e1 equipado cunha garra afiada para permitir un agarre en superficies como a casca ao subiren. \u00c9 com\u00fan referirse aos p\u00e9s de camale\u00f3ns como did\u00e1ctilos ou zigod\u00e1ctilos, a\u00ednda que ning\u00fan dos dous termos \u00e9 plenamente satisfactorio, xa que ambos os dous empreg\u00e1nse na descrici\u00f3n de p\u00e9s totalmente diferentes, como os p\u00e9s zigot\u00e1ctilos de papagaios ou os p\u00e9s did\u00e1ctilos das avestruces, ning\u00fan deles son exactamente como os dos camale\u00f3ns. A\u00ednda que o \"zigodactilo\" \u00e9 razoabelmente descritivo da anatom\u00eda do p\u00e9 dos camale\u00f3ns, a s\u00faa estrutura non se asemella \u00e1 dos papagaios, \u00e1 que se aplicou o termo por primeira vez. En canto \u00e1 did\u00e1ctilidade, os camale\u00f3ns te\u00f1en visibelmente cinco dedos en cada p\u00e9, non dous.\nCaptura do alimento.\nM\u00f3vese con extrema lentitude. Para apa\u00f1aren \u00e1s s\u00faas presas, utilizan a s\u00faa lingua protr\u00e1ctil como se fose un dardo. Conseguen, cunha velocidade sorprendente, estender a lingua case un metro. A punta pega\u00f1enta prende o insecto, que \u00e9 despois tragado. Ese proceso s\u00f3 se pode capturar en detalle con fotograf\u00edas tomadas con c\u00e1maras de alta velocidade.\nVisi\u00f3n e mobilidade dos ollos.\nOs camale\u00f3ns te\u00f1en os ollos m\u00e1is distintivos de todos os outros r\u00e9ptiles. As p\u00e1lpebras superiores est\u00e1n unidas \u00e1s inferiores, deixando entre elas un \u00fanico espazo libre o suficientemente grande como para que queden descubertos o iris e a pupila. Cada ollo pode moverse e centrarse de forma independente do outro, permitindo que o camale\u00f3n observe dous obxectos diferentes simultaneamente. Isto d\u00e1lles un arco de visi\u00f3n de 360 \u200b\u200bgraos arredor dos seus corpos. \u00c1s s\u00faas presas sit\u00faanas usando a percepci\u00f3n monocular, non a binocular ou estereosc\u00f3pica. Te\u00f1en a mellor vista de todos os r\u00e9ptiles, permit\u00edndolles ver pequenos insectos a unha distancia de 5 a 10 m. De feito, os camale\u00f3ns te\u00f1en a maior visi\u00f3n (por tama\u00f1o) de calquera vertebrado.\nOs camale\u00f3ns poden ver tanto con luz natural como con luz ultravioleta. Os camale\u00f3ns expostos \u00e1 luz ultravioleta mostran uns maiores comportamentos sociais e niveis de actividade, est\u00e1n m\u00e1is inclinados a alimentarse e tam\u00e9n son m\u00e1is propensos a reproduc\u00edrense, xa que esta radiaci\u00f3n ten un efecto positivo na gl\u00e1ndula pineal.\nSentido do o\u00eddo.\nDo mesmo xeito que as serpes, os camale\u00f3ns non te\u00f1en oido externo nin medio, polo que non hai un orificio auditivo externo nin t\u00edmpano. Por\u00e9n, os camale\u00f3ns non son xordos: poden detectar frecuencias sonoras no intervalo de 200-600 Hz.\nEstrutura da pel.\nA s\u00faa pel ten bastante queratina, o que presenta unha serie de vantaxes (en especial, a resistencia). Mais esta caracter\u00edstica fai que o camale\u00f3n te\u00f1a que facer a \"muda\" de pel durante o seu crecemento (a pel antiga descama, dando lugar a outra), como as cobras.\nReproduci\u00f3n.\nOs camale\u00f3ns son especies ov\u00edparas. As posturas var\u00edan entre 30 e 40 ovos, que son depositados no solo. A incubaci\u00f3n \u00e9 longa, dura de 8 a 9 meses. Alcanzan a madurez sexual ao cabo dun ano de vida, e poden vivir de 4 a 5 anos.\nOs machos son normalmente m\u00e1is coloridos e con ornamentaci\u00f3ns m\u00e1is preminentes na cabeza.\nDistribuci\u00f3n e h\u00e1bitat.\nA maior parte dos camale\u00f3ns vive en \u00c1frica e en Madagascar, a\u00ednda que algunhas especies tam\u00e9n se encontran en partes do sur de Europa, Sri Lanka, India, Asia Menor e at\u00e9 na Amazonia. As diferentes especies habitan diferentes ambientes, como monta\u00f1as, forestas pluviais, sabanas e \u00e1s veces desertos e estepas. Crese que os individuos que viven nos sectores mediterr\u00e1nicos europeos derivan de exemplares introducidos polo ser humano en \u00e9pocas remotas.\nOs camale\u00f3ns habitan, na s\u00faa maior parte, \u00e1rbores, mais tam\u00e9n son achados nalg\u00fans arbustos, e algunhas especies viven no chan, embaixo das follas. Poden pasar dunha \u00e1rbore a outra grazas \u00e1 s\u00faa cauda, e aos p\u00e9s en forma de pinzas.\nComportamento.\nTodos os camale\u00f3ns son animais di\u00farnos. O seu per\u00edodo de maior actividade \u00e9 a ma\u00f1\u00e1 e o final do entardecer. Os camale\u00f3ns non son cazadores activos. Ao contrario, prefiren esperar horas inm\u00f3biles, esperando unha presa. Alim\u00e9ntanse basicamente de artr\u00f3podos, especialmente insectos, e de pequenos vertebrados. En catividade tam\u00e9n comen froitas como papaia, banana, e at\u00e9 ovos fritos, mais esa dieta s\u00f3 \u00e9 v\u00e1lida para animais adultos: os fillos pequenos son case exclusivamente insect\u00edvoros.\nOs camale\u00f3ns viven a maior parte das s\u00faas vidas solitariamente, e son bastante agresivos con outros membros da s\u00faa mesma especie, mesmo que sexan femias. O h\u00e1bito solitario s\u00f3 \u00e9 abandonado na \u00e9poca de emparellamento, cando o macho descende das \u00e1rbores \u00e1 procura de femias.\nMudanza de cor.\nAo contrario da crenza popular, o camale\u00f3n non muda de cor de acordo coa cor do ambiente: na verdade, o cambio da s\u00faa cor b\u00e1sica \u00e9 expresi\u00f3n dunha condici\u00f3n f\u00edsica ou psicol\u00f3xica do lagarto.\nA pel troca de cor baixo a influencia do seu humor, da luz ou da temperatura.\nA mudanza de cor tam\u00e9n ten un papel importante na comunicaci\u00f3n durante loitas entre camale\u00f3ns: as cores indican se o opo\u00f1ente est\u00e1 asustado ou furioso.\nAcidentalmente, a mudanza de cor pode axudar no mimetismo do animal, a\u00ednda que esta non sexa unha ocorrencia frecuente sen\u00f3n ocasional.\nOs camale\u00f3ns te\u00f1en c\u00e9lulas especializadas en d\u00faas capas baixo a s\u00faa pel externa transparente. As c\u00e9lulas na capa superior, chamadas de \"cromat\u00f3foras\", conte\u00f1en pigmentos amarelos e vermellos. Baixo as c\u00e9lulas cromat\u00f3foras hai outra capa de c\u00e9lulas: as \"guan\u00f3foras\", que conte\u00f1en unha substancia cristalina e incolora (a guanina). Os guan\u00f3foros reflicten, entre outras, a cor azul da luz incidente. Se a capa superior de cromat\u00f3foras for amarela, a luz reflectida t\u00f3rnase verde (azul m\u00e1is amarelo). Unha capa de pigmento escuro (melanina) contendo \"melan\u00f3foros\" est\u00e1 situada a\u00ednda m\u00e1is profundamente, baixo as guan\u00f3foras reflectoras de luz azul e branca. Estes melan\u00f3foros dominan o brillo e a claridade da luz reflectida.\nTodas esas diferentes c\u00e9lulas pigmentarias poden recolocar os seus pigmentos, influenciando as\u00ed a cor da luz que \u00e9 reflectida.\nCamale\u00f3ns na cultura e nas artes.\nEn todo o occidente, o termo \"Camale\u00f3n\" \u00e9 usado na linguaxe figurada como sin\u00f3nimo dunha persoa vol\u00fabel e male\u00e1bel, que adapta o seu comportamento e caracter\u00edsticas conforme o ambiente. Nin sempre o termo ten connotaci\u00f3n negativa (de falsidade), podendo significar tam\u00e9n \"flexibilidade\". Tam\u00e9n \u00e9 bastante utilizado para adxectivar bos actores.\nNa simbolox\u00eda dalgunhas tribos africanas, o camale\u00f3n \u00e9 un animal sagrado, visto como o criador dos primeiros seres humanos. Nunca \u00e9 morto polas persoas, e cando \u00e9 encontrado no cami\u00f1o, t\u00edrano con precauci\u00f3n, con medo de maldici\u00f3ns.\nNa Amazonia, encontrar un camale\u00f3n indica boa sorte, e matalos trae mal agoiro. A\u00ednda as\u00ed, hai quen ignora as lendas e mata os camale\u00f3ns da Amazonia para comelos.\nOs camale\u00f3ns son personaxes frecuentes de f\u00e1bulas, onde xeralmente representan bichos lentos, astutos e pouco confi\u00e1beis.\n\"Camale\u00f3n\" tam\u00e9n \u00e9 o nome dun conxunto de carnaval na Ba\u00eda, e dunha pequena constelaci\u00f3n.\nNa banda dese\u00f1ada brasileira, \"Kamale\u00e3o\" con \"K\" \u00e9 un personaxe moi divertido e festeiro criado polo debuxante mara\u00f1ense Petrus Cintra."}
{"id": "20352", "revid": "98629", "url": "https://gl.wikipedia.org/wiki?curid=20352", "title": "R\u00edo Branco, Acre", "text": "Rio Branco \u00e9 a capital e cidade m\u00e1is importante do estado brasileiro do Acre, situado na Rexi\u00f3n Norte do Brasil. Orixinouse a partir dun pequeno poboado creado para extracci\u00f3n de caucho na rexi\u00f3n, o \"Seringal Empresa\", en 28 de decembro de 1882.\nO seu nome d\u00e9bese a unha homenaxe a Jos\u00e9 Maria Paranhos Junior, \"Bar\u00f3n do R\u00edo Branco\", diplom\u00e1tico brasileiro que negociou coa Bolivia o \"Tratado de Petr\u00f3polis\", o cal garantiu a pose da rexi\u00f3n para o Brasil. En 1920 a cidade pasou a ser capital do ent\u00f3n \"Territ\u00f3rio do Acre\".\nRio Branco \u00e9 a capital de estado situada m\u00e1is a oeste do Brasil, non moi distante das fronteiras co Per\u00fa e Bolivia. Ligase \u00f3s puntos de fronteira e tam\u00e9n a Brasilia por estradas asfaltadas. A cidade vive principalmente do comercio e servizos, e ten unhas poucas industrias. Non \u00e9 moi co\u00f1ecida polas persoas do sueste e do sur do Brasil (principais orixes dos turistas brasileiros, por seren tam\u00e9n as rexi\u00f3ns economicamente m\u00e1is ricas) debido \u00e1 s\u00faa grande distancia destas rexi\u00f3ns (ata S\u00e3o Paulo, por exemplo, son 3.642 km), e a non constar de grandes itinerarios tur\u00edsticos do pa\u00eds. Esp\u00e9rase que ter\u00e1 un gran crecemento cando concl\u00faa a ligaz\u00f3n por estrada asfaltada entre o Brasil e o Per\u00fa, dando acceso \u00f3s portos peruanos no oc\u00e9ano Pac\u00edfico."}
{"id": "20355", "revid": "23204", "url": "https://gl.wikipedia.org/wiki?curid=20355", "title": "Caixa de Hockett", "text": "Unha caixa de Hockett \u00e9 unha representaci\u00f3n gr\u00e1fica da estrutura dunha frase en constitu\u00edntes inmediatos. Ideouna Charles F. Hockett para o seu \"Curso de Ling\u00fc\u00edstica Moderna\" (\"A Course in Modern Linguistics\", 1958)."}
{"id": "20356", "revid": "22570", "url": "https://gl.wikipedia.org/wiki?curid=20356", "title": "Bisemia", "text": "A bisemia \u00e9 un tipo de polisemia. D\u00e1se en palabras con dous sentidos diferentes, segundo os contextos. Por exemplo, o verbo \"alugar\" \u00e9 bis\u00e9mico, pois ten dous sentidos, ademais practicamente opostos: \"dar / tomar algo de alugueiro\"."}
{"id": "20357", "revid": "114", "url": "https://gl.wikipedia.org/wiki?curid=20357", "title": "Bis\u00e9mico", "text": ""}
{"id": "20358", "revid": "23204", "url": "https://gl.wikipedia.org/wiki?curid=20358", "title": "Blumenau", "text": "Blumenau \u00e9 unha cidade brasileira situada no Estado de Santa Catarina, localizada no medio val do r\u00edo Itaja\u00ed-A\u00e7u, que \u00e9 o principal r\u00edo da rexi\u00f3n. Blumenau fai divisas coas cidades de Jaragu\u00e1 do Sul, Pomerode, Indaial e Gaspar.\nFoi fundada en 1850 polo m\u00e9dico alem\u00e1n Hermann Bruno Otto Blumenau, de a\u00ed a orixe de seu nome. O doutor Blumenau chegou \u00e1 rexi\u00f3n nun barco veleiro acompa\u00f1ado doutros 17 colonos alem\u00e1ns o 2 de setembro de 1850.\nHoxe o municipio \u00e9 famoso por manter os costumes xerm\u00e1nicos dos seus colonizadores. Tanto o turismo hist\u00f3rico como o ecoturismo son atractivos da cidade. A s\u00faa principal actividade econ\u00f3mica contin\u00faa a ser a industria t\u00e9xtil, respons\u00e1bel por industrias de grande porte como a Cia. Hering, a Karsten, e a Teka. Non obstante, a cidade debe tornarse un p\u00f3lo de inform\u00e1tica, con algunhas empresas xa actuando nese ramo. Outro mercado en expansi\u00f3n \u00e9 a produci\u00f3n de cervexas artesanais, como a marca Eisenbahn.\nOktoberfest.\nEn outubro de 1984, case un ano despois da cidade ter sido devastada por unha inundaci\u00f3n debido ao transbordamento do r\u00edo Itaja\u00ed-A\u00e7u, o ent\u00f3n alcalde decidiu facer unha grande festa para apagar a tristeza e o des\u00e1nimo que a\u00ednda estaban presentes na poboaci\u00f3n. Grazas \u00e1 forte presenza de descendentes dos colonos alem\u00e1ns, decidiuse bautizar a festa de \"Oktoberfest\", nome dunha festa que ocorre na cidade alem\u00e1 de M\u00fanic no mes de outubro.\nA festa pasou a repetirse todos os anos no mes de outubro, torn\u00e1ndose unha tradici\u00f3n que atrae turistas para ver danzas folcl\u00f3ricas alem\u00e1s e beber cervexa e asistir concursos como o da \"Rai\u00f1a da Oktoberfest\" ou o \"campionato de bebida de chopp de metro\" (ga\u00f1a ese \u00faltimo quen beber m\u00e1is r\u00e1pido unha cantidade de cervexa contida nun tubo de 1 metro de comprimento). Hoxe a festa de Blumenau \u00e9 a segunda m\u00e1is grande \"Oktoberfest\" do mundo, despois de M\u00fanic."}
{"id": "20360", "revid": "114", "url": "https://gl.wikipedia.org/wiki?curid=20360", "title": "Polis\u00e9mico", "text": ""}
{"id": "20361", "revid": "22570", "url": "https://gl.wikipedia.org/wiki?curid=20361", "title": "Formante (fon\u00e9tica)", "text": "En fon\u00e9tica, ch\u00e1manse formantes \u00e1s frecuencias dun son complexo reforzadas por un filtro ac\u00fastico.\nNa fonaci\u00f3n, os dous formantes principais son as frecuencias reforzadas polos dous resoadores principais do aparello vocal, a farinxe e a boca. Estes formantes son os respons\u00e1beis do timbre particular de cada vogal e dalgunhas consoantes. Tam\u00e9n poden intervir outros formantes: as vogais nasais, por exemplo, prod\u00facense mediante a adxunci\u00f3n dun resoador suplementario, a cavidade nasal.\nAs consoantes oclusivas caracter\u00edzanse pola ausencia de formantes e as fricativas por seren moi pouco n\u00edtidas."}
{"id": "20362", "revid": "85894", "url": "https://gl.wikipedia.org/wiki?curid=20362", "title": "Xora, Treos, Vimianzo", "text": "Xora \u00e9 unha aldea da parroquia de Treos no concello de Vimianzo, A Coru\u00f1a, que dista 7,2\u00a0km da capital do municipio e pola que pasa o r\u00edo Xora. Ti\u00f1a 18 habitantes no ano 2018 segundo datos do Instituto Nacional de Estad\u00edstica dos cales eran 9 homes e 9 mulleres.\nNoutrora marquesado, houbo un pazo do que hoxe en d\u00eda s\u00f3 queda en p\u00e9 a s\u00faa capela. Foi fundado por Mart\u00edn de Antelo no s\u00e9culo XVI e a capela \u00e9 obra de Jos\u00e9 Antonio Caama\u00f1o e Berm\u00fadez de Lobera. Nela p\u00f3dese contemplar o escudo dos sucesivos donos do pazo, nos que se representan unha serea (referente \u00f3s Mari\u00f1o), dous lobos (\u00f3s Lobeira) e un pino con diversas lanzas (\u00f3s Caama\u00f1o)."}
{"id": "20367", "revid": "1131", "url": "https://gl.wikipedia.org/wiki?curid=20367", "title": "Monte da Cid\u00e1", "text": "O monte da Cid\u00e1 \u00e9 un monte de 213 metros de altitude na parroquia de Carreira, no concello coru\u00f1\u00e9s de Ribeira.\nNo seu cumio at\u00f3panse os restos do castro do Monte da Cid\u00e1, un poboado castrexo da Idade de Ferro escavado en 2014 e 2015. Tam\u00e9n hai m\u00e1moas do per\u00edodo Neol\u00edtico.\nDende o seu miradoiro, chamado A Pedra da R\u00e1, p\u00f3dese ollar a totalidade do Parque Natural do complexo dunar de Corrubedo e as lagoas de Carregal e Vix\u00e1n, as\u00ed como as parroquias de Artes, Carreira e Agui\u00f1o. Asemade hai unhas estupendas vistas da bocana da r\u00eda de Arousa, as illas de S\u00e1lvora, Ons e C\u00edes."}
{"id": "20370", "revid": "22570", "url": "https://gl.wikipedia.org/wiki?curid=20370", "title": "Lingua kposo", "text": "O kposo (\"Ikp\u0254s\u0254\") \u00e9 unha lingua n\u00edxer-congo do grupo kwa que se fala en Togo e Ghana.\nDistribuci\u00f3n xeogr\u00e1fica.\nEn Togo f\u00e1lase nas prefecturas de Amou, Wawa e Ogou na rexi\u00f3n des Plateaux. En Ghana f\u00e1lase nun pequeno enclave da rexi\u00f3n de Volta.\nV\u00e9xase tam\u00e9n.\nLigaz\u00f3ns externas.\nO akposo no Ethnologue"}
{"id": "20371", "revid": "12452", "url": "https://gl.wikipedia.org/wiki?curid=20371", "title": "Akposo", "text": ""}
{"id": "20375", "revid": "181", "url": "https://gl.wikipedia.org/wiki?curid=20375", "title": "Deserto do Sahara", "text": ""}
{"id": "20376", "revid": "98629", "url": "https://gl.wikipedia.org/wiki?curid=20376", "title": "Deserto do S\u00e1hara", "text": "O deserto do S\u00e1hara (en \u00e1rabe \u0627\u0644\u0635\u062d\u0631\u0627\u0621 \u0627\u0644\u0643\u0628\u0631\u0649\u200e, \"a\u1e63-\u1e62a\u1e25r\u0101\u02be al-Kubr\u0101\", que significa \"o Gran Deserto\")\u202f\u00e9 o segundo maior deserto do mundo (despois do da Ant\u00e1rtida), localizado no norte de \u00c1frica, cunha \u00e1rea total de 9\u00a0065\u00a0000\u00a0km2, sendo apenas un pouco menor que a de Europa (10\u00a0400\u00a0000\u00a0km2).\nO nome S\u00e1hara \u00e9 unha transliteraci\u00f3n do \u00e1rabe \"\u0635\u062d\u0631\u0627\u0621\", (\"Sahhra\") que \u00e1 s\u00faa vez \u00e9 a traduci\u00f3n da palabra tuareg \"teneriwe\" ('os desertos', de onde lle v\u00e9n o nome \u00f3 deserto do Tener\u00e9). Viven preto de 2,5 mill\u00f3ns de persoas na \u00e1rea do S\u00e1hara, distribu\u00eddas por Mauritania, Marrocos, S\u00e1hara Occidental, Libia, Exipto, Mal\u00ed, o N\u00edxer, Alxeria, Tunisia, o Sud\u00e1n e o Chad.\nAs fronteiras do S\u00e1hara son: o oc\u00e9ano Atl\u00e1ntico ao oeste, as monta\u00f1as do Atlas e o mar Mediterr\u00e1neo ao norte, o mar Vermello ao leste e o val do r\u00edo N\u00edxer ao sur.\nO S\u00e1hara divide o continente africano en dous: \u00c1frica Norte e Subsahariana. A fronteira sahariana ao sur \u00e9 marcada por unha faixa semi\u00e1rida de sabana chamada Sahel, e ao sur de Sahel enc\u00f3ntrase a rexi\u00f3n chamada o Sud\u00e1n.\nOs seres humanos viviron na extremidade do deserto durante case 500\u00a0000 anos. Durante a \u00faltima Idade do xeo, o deserto do S\u00e1hara foi (como o leste africano en xeral) m\u00e1is h\u00famido do que \u00e9 agora. F\u00f3siles de dinosauros foron encontrados al\u00ed. O S\u00e1hara moderno, xeralmente, est\u00e1 exento de vexetaci\u00f3n excepto no val do r\u00edo Nilo, nuns poucos oasis e nalgunhas monta\u00f1as dispersas.\nXeograf\u00eda.\nO S\u00e1hara cobre gran parte de Alxeria, Chad, Exipto, Libia, Mal\u00ed, Mauritania, Marrocos, N\u00edxer, S\u00e1hara Occidental, Sud\u00e1n e Tunisia. \u00c9 unha das tres provincias fisiogr\u00e1ficas (rexi\u00f3ns cunha xeomorfolox\u00eda espec\u00edfica) nas que se divide \u00c1frica.\nOs accidentes xeogr\u00e1ficos do deserto foron modelados polo vento (erosi\u00f3n e\u00f3lica) o polas choivas ocasionais, e incl\u00faense as dunas de area e os campos de dunas (ergs), mesetas pedregosas (hamadas), chairas de grava (regs), vales secos (uadis), lagoas salgadas estacionais (\"shatts\" ou \"chotts\") ou formas de modelaxe m\u00e1is peculiares como a Estrutura Richat en Mauritania.\nDiversas monta\u00f1as extremadamente \u00e1ridas e varias cadeas monta\u00f1osas \u00e9rguense no deserto, sendo moitas delas de orixe volc\u00e1nica. Algunhas delas son as Monta\u00f1as de A\u00efr, o Ahaggar, o cordal do Atlas, o Tibesti co Emi Koussi, que cos seus 3.415 m \u00e9 o pico m\u00e1is elevado do S\u00e1hara, o macizo Adrar dos Ifoghas ou os outeiros a car\u00f3n do Mar Vermello.\nA meirande parte dos r\u00edos e regatos do S\u00e1hara son estacionais ou intermitentes, habendo algunhas excepci\u00f3ns como o Nilo, que cruza o deserto dende o seu nacemento en \u00c1frica central at\u00e9 a s\u00faa desembocadura no Mar Mediterr\u00e1neo. Os acu\u00edferos subterr\u00e1neos agroman \u00e1 superficie ocasionalmente formando oasis, entre os que destacan Bahariya, Gharda\u00efa, Timimoun, Kufra, Farafra ou o Oasis de Faiyum.\nA parte central do S\u00e1hara \u00e9 extremadamente \u00e1rida e practicamente carente de vexetaci\u00f3n. Os extremos norte e sur do deserto, xunto coas terras altas, \u00e9 onde se poden atopar \u00e1reas de pasto espalladas e arbustos pequenos, mentres que as \u00e1rbores e os arbustos m\u00e1is altos at\u00f3panse nos uadis, porque \u00e9 onde se acumula m\u00e1is humidade.\nL\u00edmites xeogr\u00e1ficos.\nPolo norte, o S\u00e1hara chega at\u00e9 o mar Mediterr\u00e1neo en Exipto e nalgunhas partes de Libia, mais na rexi\u00f3n de Cirenaica (Libia) e no Magreb, o deserto fai fronteira coas ecorrexi\u00f3ns de bosque mediterr\u00e1neo de \u00c1frica do Norte, que te\u00f1en un clima mediterr\u00e1neo que se caracteriza por unha estaci\u00f3n de choivas no inverno.\nDe acordo cos criterios bot\u00e1nicos de Frank White e o xe\u00f3grafo Robert Capot-Rey (1953), o extremo norte do S\u00e1hara corresp\u00f3ndese co l\u00edmite norte de maduraci\u00f3n da palmeira datileira (\"Phoenix dactylifera\"), e o l\u00edmite sur do esparto (\"Stipa tenacissima\"), unha herba da familia das po\u00e1ceas t\u00edpica do clima mediterr\u00e1neo do Magreb e da Pen\u00ednsula Ib\u00e9rica. O l\u00edmite norte, segundo criterios clim\u00e1ticos, corresponder\u00edase coa isohieta dos 100\u00a0mm de precipitaci\u00f3n anual.\nPolo sur, o S\u00e1hara est\u00e1 limitado polo Sahel, un cinto de terras \u00e1ridas que se estenden de leste ao longo de todo o continente, e que presenta unha vexetaci\u00f3n de prader\u00edas, sabanas e matogueiras tropicais e subtropicais cunha estaci\u00f3n de choivas de ver\u00e1n. O extremo sur do S\u00e1hara vir\u00eda indicado botanicamente polo l\u00edmite sur da \"Cornulaca monacantha\", un membro da subfamilia das \"Salsoloideae\" da familia \"Amaranthaceae\" e tolerante \u00e1s secas. O l\u00edmite norte do cram-cram (\"Cenchrus biflorus\"), outra po\u00e1cea t\u00edpica do Sahel, \u00e9 outro indicador bot\u00e1nico usado para determinar o extremo sur do deserto. Segundo os criterios clim\u00e1ticos, o extremo sur corresponder\u00edase coa isohieta dos 150\u00a0mm de precipitaci\u00f3n anual, a\u00ednda que hai que ter en conta este valor como unha media a longo prazo, xa que as precipitaci\u00f3ns var\u00edan enormemente dun ano a outro.\nClima.\nO S\u00e1hara ten un dos climas m\u00e1is duros do mundo. O vento predominante do nord\u00e9s fai que a area se eleve e se formen tormentas de area e remu\u00ed\u00f1os. S\u00f3 se ten constancia dunha nevarada no deserto do S\u00e1hara, e foi durante a noite do 18 de febreiro de 1979 nunha zona do sur de Alxeria.\nAs tormentas de area poden cubrir grandes distancias. No ver\u00e1n poden mesmo atravesar o Oc\u00e9ano Atl\u00e1ntico. En xullo de 2020 notificouse unha tormenta que trasladou unha columna de po de gran tama\u00f1o, a maior dende que existen rexistros, alcumada Godzilla, que levou o po sahariano a Am\u00e9rica. A mec\u00e1nica destes fen\u00f3menos consiste en fortes ventos preto da superficie e tormentas el\u00e9ctricas, que fan ascender grandes cantidades de part\u00edculas de po na masa de aire quente. Pode flotar d\u00edas ou semanas, dependendo da secura, velocidade e turbulencia do aire. Despois, os ventos da troposfera arrastran o po para o Caribe e para os Estados Unidos.\nPrecipitaci\u00f3ns.\nO S\u00e1hara \u00e9 unha rexi\u00f3n clim\u00e1tica divisoria, xa que a zona de converxencia intertropical que se move de sur \u00f3 norte, non vai m\u00e1is al\u00f3 do centro do S\u00e1hara e, consecuentemente non porta choiva ningunha. De xeito similar, as choivas invernais do norte de \u00c1frica non chegan tan \u00f3 sur como para achegar precipitaci\u00f3n \u00f3 centro do deserto. Por tanto, no medio do S\u00e1hara raramente chove, e cando o fai pode acontecer en calquera estaci\u00f3n, mentres que \u00f3 norte a choiva \u00e9 m\u00e1is abondosa e conc\u00e9ntrase no inverno. A isohieta dos 100 litros de choiva anual limita a extensi\u00f3n do deserto. Na parte central, a choiva anual sit\u00faase por baixo dos 25 litros anuais e na parte leste do deserto \u00e9 menor de 5 litros. A aridez est\u00e1 agravada pola grande irregularidade nas precipitaci\u00f3ns (80% de variaci\u00f3n e anos nos que non se rexistra precipitaci\u00f3n ningunha), e en caso de treboadas intensa, p\u00f3dense producir inundaci\u00f3ns e corrementos de terra.\nObservouse que o l\u00edmite do sur do S\u00e1hara variou segundo a cantidade de choiva recollida, que foi mudando entre os anos 1980 e 1990. Como resultado da seca do Sahel, a fronteira sur do deserto trasladouse uns 130 quil\u00f3metros \u00f3 sur durante este per\u00edodo. \nIndicios recentes indican que o S\u00e1hara e as rexi\u00f3ns circundantes est\u00e1n nun proceso de reversi\u00f3n da desertizaci\u00f3n por causa dun aumento das precipitaci\u00f3ns. Os sat\u00e9lites artificiais amosan unha reduci\u00f3n da extensi\u00f3n do Sahel entre o 1982 e o 2002, tanto no S\u00e1hara Oriental como no S\u00e1hara Occidental. Esta tendencia ten sido observada \u00f3 longo de 20 anos polo cient\u00edfico do clima Stefan Kr\u00f6pelin, e trad\u00facese nun aumento das zonas de pastoreo e na floraci\u00f3n das \u00e1rbores e arbustos.\nA \u00fanica vez que nevou nas zonas saharianas de baixa altura e que se te\u00f1a co\u00f1ecemento, foi o 18 de febreiro de 1979 na cidade de Gharda\u00efa, \u00f3 sur de Alxeria. Por\u00e9n, a neve desapareceu en poucas horas.\nNas serras do S\u00e1hara, a neve non \u00e9 tan excepcional e acostuma nevar con certa regularidade. A\u00ednda que a humidade relativa \u00e9 baixa nun ambiente tan \u00e1rido, a humidade absoluta \u00e9 suficientemente alta para que se produza a condensaci\u00f3n cando o aire topa cunha monta\u00f1a. No inverno, a temperatura baixa dabondo no Tahat (3.003 m), o pico m\u00e1is alto do Ahaggar, para recibir neve cada tres anos de media. Tam\u00e9n se cre que as inacces\u00edbeis monta\u00f1as do Tibesti reciben neve por riba dos 2500 m cada sete anos.\nTemperaturas.\nPola s\u00faa situaci\u00f3n tropical, a situaci\u00f3n continental e en xeral pola baixa altitude, rex\u00edstranse as temperaturas m\u00e1is elevadas de todo o planeta (56\u00a0\u00b0C en Libia). A temperatura media anual supera os 30\u00a0\u00b0C. No mesmo d\u00eda, rexistrouse unha variaci\u00f3n dende -0.5\u00a0\u00b0C at\u00e9 37.5\u00a0\u00b0C. O S\u00e1hara tam\u00e9n \u00e9 extremadamente ventoso, e os ventos quentes poden formar remu\u00ed\u00f1os que aumentan a sensaci\u00f3n de calor. A parte norte, m\u00e1is preto da zona mediterr\u00e1nea, pode rexistrar temperaturas medias pr\u00f3ximas \u00f3s 10 graos no inverno. Pola contra, no sur as temperaturas son m\u00e1is homox\u00e9neas. Nos macizos monta\u00f1osos do Tassili e Hagaar que acadan os 3.000 metros de altitude, a temperatura dimin\u00fae 0'60\u00a0\u00b0C por cada 100 metros de altitude, a\u00ednda que a pluviometr\u00eda non pasa dos 200\u00a0mm.\nPaleoclimatolox\u00eda.\nO clima do S\u00e1hara caracterizouse por unha enorme variaci\u00f3n nos \u00faltimos cen mil anos, pasando de h\u00famido a seco. Durante a \u00faltima glaciaci\u00f3n, o S\u00e1hara era a\u00ednda m\u00e1is grande que na actualidade e estend\u00edase moito m\u00e1is ao sur. A fin do per\u00edodo glacial trouxo m\u00e1is auga ao S\u00e1hara, aproximadamente entre o -8000 e o -6000. Unha das causas que se barallan para explicar este cambio e a aparici\u00f3n dunha depresi\u00f3n atmosf\u00e9rica que se formou no norte despois da fusi\u00f3n da capa de xeo que cubr\u00eda Europa.\nUnha vez que desapareceu a capa de xeo, o norte do S\u00e1hara secou. Por\u00e9n, a tendencia \u00e1 seca no sur foi contrarrestada rapidamente polo monz\u00f3n, que tra\u00eda choiva m\u00e1is ao norte que na actualidade. O monz\u00f3n \u00e9 causado polo quecemento do ar a nivel do chan durante o ver\u00e1n. O aire quente provoca a chegada de aire fresco e h\u00famido do oc\u00e9ano, que causa a choiva. Polo tanto, a\u00ednda que semelle contraditorio, o S\u00e1hara era m\u00e1is h\u00famido cando recib\u00eda m\u00e1is insolaci\u00f3n no ver\u00e1n. Isto foi causado por unha inclinaci\u00f3n m\u00e1is forte do eixo da Terra que na actualidade, e o apse produc\u00edase no final de xullo.\nCara o ano -3400, o monz\u00f3n vaise retirando cara o sur at\u00e9 onde se sit\u00faa hoxe en d\u00eda aproximadamente, provocando a progresiva desertizaci\u00f3n do S\u00e1hara. O S\u00e1hara \u00e9 hoxe en d\u00eda tan seco como o era hai uns 13.000 anos. Estas condici\u00f3ns foron as respons\u00e1beis do que se deu a co\u00f1ecer como a \"Sahara pump theory\", unha teor\u00eda que explica a migraci\u00f3n da flora e a fauna entre Europa e \u00c1frica a trav\u00e9s dunha \u00e1rea que serv\u00eda de ponte.\nAt\u00e9 hai uns 2.000 anos, gran parte da \u00e1rea actualmente des\u00e9rtica do S\u00e1hara era unha sabana, e a\u00ednda era m\u00e1is f\u00e9rtil todo o territorio que ocupa o deserto actual hai un 8.000 anos, tal e como o demostran as pinturas rupestres de Tassili n'Ajjer, nas que se poden ver grupos de cazadores perseguindo unha fauna variada nunha zona que actualmente \u00e9 unha \u00e1rea rochosa inhabit\u00e1bel.\nDo mesmo xeito, a existencia actual dunhas poucas decenas de crocodilos do deserto (unha subespecie do crocodilo do Nilo) nun oasis en Ennedi, sinala que en tempos relativamente pr\u00f3ximos o actual uadi de Ennedi era un r\u00edo importante que corr\u00eda cara o Nilo. Tam\u00e9n se te\u00f1en atopado regos de antigos r\u00edos que dende o Tibesti levaban auga directamente cara o Mediterr\u00e1neo. Estes antigos r\u00edos puideron ser unha das primeiras rutas de difusi\u00f3n do ser humano na conca mediterr\u00e1nea.\nTam\u00e9n no r\u00edo Draa se te\u00f1en atopado pinturas rupestres que representan unha rica fauna prehist\u00f3rica (crocodilos, hipop\u00f3tamos etc.) que habitaba a zona hai poucos milenios. No actual deserto de Mauritania tam\u00e9n se poden atopar vestixios de rutas de carros tirados por bois. A rexi\u00f3n de Fezzan (antiga Garamantica) foi habitada polos garamantes, que at\u00e9 hai pouco menos de 2.000 anos a\u00ednda se trasladaban en caravanas comerciais cara ao Mediterr\u00e1neo utilizando carros tirados por bois.\nAs investigaci\u00f3ns actuais indican que o actual deserto do S\u00e1hara presenta importantes oscilaci\u00f3ns clim\u00e1ticas durante per\u00edodos de 20.000 anos. Estes per\u00edodos ser\u00edan dados por lixeiras inclinaci\u00f3ns do eixo da Terra, altern\u00e1ndose deste xeito per\u00edodos h\u00famidos e per\u00edodos de extrema aridez, como no momento actual. \u00c9 importante destacar que a natural aridez do S\u00e1hara actual vese potenciada pola acci\u00f3n do ser humano.\nPoboaci\u00f3n e linguas.\nAs diferentes variantes do \u00e1rabe son as linguas m\u00e1is faladas no S\u00e1hara, dende o Oc\u00e9ano Atl\u00e1ntico at\u00e9 o Mar Vermello. Actualmente viven no S\u00e1hara uns 2,5 mill\u00f3ns de persoas, principalmente de Mauritania, Marrocos e Alxeria.\nOs habitantes orixinarios do S\u00e1hara son os b\u00e9rberes e os tuaregs, que tam\u00e9n falan linguas b\u00e9rberes. Estes pobos foron islamizados a partir do s\u00e9culo VII polos \u00e1rabes.\nFlora e fauna.\nOs dromedarios e as cabras son os animais dom\u00e9sticos m\u00e1is frecuentes no S\u00e1hara. Debido \u00e1 s\u00faa resistencia, velocidade e adaptaci\u00f3n ao deserto, o dromedario \u00e9 o animal favorito e piar fundamental na vida dos pobos n\u00f3mades que a\u00ednda viven nel.\nAsemade, hai varias especies de escorpi\u00f3ns, que nalg\u00fans casos poden acadar os 10\u00a0cm de longo. \nEntre as especies de raposo que se poden atopar no S\u00e1hara incl\u00faense o f\u00e9nec, o raposo p\u00e1lido e o raposo de R\u00fcppell. Destaca o ant\u00edlope addax como unha das especies mellor adaptadas \u00e1s duras condici\u00f3ns do deserto, xa que se cre que pode vivir preto dun ano sen beber. A gacela dorcas \u00e9 outro dos animais que poden resistir durante moito tempo sen auga. Outras gacelas not\u00e1beis incl\u00faen \u00e1 gacela de Loder e \u00e1 gacela dama.\nO guepardo do S\u00e1hara vive Alxeria, Togo, N\u00edxer, Mal\u00ed, Ben\u00edn e Burkina Faso. Tr\u00e1tase dunha subespecie de guepardo moi rara e ameazada, da que se estima que quedan s\u00f3 uns 250 exemplares adultos. Caracter\u00edzanse pola s\u00faa pelaxe p\u00e1lida e evitan o sol dende abril at\u00e9 outubro, buscando refuxio en arbustos e acacias.\nOutros animais que viven no S\u00e1hara son os dam\u00e1ns, varias especies de serpes, lagartos, pequenas poboaci\u00f3ns de lica\u00f3n, e avestruces. Tam\u00e9n hai poboaci\u00f3ns reducidas de crocodilo do deserto en Mauritania e na meseta de Ennedi no Chad.\nEst\u00edmase que no S\u00e1hara hai preto de 500 especies de plantas, que \u00e9 unha cifra extremadamente baixa se se ten en conta a enorme extensi\u00f3n que o deserto abrangue. As acacias, palmeiras, arbustos espi\u00f1entos e gram\u00edneas que medran no S\u00e1hara est\u00e1n adaptados \u00e1s condici\u00f3ns \u00e1ridas e te\u00f1en un crecemento desacelerado. As follas son pequenas e frecuentemente coa forma de agulla, para evitar a perda de auga.\nAs actividades humanas no S\u00e1hara adoitan desenvolverse en \u00e1reas con auga permanente ou onde a auga agroma \u00e1 superficie con facilidade. Debido a isto, a presi\u00f3n local nos recursos naturais pode chegar a ser intensa. Recentemente se te\u00f1en levado a cabo proxectos nos desertos de Alxeria e Tunisia para irrigar a terra con auga procedente de acu\u00edferos. Nos m\u00e1is dos casos, isto comportou agravar a\u00ednda m\u00e1is a degradaci\u00f3n e a salinizaci\u00f3n da terra.\nHistoria.\nNubios.\nEst\u00edmase que arredor do ano -95000 e antes do comezo da desertizaci\u00f3n do norte de \u00c1frica, a zona que actualmente \u00e9 o Sud\u00e1n central foi un foco importante de poboaci\u00f3n que se expandiu e habitou o que hoxe \u00e9 o deserto de S\u00e1hara.\nPolo -5000, os pobos que habitaban a rexi\u00f3n de Nubia, tiveron un papel moi activo na chamada \"revoluci\u00f3n agr\u00edcola\", adoptando un estilo de vida sedentario e comezando a domesticaci\u00f3n de diversos animais e plantas. Na arte rupestre sahariana at\u00f3panse numerosas representaci\u00f3ns gandeiras e pastorais, que son indicio dun pos\u00edbel culto \u00f3 gando como o que a\u00ednda perdura no Sud\u00e1n e noutras sociedades gandeiras de \u00c1frica.\nOs meg\u00e1litos atopados en Nabta Playa son exemplos dos que posibelmente sexan os primeiros observatorios arqueoastron\u00f3micos do mundo, con preto de 2.000 anos m\u00e1is de antig\u00fcidade que o monumento de Stonehenge. A complexidade do conxunto de Nabta Playa indica un alto grao de desenvolvemento das sociedades que se asentaron en Nabta e no Imperio Antigo de Exipto.\nExipcios.\nCara o -6000, os exipcios do per\u00edodo pre-din\u00e1stico comezaron a desenvolver unha econom\u00eda baseada na cr\u00eda de gando e na edificaci\u00f3n de grandes construci\u00f3ns. A subsistencia da s\u00faa sociedade depend\u00eda tam\u00e9n da produci\u00f3n de cereais na ribeira do Nilo, en gran medida dependentes das enchentes do r\u00edo. O tipo de gando principal era o bovino, caprino, ovino e porcino, e os obxectos de metal axi\u00f1a empezan a substitu\u00edr os de pedra. O curtido de peles, a produci\u00f3n de cer\u00e1mica e tecidos eran com\u00fans nesta \u00e9poca tam\u00e9n. Tam\u00e9n hai indicios que indican unha ocupaci\u00f3n temper\u00e1 do Faiyum no -6000. Puntas de frecha, coitelos e outros utensilios de caza e pesca son abondosos na zona. Obxectos cerimoniais de enterro como cer\u00e1micas, xoias, equipos de caza e alimentos variados aparecen con frecuencia e parecen ser os precursores dos ritos de preservaci\u00f3n exipcios posteriores.\nArredor do ano -3400, o S\u00e1hara torna seco como na actualidade, principalmente debido a unha pronunciada reduci\u00f3n das precipitaci\u00f3ns e un aumento das temperaturas por mor dun cambio na \u00f3rbita da Terra. Isto fixo do deserto unha barreira case impenetr\u00e1bel para os seres humanos, ficando s\u00f3 alg\u00fans asentamentos espallados arredor de oasis e cun movementos comerciais ocasionais a trav\u00e9s do deserto. Unha das excepci\u00f3ns a esta desertizaci\u00f3n deuse no val do Nilo.\nFenicios.\nOs fenicios foron un pobo de orixe sem\u00edtica que habitaron na Fenicia, no norte da rexi\u00f3n hoxe co\u00f1ecida como L\u00edbano. Prosperaron entre o -1200 e -800 e fundaron colonias nas costas do mar Mediterr\u00e1neo e durante longo tempo dominaron o comercio nas s\u00faas augas, as\u00ed como se asentaron no norte do S\u00e1hara, xunto cos habitantes da Antiga Libia, que son os antergos dos actuais pobos de fala b\u00e9rber entre os que se incl\u00faen os tuaregs do centro do S\u00e1hara.\nO alfabeto fenicio semella ser o antecesor do alfabeto tifinagh, que a\u00ednda \u00e9 empregado polos tuareg de fala b\u00e9rber do centro do S\u00e1hara.\nNalg\u00fan momento entre o -633 e -530, o explorador cartaxin\u00e9s Hann\u00f3n o Navegante reforzou algunhas colonias fenicias no S\u00e1hara Occidental, pero as s\u00faas ru\u00ednas desapareceron sen deixar rastro.\nGregos e cartaxineses.\nEn torno do 500 a.C., os gregos chegan \u00f3 deserto, establecendo puntos comerciais \u00f3 longo da costa oriental do S\u00e1hara e xunto \u00f3 Mar Vermello. Tam\u00e9n os cartaxineses exploraron a costa atl\u00e1ntica do deserto, mais a turbulencia das augas e a escaseza de mercados fixo que non se asentasen de xeito permanente m\u00e1is \u00f3 sur do Marrocos actual. Por outra banda, as incursi\u00f3ns dos pobos n\u00f3mades b\u00e9rberes eran unha preocupaci\u00f3n constante para os pobos situados no bordo do deserto.\nCivilizaci\u00f3n urbana.\nA civilizaci\u00f3n urbana dos garamantes xurdiu \u00f3 redor do 500 a.C. no coraz\u00f3n do S\u00e1hara, nun val que hoxe se co\u00f1ece como Wadi al-Ajal en Fezzan, Libia. Os garamantes acadaron un desenvolvemento alto e realizaron importante obras de enxe\u00f1ar\u00eda facendo canalizaci\u00f3ns para traer auga dende as monta\u00f1as at\u00e9 os campos. Tiveron un gran crecemento de poboaci\u00f3n e conquistaron os pobos veci\u00f1os, fac\u00e9ndoos escravos e utiliz\u00e1ndoos para ampliar as canalizaci\u00f3ns de auga.\nTanto os gregos cl\u00e1sicos como os antigos romanos co\u00f1ec\u00edan da existencia dos garamantes e consider\u00e1banos como n\u00f3mades incivilizados. Con todo, fac\u00edan comercio e con eles. Proba destes contactos \u00e9 unha ba\u00f1eira romana atopada nas ru\u00ednas de Garama, a antiga capital dos garamantes. Oito grandes vilas e outros importantes asentamentos foron atopados no antigo territorio dos garamantes. Crese que a civilizaci\u00f3n colapsou despois de esgotar a auga dispo\u00f1\u00edbel nos acu\u00edferos e non puido soster o esforzo para ampliar as canalizaci\u00f3ns dende as monta\u00f1as.\nB\u00e9rberes.\nOs pobos b\u00e9rberes habitaron e a\u00ednda habitan gran parte do S\u00e1hara. Os b\u00e9rberes garamantes constru\u00edron un pr\u00f3spero imperio no coraz\u00f3n do deserto. Os n\u00f3mades tuaregs son descendentes dos b\u00e9rberes e contin\u00faan vivindo en case todo o centro e occidente do deserto do S\u00e1hara e o norte e centro do Sahel.\nConquista \u00e1rabe e expansi\u00f3n do islam.\nEntre o s\u00e9culo V e s\u00e9culo VII, o norte do S\u00e1hara estaba gobernado polo Imperio Bizantino. Cando a conquista musulm\u00e1 do norte de \u00c1frica comezou a mediados do s\u00e9culo VII e comezos do VIII, a influencia \u00e1rabe e isl\u00e1mica expandiuse rapidamente polo S\u00e1hara. Xa no ano 641 todo o Exipto estaba baixo dominio \u00e1rabe. Isto intensificou o comerciou no deserto e os reinos do Sahel, especialmente o Imperio de Gana e o Imperio de Mal\u00ed, enriquec\u00e9ronse coa exportaci\u00f3n de ouro e sal \u00f3 norte de \u00c1frica. Tanto dende os emiratos radicados no Mediterr\u00e1neo como dende o propio S\u00e1hara export\u00e1banse cabalos, sal e outros bens. Este proceso converteu as comunidades illadas dos oasis en centros importantes de intercambio e comercio baixo o control dos imperios no bordo do deserto. Tam\u00e9n era importante o comercio \u00e1rabe de escravos. Est\u00edmase que entre os s\u00e9culos X e XIX o tr\u00e1fico de escravos ascend\u00eda a unhas 6.000 e 7.000 persoas cada ano.\nEste tr\u00e1fico perdurou durante varios s\u00e9culos at\u00e9 o desenvolvemento en Europa das carabelas, primeiro en Portugal e despois en toda Europa occidental, monopolizando o comercio mar\u00edtimo arredor do deserto at\u00e9 Guinea. Isto fixo que o comercio sahariano ficase marxinado.\nImperio Otom\u00e1n.\nA partir do s\u00e9culo XVI, as zonas costeiras do bordo do S\u00e1hara que se corresponden cos actuais pa\u00edses de Alxeria, Tunisia e Libia, as\u00ed como o daquela semi-aut\u00f3nomo reino de Exipto, foron ocupados polo Imperio Otom\u00e1n. Dende 1517, Exipto foi unha parte valiosa do Imperio e facilitou \u00f3s otom\u00e1ns o control do val do Nilo, o Mediterr\u00e1neo oriental e o norte de \u00c1frica. A incorporaci\u00f3n destes territorios \u00f3 Imperio Otom\u00e1n posibilitou a liberdade de circulaci\u00f3n de bens e persoas. O comercio local aproveitou as rutas comerciais do Imperio para obter especias, ouro e sede de Oriente, produtos manufacturados de Europa e escravos e ouro de \u00c1frica. O \u00e1rabe seguiu a ser a lingua local e a cultura isl\u00e1mica foi moi reforzada.\nPola s\u00faa banda, o Sahel e as zonas do sur do S\u00e1hara constitu\u00edronse ben como estados independentes, ben como \u00e1reas controladas polos clans tuaregs.\nColonizaci\u00f3n europea.\nA colonizaci\u00f3n europea no S\u00e1hara comezou no s\u00e9culo XIX. Francia conquistou a rexencia de Alxer dos otom\u00e1ns en 1830, e continuou expand\u00edndose cara o sur dende Alxeria e cara o leste dende Senegal e a conca superior do r\u00edo N\u00edxer, at\u00e9 inclu\u00edr o que hoxe \u00e9 Alxeria, Chad, Mal\u00ed, Mauritania, Marrocos (1912), N\u00edxer e Tunisia (1881). O Imperio Colonial franc\u00e9s foi a entidade pol\u00edtica dominante no S\u00e1hara e estableceu rutas a\u00e9reas regulares que conectaron Europa e \u00c1frica.\nPola s\u00faa banda, o Exipto de Muhammad Ali e os seus sucesores conquistou Nubia entre 1820 e 1822, fundou Khart\u00fan en 1823 e conquistou Darfur en 1874. Posteriormente, tanto Exipto como Sud\u00e1n pasaron a ser un protectorado brit\u00e1nico en 1882. Como resultado da Guerra Mhadista, o Reino Unido e Exipto perderon o control do Sud\u00e1n entre 1882 e 1898. Finalmente, foi novamente ocupado polas tropas brit\u00e1nicas en 1898 e o Sud\u00e1n converteuse nun condominio anglo-exipcio.\nEn 1874, Espa\u00f1a ocupa o que hoxe \u00e9 o S\u00e1hara Occidental, e en 1912, Italia captura parte do territorio co\u00f1ecido como Libia en tempos dos otom\u00e1ns.\nCo fin de promover a Igrexa cat\u00f3lica no deserto, o papa P\u00edo IX creou o cargo de delegado apost\u00f3lico do S\u00e1hara e Sud\u00e1n en 1868. No s\u00e9culo XIX, a s\u00faa xurisdici\u00f3n foi reorganizada dentro Vicariato Apost\u00f3lico do S\u00e1hara.\nDescolonizaci\u00f3n do S\u00e1hara.\nExipto independizouse do Reino Unido en 1936, a\u00ednda que o Tratado anglo-exipcio de 1936 permit\u00eda \u00f3 Reino Unido gorecer tropas no pa\u00eds e manter o condominio anglo-exipcio no Sud\u00e1n. Finalmente, as forzas militares brit\u00e1nicas foron retiradas en 1954.\nA meirande parte dos estados do S\u00e1hara acadaron a independencia despois da segunda guerra mundial: Libia en 1951, Marrocos, Sud\u00e1n e Tunisia en 1956, Chad, Mal\u00ed, Mauritania e N\u00edxer en 1960, e Alxeria en 1962. Espa\u00f1a retirouse do S\u00e1hara Occidental en 1975, e foi dividido entre Mauritania e Marrocos. Mauritania abandonouno pouco despois en 1979, pero Marrocos segue a ocupar o territorio.\nNo per\u00edodo posterior \u00e1 segunda guerra mundial, t\u00e9\u00f1ense levado a cabo experiencias para empregar os recursos naturais do deserto. Destacan os dep\u00f3sitos de petr\u00f3leo e gas natural de Alxeria e Libia, e os de fosfatos en Marrocos e S\u00e1hara Occidental."}
{"id": "20377", "revid": "98629", "url": "https://gl.wikipedia.org/wiki?curid=20377", "title": "1478", "text": "Outros.\nHistoria ano a ano"}
{"id": "20379", "revid": "56817", "url": "https://gl.wikipedia.org/wiki?curid=20379", "title": "1477", "text": "Outros.\nHistoria ano a ano"}
{"id": "20380", "revid": "56817", "url": "https://gl.wikipedia.org/wiki?curid=20380", "title": "1476", "text": "Outros.\nHistoria ano a ano"}
{"id": "20381", "revid": "23204", "url": "https://gl.wikipedia.org/wiki?curid=20381", "title": "1475", "text": "Outros.\nHistoria ano a ano"}
{"id": "20382", "revid": "65337", "url": "https://gl.wikipedia.org/wiki?curid=20382", "title": "1474", "text": "Outros.\nHistoria ano a ano"}
{"id": "20383", "revid": "23204", "url": "https://gl.wikipedia.org/wiki?curid=20383", "title": "Montpellier", "text": "Montpellier (en ) \u00e9 unha cidade francesa con m\u00e1is de mil anos de historia e cunha arquitectura que mestura o antigo e o moderno. \u00c9 a capital do departamento H\u00e9rault e da rexi\u00f3n francesa do Languedoc-Rosell\u00f3n. O nome Montpellier prov\u00e9n de mont pel\u00e9, o monte pelado, en funci\u00f3n da s\u00faa escasa vexetaci\u00f3n.\nO concello ten censados 257.351 habitantes (2010), ascendendo a 542.867 ao se inclu\u00edr toda a rexi\u00f3n metropolitana que a circunda. \u00c9 a oitava cidade m\u00e1is poboada de Francia (poboaci\u00f3n intra-muros), mentres que a rexi\u00f3n metropolitana ser\u00eda a d\u00e9cimo quinta. \n\u00c9 unha das poucas cidades francesas de m\u00e1is de 100.000 habitantes que medrou sen interrupci\u00f3n nos \u00faltimos cincuenta anos.\nEst\u00e1 situada nun importante eixo de comunicaci\u00f3n: Espa\u00f1a cara o oeste, Italia cara o leste e o val do R\u00f3dano cara o norte. Est\u00e1 moi pr\u00f3xima do Mediterr\u00e1neo (13\u00a0km) e do importante porto de S\u00e8te (30\u00a0km). Outras cidades pr\u00f3ximas de importancia son Marsella, Tolosa ou Barcelona. \nDous pequenos r\u00edos atravesan Montpellier: o Lez no leste e o Mosson no oeste. Ademais un regacho (o Verdanson) cruza a cidade e vai desembocar no Lez no barrio da Pompignane. A paisaxe de Montpellier est\u00e1 marcada polo pico Saint-Loup (658 m), situado a uns 25\u00a0km ao norte da vila e visible dende numerosos puntos."}
{"id": "20384", "revid": "65337", "url": "https://gl.wikipedia.org/wiki?curid=20384", "title": "Rafael", "text": "Rafael Sanzio (en italiano \"Raffaello Sanzio\"), Rafael de Urbino ou simplemente Rafael, nado en Urbino o 6 de abril de 1483 e finado o d\u00eda do seu aniversario de 1520 en Roma, foi un pintor e arquitecto italiano da \u00e9poca do renacemento italiano. Ademais da s\u00faa labor pict\u00f3rica, que ser\u00eda admirada e imitada durante s\u00e9culos, realizou importantes achegas na arquitectura e, como inspector de antig\u00fcidades, interesouse no estudo e conservaci\u00f3n dos vestixios grecorromanos.\nMorreu o d\u00eda en que fac\u00eda os trinta e sete anos, d\u00e1ndose a coincidencia de que naceu e morreu en Venres Santo. Malia a s\u00faa morte prematura foi inmensamente produtivo, creando unha inhabitual gran colecci\u00f3n de pinturas. A\u00ednda se conserva unha gran parte da s\u00faa obra, sobre todo nos Museos Vaticanos. Estes albergan as \"Estancias de Rafael\", que foron o seu traballo central e a vez a obra m\u00e1is grande da s\u00faa carreira, que quedaron sen terminar debido \u00e1 s\u00faa morte.\nFillo dun pintor de modesta relevancia, foi considerado un \"neno prodixio\" pola s\u00faa precoz habilidade e ao quedar orfo formouse nos talleres de varios artistas de prestixio. Aos 25 anos obtivo o seu primeiro encargo oficial, a decoraci\u00f3n das Estancias Vaticanas, onde pintou alg\u00fans frescos como \"A escola de Atenas\", considerada unha das s\u00faas obras cume.\n\u00c9 soado pola perfecci\u00f3n e graza das s\u00faas pinturas e debuxos. Xunto con Michelangelo e Leonardo da Vinci forma a tradicional trindade de grandes mestres deste per\u00edodo.\nLogo dos seus anos de mocidade en Roma, gran parte da s\u00faa obra, malia ser dese\u00f1ada por el foi executada polo seu taller, cunha considerable perda de calidade. Exerceu unha grande influencia na s\u00faa \u00e9poca, a\u00ednda que f\u00f3ra de Roma a s\u00faa obra foi co\u00f1ecida sobre todo a trav\u00e9s da produci\u00f3n que fixeron os talleres de gravado que colaboraban con el. Logo da s\u00faa morte, a influencia do seu principal rival, Michelangelo, foi m\u00e1is intensa ata os s\u00e9culos XVIII e XIX, cando as calidades m\u00e1is serenas e harmoniosas de Rafael foron consideradas de novo como un modelo superior.\nA s\u00faa carreira div\u00eddese de xeito natural en tres fases e tres estilos, descritos inicialmente por Giorgio Vasari: os seus primeiros anos en Umbr\u00eda, o per\u00edodo posterior de catro anos en Florencia (1504 -1508), onde absorbeu as tradici\u00f3ns art\u00edsticas da cidade, e finalmente o seu \u00faltimo e triunfal per\u00edodo de doce anos en Roma, traballando para os papas e a s\u00faa corte.\nTraxectoria.\nRafael naceu en Urbino, pequena cidade da Italia central, na rexi\u00f3n das Marcas, pero importante desde o punto de vista art\u00edstico, onde o seu pai Giovanni Santi (1435-1494) era pintor da corte do duque. A reputaci\u00f3n da corte fora establecida por Federico da Montefeltro, un condottiere con gran fama que fora nomeado duque de Urbino polo papa Sisto IV - Urbino formaba parte dos Estados Pontificios - e que morreu no ano anterior ao nacemento de Rafael. Os intereses da corte de Federico eran m\u00e1is ben literarios que non art\u00edsticos, pero Giovanni Santi era poeta, ademais de pintor, e escribira unha cr\u00f3nica rimada da vida de Federico e escrib\u00eda e fac\u00eda os decorados das mascaradas para o entretemento da corte. O seu poema a Federico m\u00f3strao como gran co\u00f1ecedor dos principais pintores do norte de Italia, as\u00ed como os primitivos flamengos. Na pequena corte de Urbino, Giovanni foi integrado no c\u00edrculo \u00edntimo da familia nun grado superior ao que era habitual noutras cortes italianas.\nA Federico sucedeulle o seu fillo Guidobaldo da Montefeltro, quen casou con Elisabetta Gonzaga, filla do caudillo de Mantua, a m\u00e1is brillante entre as pequenas cortes italianas en canto \u00e1 s\u00faa vida musical e art\u00edstica. Baixo o seu goberno, a corte seguiu sendo un importante centro de cultura literaria. Crecer no seo desta pequena corte deulle a Rafael a oportunidade de aprender os xeitos pul\u00eddos e as habilidades sociais tan encomiadas nel por Vasari. A vida cortes\u00e1 de Urbino nesta \u00e9poca, ser\u00eda pouco despois considerada por Baldassare Castiglione na s\u00faa obra\" Il Cortegiano\" (1528) como modelo de virtudes dunha corte humanista italiana. Castiglione instalouse en Urbino en 1504, cando Rafael xa non resid\u00eda, a\u00ednda que visitaba a mi\u00fado a cidade, e convert\u00e9ronse en grandes amigos. Outros visitantes habituais da corte tam\u00e9n se converter\u00edan en amigos seus: Pietro Bibbiena e Pietro Bembo, \u00e1mbolos dous despois nomeados cardeais, e que xa eran co\u00f1ecidos ent\u00f3n como bos escritores, estes vivir\u00edan en Roma mentres Rafael tam\u00e9n residiu. Rafael moveuse con comodidade nas altas esferas sociais durante toda a s\u00faa vida, o que foi un dos factores que contribu\u00edron a dar unha falsa impresi\u00f3n dunha carreira art\u00edstica f\u00e1cil. Con todo, non recibiu unha completa educaci\u00f3n human\u00edstica, polo tanto non se sabe con claridade se l\u00eda facilmente en lat\u00edn.\nMocidade.\nA s\u00faa nai, Magia di Battista di Nicola Ciarla, morreu en 1491 e o 1 de agosto de 1494, Giovanni Santi, o seu pai. Con 11 anos, orfo de pai e nai, quedou baixo a custod\u00eda legal dun t\u00edo seu chamado Bartolomeo, sacerdote, quen iniciou un litixio coa madrastra do mozo. Con todo, probablemente seguiu vivindo coa madrastra cando non traballaba como aprendiz cun mestre. Xa dera mostra do seu talento, segundo Giorgio Vasari, quen conta que Rafael fora \u00abunha grande axuda para o seu pai\u00bb. Un brillante debuxo autorretrato da s\u00faa adolescencia mostra o seu precoz talento como pintor. O taller do seu pai continuou funcionando e, probablemente en compa\u00f1\u00eda da s\u00faa madrastra, Rafael xogou un relevante papel na s\u00faa xesti\u00f3n desde ben curta idade. En Urbino vai ter a oportunidade de co\u00f1ecer a obra de Paolo Uccello, o precedente pintor da corte (\u2020 1475), e de Luca Signorelli, quen ata 1498 residiu e traballou na pr\u00f3xima Citt\u00e0 di Castello.\nSegundo Vasari, o seu pai colocouno no taller do mestre de Umbr\u00eda Pietro Perugino como aprendiz, \u00abmalia as b\u00e1goas da s\u00faa nai\u00bb. A evidencia dun per\u00edodo de aprendizaxe v\u00e9n s\u00f3 de Vasari e doutra fonte, e foi discutida, porque a s\u00faa nai morreu cando el ti\u00f1a oito anos, o que ser\u00eda demasiado pronto para comezar a formarse. Unha teor\u00eda alternativa \u00e9 que recibiu alg\u00fan adestramento de Timoteo Viti, un pintor da corte de Urbino desde 1495. Pero os historiadores modernos est\u00e1n de acordo en que Rafael traballou polo menos como axudante de Perugino desde ao redor de 1500; a influencia de Perugino nas s\u00faas primeiras obras \u00e9 moi evidente: \"probablemente ning\u00fan outro disc\u00edpulo de talento absorbera os ensinos do seu mestre como o fixo Rafael, a\u00ednda compar\u00e1ndoo con Leonardo da Vinci e Michelangelo \", segundo W\u00f6lfflin. Vasari escribe que, en canto a este per\u00edodo, era imposible distinguir as obras de ambos os artistas, pero moitos historiadores da arte modernos afirman detectar as partes que Rafael pintou como axudante en obras de Perugino ou do seu taller. Separadamente da similitud estil\u00edstica, as s\u00faas t\u00e9cnicas eran tam\u00e9n moi similares, por exemplo na densa aplicaci\u00f3n da pintura, co uso dun medio a base de verniz, nas sombras e os adornos escuros, pero cunha aplicaci\u00f3n m\u00e1is lixeira nas partes de carne. Con todo, o exceso de resina no verniz, causou a mi\u00fado grietas en \u00e1reas das pinturas de ambos os mestres. O taller de Perugino estaba activo tanto en Perugia como en Florencia, quizais con d\u00faas sucursais permanentes. Consid\u00e9rase que en 1501 Rafael era un \"Mestre de Pleno Dereito\", completamente formado.\nA s\u00faa primeira obra documentada foi o \"Retablo Baronci\" -a\u00ednda que hai unha controversia con \"A resurrecci\u00f3n de Cristo\" que foi realizada entre os anos 1499 e 1501- para a Igrexa de San Nicol\u00e1s de Tolentino en Citt\u00e0 di Castello, unha cidade a medio cami\u00f1o entre Perugia e Urbino. Evangelista di Pian di Meleto, quen traballara para o seu pai, compartiu o encargo da obra, que data de 1500 e foi terminada en 1501, hoxe en d\u00eda s\u00f3 quedan algunhas porci\u00f3ns e un bosquexo preparatorio. Durante os seguintes anos pintou obras para outras igrexas, inclu\u00edndo a \"Crucifixi\u00f3n Mond\" -ao redor de 1503- e \"Os desposorios da Virxe\" da Pinacoteca di Brera, as\u00ed como obras para Perugia, como o \"Retablo Oddi\" -\"A anunciaci\u00f3n\" , \"A Adoraci\u00f3n dos Magos\" e \"A coronaci\u00f3n da Virxe\" 1501-1503-. Probablemente tam\u00e9n visitou Florencia nesta \u00e9poca. Tr\u00e1tase de obras maiores, algunhas delas como frescos, nas que Rafael limita a composici\u00f3n ao est\u00e1tico estilo de Perugino. Nestes anos tam\u00e9n pintou moitas pequenas e exquisitas pinturas de cabalete, a maior parte probablemente para amantes da pintura da corte de Urbino, como \"As Grazas\", \"O so\u00f1o do cabaleiro\" ou \"San Miguel\", e empezou a pintar a \"Virxe co Neno entronizados e santos\".\nNo ano de 1502 foi a Siena por invitaci\u00f3n doutro disc\u00edpulo de Perugino, Pinturicchio, \"ao ser amigo de Rafael e co\u00f1ecedor da s\u00faa capacidade como artista da m\u00e1is elevada calidade\", porque lle axudou coas obras, e moi probablemente cos debuxos, para unha serie de frescos na Biblioteca Piccolomini da Catedral de Siena. \u00c9 evidente que nesta etapa temper\u00e1 da s\u00faa carreira xa era un artista moi solicitado.\nInfluencia florentina.\nRafael levou unha vida de \"n\u00f3made\", traballando en distintos lugares do norte de Italia, pero pasando unha boa parte do seu tempo en Florencia, quizais desde o ano 1504. As\u00ed, a\u00ednda que se fala do seu \"per\u00edodo florentino\" entre 1504 e 1508, cabe mencionar que nunca residiu a\u00ed de forma continua. En calquera caso, talvez de tanto en tanto, ti\u00f1a que visitar a cidade para proverse de materiais. Existe unha carta de recomendaci\u00f3n, datada en outubro de 1504, da nai do seguinte duque de Urbino ao gonfaloneiro de Florencia: \nComo anteriormente con Perugino e outros, foi capaz de asimilar a influencia da arte florentina, respectando a evoluci\u00f3n do seu propio estilo. Os frescos que fixo en Perugia ao redor de 1505 mostran unha nova calidade monumental nas figuras, que poder\u00eda evidenciar a influencia de Fra Bartolommeo, de quen Vasari di foi amigo. Pero a influencia m\u00e1is asombrosa neste per\u00edodo foi a de Leonardo da Vinci, quen volveu \u00e1 cidade entre 1500 e 1506. As figuras de Rafael comezaron a tomar posici\u00f3ns m\u00e1is complexas e din\u00e1micas, e a\u00ednda que a\u00ednda os temas eran maioritariamente \"repousados\". Comezou a facer bosquexos de homes espidos loitando, unha das s\u00faas maiores obsesi\u00f3ns deste per\u00edodo florentino. Outro debuxo \u00e9 o retrato dunha muller nova, utilizando a composici\u00f3n piramidal en tres cuartos da recente Mona Lisa, pero cunha aparencia completamente rafaelesca. Outra das invenci\u00f3ns compositivas de Leonardo, a piramidal \"Sagrada Familia\", repetiuse nunha serie de obras que se consideran entre as s\u00faas m\u00e1is famosas pinturas de cabalete. Pero Rafael non participa do pensamento leonardesco que pon a experiencia como base do co\u00f1ecemento humano sen\u00f3n que para Rafael o saber humano aparece como complementario da Revelaci\u00f3n o que leva \u00e1 exaltaci\u00f3n da verdade, do ben, da lei ou da beleza e clarifica e fai intelixibles as ambig\u00fcidades e hermetismos do seu mestre. Na Royal Collection hai un debuxo de Rafael da obra perdida de Leonardo \"Leda e o cisne\", do que tomou a postura en \"contrapposto\" para a s\u00faa \"Santa Catarina de Alexandr\u00eda\".\nTam\u00e9n perfeccionou a s\u00faa propia versi\u00f3n do \"sfumato\" de Leonardo, para dar m\u00e1is sutileza \u00e1 representaci\u00f3n da carne, e desenvolver o intercambio de miradas entre os grupos, a\u00ednda que moito menos enigm\u00e1ticos que os conseguidos por Leonardo. Ademais, soubo conservar nas s\u00faas obras a suave e clara luz de Perugino.\nLeonardo era pouco menos dunha trintena de anos maior ca Rafael, pero Michelangelo, que nesa \u00e9poca resid\u00eda en Roma, era s\u00f3 oito anos maior. Michelangelo detestaba a Leonardo, e en Roma empezou a detestar a Rafael ata m\u00e1is a\u00ednda, atribu\u00edndo conspiraci\u00f3ns contra el. Rafael debeu co\u00f1ecer as s\u00faas obras en Florencia, pero as s\u00faas obras m\u00e1is orixinais desta \u00e9poca apuntan nunha direcci\u00f3n moi diferente. No seu \"Santo Enterro\" (\"Deposici\u00f3n Borghese\") sit\u00faa, ao modo cl\u00e1sico dos sarc\u00f3fagos, todas as figuras na fronte, nun arranxo complexo e non completamente exitoso. W\u00f6llflin detecta a influencia da Virxe de Michelangelo no \"Tondo Doni\" na figura arrodillada da dereita, pero o resto da composici\u00f3n af\u00e1stase moito do seu estilo, ou do de Leonardo. A\u00ednda que foi obra moi considerada na s\u00faa \u00e9poca, e moito despois retirada \u00e1 forza de Perugia polos Borghese, tr\u00e1tase dunha obra illada na s\u00faa produci\u00f3n. O seu clasicismo tomar\u00eda despois unha direcci\u00f3n menos \"literal\".\nPer\u00edodo romano.\nAs Estancias vaticanas.\nA finais de 1508 trasladouse a Roma, onde entrou ao servizo do papa Xulio II, probablemente grazas \u00e1 recomendaci\u00f3n do seu arquitecto Donato Bramante, quen por ent\u00f3n traballaba na bas\u00edlica de San Pedro, era natural de Urbino e ti\u00f1a algunha relaci\u00f3n con Rafael. A diferenza de Michelangelo, que non realizou traballo art\u00edstico alg\u00fan durante certo tempo en Roma antes de recibir os primeiros encargos, o xove artista recibiu rapidamente o encargo de decorar ao fresco a que haber\u00eda de ser a biblioteca privada do pont\u00edfice no Vaticano.\n Era un proxecto moito m\u00e1is importante e extenso que calquera no que traballase ata ese momento, pois ata a data non pasara de facer alg\u00fan retablo en Florencia. No seu equipo hab\u00eda outros artistas traballando en diferentes estancias, moitos deles pintando sobre obras encargadas polo odiado predecesor de Xulio II, o papa espa\u00f1ol Alexandre VI. O novo pont\u00edfice decidira borrar calquera vestixio do papa Borgia, ata os seus escudos de armas. Un deles foi Michelangelo, que recibiu o encargo de pintar a c\u00fapula da Capela Sistina\nA primeira das soadas \"stanze\" que comezou a pintar, \u00e9 a co\u00f1ecida como \"Stanza della Segnatura\" -polo uso que ti\u00f1a en tempos de Vasari-, produciu un impacto extraordinario na arte romana. Hoxe en d\u00eda contin\u00faa sendo considerada a obra mestra do pintor, pois cont\u00e9n A Escola de Atenas, O Parnaso e A disputa do Sacramento, que son algunhas das obras m\u00e1is co\u00f1ecidas do pintor. Como consecuencia deste grande \u00e9xito, f\u00f3ronlle encargadas novas estancias, desprazando a outros artistas previamente contratados, como Perugino ou Luca Signorelli. Conclu\u00edu tres delas, todas con pinturas nos seus muros e a mi\u00fado tam\u00e9n nos teitos. Con todo, a inmensidade do traballo asumido obrigoulle a delegar a execuci\u00f3n pr\u00e1ctica dos seus detallados dese\u00f1os (que sempre realizou en persoa) nos membros do numeroso taller que formara. Eran estes artistas de sobrada capacidade, que con posterioridade \u00e1 morte do propio Rafael, encargar\u00edanse da decoraci\u00f3n da cuarta estancia, base\u00e1ndose nos dese\u00f1os que o mestre deixara. A morte de Xulio II (1513) non interrompeu os traballos, pois o seu sucesor, o papa Le\u00f3n X, un Medici, estableceu unha relaci\u00f3n pr\u00f3xima co artista, que continuou recibindo encargos. O amigo de Rafael, o cardeal Bibbiena, era un dos antigos titores do novo papa, e o seu \u00edntimo amigo e conselleiro.\n\u00c9 evidente que Rafael deixouse influ\u00edr polos frescos do teito da Capela Sistina de Michelangelo. Vasari di que Bramante introduciuno en devandita capela secretamente. A bastida correspondente \u00e1 primeira secci\u00f3n en ser terminada foi retirada o ano 1511. A reacci\u00f3n dos demais artistas ante a superior forza expresiva de Buonarroti foi a cuesti\u00f3n dominante na arte italiana nas d\u00faas d\u00e9cadas posteriores, e Rafael, que xa demostrara a s\u00faa capacidade de asimilaci\u00f3n de influencias externas ao seu propio estilo, aceptou o reto talvez con maior intensidade que calquera outro artista. Un dos primeiros e m\u00e1is claros exemplos foi o retrato do mesmo Michelangelo como Her\u00e1clito na\" Escola de Atenas\", que parece sacado directamente da \"Sibilas\" ou os \"ignudi\" do teito da Capela Sistina. Outras figuras desta e outras obras posteriores nas estancias acusan a mesma influencia, pero a\u00ednda m\u00e1is integradas no estilo persoal de Rafael. Buonarroti acusoulle de plagio e uns anos antes da morte de Rafael queix\u00e1base nunha carta co seguinte contexto: \u00ab\"todo o que sabe de arte aprendeuno de min\"\u00bb, a\u00ednda que noutras ocasi\u00f3ns mostrouse m\u00e1is xeneroso.\nEstas enormes e complex\u00edsimas composici\u00f3ns poden ser consideradas entre as obras supremas do Renacemento. Proporcionan unha visi\u00f3n extremadamente idealizada dos suxeitos representados, e as composici\u00f3ns, a\u00ednda que xa perfectamente concibidas en debuxo, parecen sufrir de \u00ab\"sprezzatura\"\u00bb, un termo ideado polo seu amigo Baldassare Castiglione, que o defin\u00eda como \u00ab\"unha certa indiferenza que impregna toda a obra e que nos fai pensar ou dicir que flu\u00edu sen ning\u00fan esforzo\"\u00bb. Segundo Michael Levey, \u00ab\"Rafael d\u00e1lles \u00e1s s\u00faas figuras unha graza e claridade sobrehumanas nun universo de certezas Euclidianas\"\u00bb. A pintura \u00e9 da m\u00e1xima calidade nas d\u00faas primeiras estancias, pero as composici\u00f3ns posteriores, especialmente as que conte\u00f1en dramatismo, non son completamente perfectas polo que atinxe \u00e1 concepci\u00f3n, como tampouco na execuci\u00f3n por parte dos seus axudantes.\nOutros proxectos.\nOs proxectos no Vaticano ocuparon a maior parte do seu tempo, pero a\u00ednda as\u00ed pintou alg\u00fans retratos, inclu\u00edndo os dos seus mecenas, os papas Xulio II e Le\u00f3n X, o primeiro dos cales \u00e9 considerado como un dos seus mellores retratos. Outros retratos foron os dos seus amigos, como Castiglione, ou de personaxes do c\u00edrculo dos papas. Alg\u00fans gobernantes presion\u00e1rono cos seus respectivos encargos, como a Francisco I de Francia a quen lle foron enviadas d\u00faas pinturas como presente diplom\u00e1tico do papado. Para Agostino Chigi, o inmensamente rico tesoureiro do papa, Rafael pintou \"A Galatea\", dese\u00f1ou frescos decorativos para a s\u00faa \"Vila Farnesina\" e pintou d\u00faas capelas nas igrexas de \"Santa Maria della Pace\" e \"Santa Maria do Popolo\". Tam\u00e9n dese\u00f1ou parte da decoraci\u00f3n da Vila Madama, con todo, a obra de ambas vilas foi realizada polo seu taller.\nUn dos encargos papais m\u00e1is importantes foi a serie dos \"Cart\u00f3ns de Rafael\" (actualmente no Vitoria and Albert Museum), unha serie de 10 cart\u00f3ns para tapices, dos cales sobreviviron 7, e que representan escenas das vidas de San Paulo e San Pedro, feitas para a Capela Sistina. Os cart\u00f3ns foron enviados a Bruxelas para ser tecidos no taller de Pieter van Aelst (pai do logo famoso pintor Pieter Coecke). \u00c9 posible que Rafael vise a serie completa terminada antes da s\u00faa morte. Probablemente foron terminados en 1520. Tam\u00e9n dese\u00f1ou e pintou a Loggia do Vaticano, unha galer\u00eda longa e estreita ent\u00f3n aberta a un patio ao car\u00f3n e decorada no estilo grotesco t\u00edpico de Roma. Pintou tam\u00e9n certos retablos importantes, por exemplo o \"\u00c9xtasis de Santa Cecilia\" e a \"Madonna Sistina\". A s\u00faa \u00faltima obra, na que estivo traballando ata a morte, foi \"A Transfiguraci\u00f3n\", que en compa\u00f1\u00eda do \"Pasmo de Sicilia\" mostra a direcci\u00f3n que tomara a s\u00faa arte nas postrimer\u00edas da s\u00faa vida: un estilo m\u00e1is proto-barroco que manierista.\nTaller.\nVasari di que Rafael chegou a ter un taller con cincuenta pupilos e axudantes, moitos dos cales chegar\u00edan a ser despois importantes artistas polo seu propio dereito. Foi, posiblemente, o maior taller reunido baixo o maxisterio dun \u00fanico gran mestre da pintura, e moito maior do habitual. Inclu\u00eda destacados pintores provenientes doutras rexi\u00f3ns de Italia, que probablemente traballaban cos seus propios equipos como subcontratistas, as\u00ed como aprendices e obreiros. Hai pouca informaci\u00f3n sobre o taller e sobre a s\u00faa organizaci\u00f3n interna, separadamente das mesmas obras de arte, a mi\u00fado dif\u00edciles de atribu\u00edr \u00e1 intervenci\u00f3n dun artista concreto.\nTrala morte de Rafael, a actividade do taller continuou, con todo, moitas das s\u00faas pinturas quedaron incompletas, as\u00ed como algunhas das s\u00faas posesi\u00f3ns. Os membros m\u00e1is destacados foron Giulio Romano, novo disc\u00edpulo de orixe romana -de 21 anos-, e Gianfrancesco Penni, xa considerado un mestre, de orixe florentino. Penni non alcanzou o mesmo nivel de reputaci\u00f3n persoal que Giulio, e logo da morte de Rafael, ocupou o posto de axudante de Giulio Romano durante a maior parte da s\u00faa carreira. Perino del Vaga, xa un mestre, e Polidoro da Caravaggio, quen supostamente ascendeu \u00e1 posici\u00f3n de pintor logo de ocupar o humilde oficio de transportar materiais para os obreiros, tam\u00e9n chegaron a ser importantes pintores. Maturino da Firenze, como no caso de Penni, foi eclipsado pola fama do seu compa\u00f1eiro Polidoro. Giovanni da Udine gozaba dun status m\u00e1is independente, e foi responsable da decoraci\u00f3n en estuco e os grotescos que decoraban os principais frescos. A maior parte dos artistas dispersaronse, e alg\u00fans deles tiveron unha morte violenta a ra\u00edz do saqueo de Roma de 1527. Isto contribu\u00edu \u00e1 difusi\u00f3n do estilo de Rafael por toda Italia e a lugares m\u00e1is afastados.\nVasari d\u00e1 moita importancia ao feito de que Rafael logrou un harmonioso e eficiente taller, as\u00ed como a s\u00faa habilidade e paciencia na resoluci\u00f3n dos conflitos ou disputas entre os clientes e os seus axudantes, algo do que carec\u00eda Michelangelo con ambos colectivos. A\u00ednda as\u00ed, hoxe en d\u00eda, \u00e9 case imposible descifrar as partes que Rafael e os seus axudantes realizaron, xa que, tanto Giulio como Penn, eran diestros, non hai d\u00fabida de que moitas das \u00faltimas obras murales de Rafael, e probablemente algunhas das s\u00faas obras de cabalete, destacan m\u00e1is polo debuxo que pola execuci\u00f3n. Con todo, moitos dos seus retratos, que se atopan en boas condici\u00f3ns, mostran a brillante t\u00e9cnica de execuci\u00f3n que alcanzou ao final da s\u00faa vida.\nOutros dos seus destacados disc\u00edpulos e axudantes foron Raffaellino del Colle, Andrea Sabbatini, Bartolommeo Ramenghi, Pellegrino Aretusi, Vincenzo Tamagni, Battista Dossi, Tommaso Vincidor, Timoteo Viti -pintor de Urbino-, as\u00ed como o escultor e arquitecto Lorenzetto -cu\u00f1ado de Giulio Romano. D\u00edxose que o flamengo Bernard van Orley traballou durante un tempo para Rafael, e que Luca Penni, irm\u00e1n de Gianfrancesco, talvez foi membro do taller.\nRetratos.\nAo longo da s\u00faa vida realizou varios retratos onde mostrou unha gran medida de graza e harmon\u00eda, exemplo disto foi o de Baltasar de Castiglione. As \"Madonne\" e os \"bambini\" cheos de beleza e elegancia foron un tema recorrente tanto nos seus retratos como nas s\u00faas pinturas. Na \"\u00daltima Cea\" deu un gran protagonismo \u00e1 figura dos ap\u00f3stolos. De igual xeito realizou retratos de grandes personaxes como: do Cardeal Bibbiena (c. 1516), o \"Retrato de Andrea Navagero e Agostino Beazzano\" (c. 1516), \"Retrato de Bindo Altoviti\" (c. 1514), \"Retrato de Tommaso Inghirami\" (1515-1516), \"Retrato de cardeal\" (1510-1511), \"Retrato de Xulio II\" (1511?1512) e \"Retrato do cardeal Alessandro Farnese\" (1509-1511). Moitos deles at\u00f3panse hoxe dispersos nos museos e galer\u00edas de Europa.\nArquitectura.\nTras a morte de Bramante, en 1514, foi nomeado arquitecto da bas\u00edlica de San Pedro. A maior parte das s\u00faas obras arquitect\u00f3nicas foron derrubadas ou modificadas logo da s\u00faa morte e por mor da aceptaci\u00f3n dos dese\u00f1os de Michelangelo, pero, sobreviven uns poucos dese\u00f1os. Para a an\u00e1lise destes, levou a cabo o exame dun templo que se atopaba moi escuro, con grandes alicerces ao longo, \u00abcomo unha calexa\u00bb segundo unha an\u00e1lise cr\u00edtica e p\u00f3stumo de Antonio da Sangallo o Mozo. Existe tam\u00e9n a hip\u00f3tese de que o templo ten un parecido co santuario de \"A expulsi\u00f3n de Heliodoro do templo\". Rafael dese\u00f1ou outros edificios, e durante un curto tempo consider\u00f3uselle o arquitecto m\u00e1is importante de Roma e o preferido do c\u00edrculo social do papa. Xulio fixera cambios na disposici\u00f3n urban\u00edstica da cidade, creando varias v\u00edas p\u00fablicas, as cales aparentaban esplendorosos palacios.\nUn importante edificio, o Palazzo Branconio dell'Aquila do camarlengo de Le\u00f3n X, foi completamente derrubado para facer lugar \u00e1 praza dese\u00f1ada por Bernini para San Pedro, obra que xamais se realizou, pero se conservaron debuxos da fachada e do patio. A fachada gozaba dunha recargada decoraci\u00f3n, infrecuente para a \u00e9poca, inclu\u00edndo tanto paneis pintados no piso superior (de tres) como profusi\u00f3n de esculturas no piso intermedio. \nO dese\u00f1o b\u00e1sico da Vila Farnesina non foi de Rafael, pero el dese\u00f1ou e pintou a Capela Chigi para o propietario, Agostino Chigi, tesoureiro do papa. Outro edificio, para o doutor do papa Le\u00f3n, o Palazzo di Jacobo da Brescia, o cal foi trasladado na d\u00e9cada de 1930, e actualmente mantense en p\u00e9; devandito edificio foi dese\u00f1ado como complemento dun palacio da mesma r\u00faa, obra de Bramante, onde o mesmo Rafael residiu durante un tempo. A Vila Madama, unha espl\u00e9ndida residencia de recreo do cardeal Giulio di Giuliano de' Medici, posteriormente papa Clemente VII, nunca foi terminada, pero os seus planos revelan o seu prop\u00f3sito. F\u00edxose un dese\u00f1o a partir dos planos construtivos por Antonio da Sangallo o Mozo e a\u00ednda que incompleta, era a vila m\u00e1is sofisticada dese\u00f1ada ata o momento en Italia. Deste xeito, influ\u00edu de xeito importante nos dese\u00f1os posteriores deste tipo de edificio. (este parece ser o \u00fanico edificio moderno de Roma do cal Palladio fixo un debuxo medido). S\u00f3 quedan os planos da planta baixa dun gran palacio dese\u00f1ado por el mesmo na nova \u00abVia Giulia\u00bb, no Borgo, para o cal estivo acumulando o terreo nos seus \u00faltimos anos. Atop\u00e1base nun quinteiro irregular cerca do r\u00edo T\u00edber. Parece que as fachadas deb\u00edan inclu\u00edr unha orde xigante de pilastras elev\u00e1ndose polo menos d\u00faas plantas ata a altura completa da planta nobre, \u00abun estilo grandilocuente sen precedentes nun palacio de car\u00e1cter privado\u00bb. En 1515, f\u00f3ronlle outorgados poderes como \"Prefecto\" sobre todas as antig\u00fcidades que se desenterraran na cidade e ata unha milla ao redor desta. Rafael escribiu unha carta ao papa Le\u00f3n suxerindo medidas para impedir a destruci\u00f3n dos monumentos antigos, e propuxo unha inspecci\u00f3n visual da cidade para rexistrar as antig\u00fcidades de xeito organizado. A opini\u00f3n do Papa era diferente, quer\u00eda seguir reutilizando as antigas f\u00e1bricas para a construci\u00f3n de San Pedro, pero quer\u00eda que todas as inscrici\u00f3ns antigas quedasen documentadas, as\u00ed como tam\u00e9n conservar as esculturas, antes de dar permiso para o uso da pedra.\nDebuxos.\nConsid\u00e9raselle un dos debuxantes m\u00e1is finos na historia da arte occidental e un dos que usou amplamente o debuxo para planear as s\u00faas composici\u00f3ns. Segundo Armerina, experta na vida do artista, conta, que cando este empezaba a planear unha composici\u00f3n, estend\u00eda no chan un gran n\u00famero de debuxos que conservaba arquivados, e comezaba rapidamente a debuxar, utilizando figuras de \u00abaqu\u00ed e de al\u00e1\u00bb. Sobreviviron uns corenta bosquexos da \"Disputa\" das Estancias e probablemente haxa m\u00e1is entre as catrocentas follas que se te\u00f1en actualmente dos seus pre-dese\u00f1o. Fixo moitos debuxos para perfilar as posturas e as composici\u00f3ns, aparentemente en cantidade superior \u00e1 doutros pintores, a xulgar pola gran cantidade de variantes que sobreviviron: \u00ab... \u00c9 as\u00ed como o mesmo Rafael, que ti\u00f1a tanta riqueza inventiva, adoitaba traballar, sempre partindo de catro ou seis xeitos diferentes de expo\u00f1er a escena, cada unha delas diferente ao resto, e todas elas cheas de graza e finura\u00bb escribiu un autor trala morte deste. Para John Shearman, a arte de Rafael marca \u00abun desprazamento dos recursos desde a produci\u00f3n cara \u00e1 investigaci\u00f3n e o desenvolvemento\u00bb.\nCando estaba satisfeito cunha composici\u00f3n a mi\u00fado traslad\u00e1baa a cart\u00f3n a escala real, que posteriormente perforaba cun buril, deixando buracos por onde deixaba pasar un pouco de feluxe, de modo que quedaban li\u00f1as na superficie final como gu\u00eda. Tam\u00e9n fixo un uso exhaustivo e pouco habitual, tanto en papel como en xeso, dunha \u00abagulla cega\u00bb, marcando li\u00f1as que deixaban s\u00f3 unha fendedura, pero ningunha marca. Estas poden ser vistas no muro de \"A escola de Atenas\" e en moitos outros debuxos. Os \"Cart\u00f3ns de Rafael\", como dese\u00f1os para tapices que eran, foron completamente coloreados con pintura \u00f3 temple, e foron enviados a Bruxelas para ser tecidos.\nNas \u00faltimas obras pintadas polo taller, os debuxos son a mi\u00fado moito mellores que a pintura. A maior parte dos seus debuxos son bastante detallados, incluso os bosquexos iniciais con figuras espidas est\u00e1n cuidadosamente feitos, e os posteriores debuxos de preparaci\u00f3n te\u00f1en un alto nivel de acabado, con sombreados e, \u00e1s veces, zonas iluminadas en branco. Carec\u00edan da liberdade e a enerx\u00eda dalg\u00fans dos bosquexos de Leonardo ou de Michelangelo, pero sempre moi satisfactorios desde o punto de vista est\u00e9tico. Foi un dos \u00faltimos artistas en utilizar de xeito habitual un dispositivo met\u00e1lico, a\u00ednda que tam\u00e9n soubo facer un soberbio uso da t\u00e9cnica m\u00e1is libre do carb\u00f3n vermello ou negro. Nos seus \u00faltimos anos foi un dos primeiros artistas en usar modelos femininos para debuxos preparatorios, a\u00ednda que cabo mencionar que habitualmente us\u00e1banse homes para estudo de ambos os sexos.\nGravados.\nRafael non fixo directamente os gravados, sen\u00f3n que buscou a colaboraci\u00f3n de Marcantonio Raimondi para reproducilos a partir dos seus debuxos, colaboraci\u00f3n que deu lugar a moitos dos gravados italianos m\u00e1is afamados do s\u00e9culo e que marcou a evoluci\u00f3n desta arte. Este interese polos gravados non \u00e9 habitual entre os grandes mestres; dos seus contempor\u00e1neos, s\u00f3 Tiziano, quen traballou con Raimondi, pero dunha forma menos satisfactoria. Fix\u00e9ronse ao redor de cincuenta pranchas, algunhas copiando pinturas co\u00f1ecidas de Rafael, pero outras aparentemente sobre dese\u00f1os orixinais expresamente pensados polo mestre. Parte destes debuxos preparatorios perderonse, e a s\u00faa existencia co\u00f1\u00e9cese soamente porque Raimondi trasladounos ao gravado.\nOs gravados orixinais m\u00e1is famosos xurdidos desta colaboraci\u00f3n foron \"Lucrecia\", o \"Xu\u00edzo de Paris\" e \"O masacre dos Inocentes\" (do que foron gravadas d\u00faas versi\u00f3ns practicamente id\u00e9nticas). Entre os gravados baseados en pinturas cabo destacar \"O Parnaso\" (con diferenzas considerables respecto do orixinal) e \"Galatea\". F\u00f3ra de Italia, os de Raimondi e outros foron a principal v\u00eda de divulgaci\u00f3n da arte de Rafael ata o s\u00e9culo XX. Baviero Carocci, chamado por Vasari \u00abIl Baviera\u00bb, un axudante a quen Rafael confiaba o seu di\u00f1eiro, quedou en posesi\u00f3n de moitas das pranchas logo da morte do artista, e tivo \u00e9xito na nova ocupaci\u00f3n de editor de gravados.\nVida privada e morte.\nRafael viv\u00eda en Borgo, con bastante luxo e nun pazo dese\u00f1ado por Bramante. Nunca casou, pero en 1514 comprometeuse con Mar\u00eda Bibbiena, sobri\u00f1a do cardeal Medici. Parece que o seu amigo, o cardeal, forzou o compromiso, e que a falta de entusiasmo do artista non fixo posible os esponsais antes da s\u00faa morte en 1520. D\u00edxose que tivo varias relaci\u00f3ns amorosas, pero mentres viviu en Roma gozou dunha relaci\u00f3n permanente con Margherita Luti, \u00abLa Fornarina\u00bb, chamada as\u00ed por ser filla dun panadeiro (\"fornaio\" en italiano) de orixe sien\u00e9s chamado Francesco Luti, que viv\u00eda na \"Via del Governo Vecchio\".\nFoi nomeado \"mordomo\" do papa Le\u00f3n X, o que lle daba certo status ante a corte e uns ingresos adicionais, as\u00ed como tam\u00e9n, cabaleiro da \"Orde Papal da Espora Dourada \". Vasari afirma que estes nomeamentos, e ao igual que os moitos encargos feitos por estes, puideron ser motivo e explicaci\u00f3n do atraso do seu casamento. Segundo Vasari, a s\u00faa prematura morte nun Venres Santo (6 de abril de 1520, posiblemente o d\u00eda do seu trinta e sete aniversario) foi debido a unha noite na cal tivo excesivas relaci\u00f3ns sexuais con \u00abLa Fornarina\u00bb, tras o cal enfermou con febre, e ao non lle confesar aos doutores a verdadeira causa, non lle foi administrado o coidado correcto, o que lle causou a morte. Fose cal fose a causa, na agudizaci\u00f3n da s\u00faa enfermidade, que durou quince d\u00edas, puido recibir a extremaunci\u00f3n e puxo as s\u00faas cousas en orde. Ditou o seu testamento, mediante o cal deixou suficiente di\u00f1eiro para manutenci\u00f3n da s\u00faa amante, confiados ao seu leal servente Baviera, e deixou a maior parte do contido do seu taller a Giulio Romano e a Penni. Cumprindo a s\u00faa solicitude, foi enterrado no Pante\u00f3n de Roma.\nA biograf\u00eda de Vasari, di que naceu en Venres Santo, e que en 1483, ese d\u00eda foi o 28 de marzo. Isto significa que se Rafael efectivamente naceu e morreu en Venres Santo, en realidade non morreu o d\u00eda do seu aniversario, xa que o Venres Santo de 1520 foi 6 de abril. O seu funeral foi grandioso e acudiu unha gran multitude. A inscrici\u00f3n no seu sarc\u00f3fago de m\u00e1rmore, un pareado elex\u00edaco escrito por Pietro Bembo, di:\nPode traducirse como \"Aqu\u00ed xace Rafael, polo que en vida temeu ser vencida a natureza, e ao morrer el, temeu morrer ela.\"\nInfluencia.\nGozou da admiraci\u00f3n dos seus contempor\u00e1neos, a\u00ednda que a s\u00faa influencia no desenvolvemento da arte no seu s\u00e9culo foi menor que a de Michelangelo. O manierismo, que comezou m\u00e1is ou menos no tempo da s\u00faa morte, e o barroco posterior, levaron a arte nunha \u00abdirecci\u00f3n completamente oposta\u00bb \u00e1s calidades rafaelinas; \u00abcoa morte de Rafael, a arte cl\u00e1sica -o Alto Renacemento- afundiuse, segundo manifesta Walter Friedlander. Non obstante, pronto foi considerado como modelo ideal para aqueles que detestaban os excesos do manierismo:\nAs composici\u00f3ns de Rafael foron sempre admiradas e estudadas, e convert\u00e9ronse en \u00abxoia\u00bb da arte acad\u00e9mica. O per\u00edodo de maior influencia estendeuse desde finais do s\u00e9culo XVII ata finais do s\u00e9culo XIX, en que foron moi admirados tanto o seu perfecto equilibrio como o seu decoro. Foi visto como o modelo perfecto da historia da pintura, e o mesmo tempo era considerado como o m\u00e1is elevado da xerarqu\u00eda dos x\u00e9neros. Sir Joshua Reynolds, na s\u00faa obra \"Discursos\", encomiou a s\u00faa \u00absimple, grave e maxestosa dignidade\u00bb e dixo que se sit\u00faa como o principal dos primeiros [sobre os mellores] pintores\u00bb, especialmente polos seus frescos (entre os que inclu\u00eda os \"Cart\u00f3ns\") , mentres que \u00abMichelangelo reclama o seguinte lugar. Non posu\u00eda tantas calidades excelsas e descomunais como Rafael, pero as que posu\u00edu eran do m\u00e1is alto nivel\u00bb. Fac\u00e9ndose eco das opini\u00f3ns do s\u00e9culo XVI expresadas anteriormente, Reynolds concl\u00fae:\nReynolds mostraba menos entusiasmo polas pinturas de cabalete de Rafael, pero a lixeira sentimentalidade que desprenden f\u00edxoas moi populares durante o s\u00e9culo XIX: \u00abAfix\u00e9mosnos a elas desde a infancia, a trav\u00e9s dun enorme n\u00famero de reproduci\u00f3ns, cousa xamais feita por alg\u00fan outro artista...\u00bb escribiu W\u00f6lfflin, quen nacera en 1862, sobre a obra \"As Virxes\" do florentino. En Inglaterra, no s\u00e9culo XIX, a Irmandade Prerrafaelista reaccionou explicitamente en contra da s\u00faa influencia (e tam\u00e9n en contra da dos seus admiradores, como \u00abSir Sploshua\u00bb), en busca dun retorno cara aos estilos anteriores a s\u00faa \u00abnefasta\u00bb influencia. Segundo John Ruskin:\nA\u00ednda no s\u00e9culo XX foi considerado por cr\u00edticos como Bernard Berenson como o \u00abm\u00e1is famoso e m\u00e1is querido mestre do Alto Renacemento\u00bb, pero todo indica que neste s\u00e9culo foi superado en aprecio por Michelangelo e Leonardo.\nObras.\nDas obras de Rafael destaca a Escola de Atenas, pintada na galer\u00eda \"Stanza della Segnatura\" no Vaticano."}
{"id": "20387", "revid": "114", "url": "https://gl.wikipedia.org/wiki?curid=20387", "title": "Medieval", "text": ""}
{"id": "20388", "revid": "25871", "url": "https://gl.wikipedia.org/wiki?curid=20388", "title": "Macap\u00e1", "text": "Macap\u00e1 \u00e9 a capital e o maior concello do Estado brasileiro do Amap\u00e1. \u00c9 a \u00fanica capital de estado brasileira que non ten ligaz\u00f3n por estrada con outras capitais de estado. Est\u00e1 a 345\u00a0km de Bel\u00e9m do Par\u00e1, percorridos en 40 minutos de avi\u00f3n ou de 20 a 24 horas de barco, nas li\u00f1as regulares que funcionan na rexi\u00f3n. Sit\u00faase \u00e1 marxe do brazo m\u00e1is curto do r\u00edo Amazonas no seu acceso ao mar.\nA orixe da toponimia \u00e9 ind\u00edxena, do ramo ling\u00fc\u00edstico tup\u00ed, sendo unha corruptela do termo \"macapaba\", que significa \"lugar das bacabas, unha palmeira nativa da rexi\u00f3n. O primeiro nome da rexi\u00f3n, por\u00e9n, en 1544, foi \"Adelantado de Nueva Andaluzia\", dado polos espa\u00f1ois. Pero a cidade orixinouse soamente despois da construci\u00f3n do Fortaleza de S\u00e3o Jos\u00e9 no s\u00e9culo XVIII, para defender o acceso ao r\u00edo Amazonas cando aquela rexi\u00f3n xa pertenc\u00eda a Portugal. Algunhas construci\u00f3ns daquel s\u00e9culo a\u00ednda permanecen na cidade.\nO sur da cidade \u00e9 atravesado pola Li\u00f1a do Ecuador. As principais actividades econ\u00f3micas da cidade son o comercio e os servizos. A industria creceu un pouco coa creaci\u00f3n da \"\u00c1rea de Livre Com\u00e9rcio de Macap\u00e1\". O turismo ten gran potencial pola proximidade da Amazonia e ten unha boa infraestrutura, pero a distancia das grandes cidades brasileiras dificulta un crecemento moi acentuado desa actividade."}
{"id": "20389", "revid": "98629", "url": "https://gl.wikipedia.org/wiki?curid=20389", "title": "Foguete espacial", "text": " \nUn foguete espacial \u00e9 unha m\u00e1quina que, utilizando un motor de combusti\u00f3n, produce a enerx\u00eda cin\u00e9tica necesaria para a expansi\u00f3n dos gases, que son lanzados a trav\u00e9s dun tubo propulsor (chamada propulsi\u00f3n por reacci\u00f3n). Por extensi\u00f3n, o veh\u00edculo, xeralmente espacial, que presenta motor de propulsi\u00f3n deste tipo \u00e9 denominado foguete ou m\u00edsil. Normalmente, o seu obxectivo \u00e9 enviar artefactos (especialmente sat\u00e9lites artificiais e sondas espaciais) ou espazonaves e seres humanos ao espazo.\nUn foguete est\u00e1 formado por unha estrutura, un motor de propulsi\u00f3n por reacci\u00f3n e unha carga \u00fatil. A estrutura serve para abrigar os tanques de propelente e oxidante e a carga \u00fatil. Ch\u00e1mase tam\u00e9n de \"foguete\" o motor de propulsi\u00f3n s\u00f3.\nHistoria.\nA orixe do foguete \u00e9 probabelmente oriental. A primeira noticia que se ten dado do seu uso \u00e9 do ano 1232, na China, onde foi inventada a p\u00f3lvora.\nExisten relatos do uso de foguetes chamados \"frechas de fogo voadoras\" no s\u00e9culo XIII, na defensa da capital da provincia chinesa de Henan.\nOs foguetes foron introducidos na Europa polos \u00e1rabes.\nDurante os s\u00e9culos XV e XVI foi utilizado como arma incendiaria. Posteriormente, co perfeccionamento da artillar\u00eda, o foguete b\u00e9lico desapareceu at\u00e9 ao s\u00e9culo XIX, e foi utilizado novamente durante as Guerras napole\u00f3nicas.\nOs foguetes do coronel ingl\u00e9s Willian Congreve foron usados na Espa\u00f1a durante o sitio de C\u00e1diz (1810), na primeira guerra Carlista (1833 - 1840) e durante a guerra de Marrocos(1860).\nNos finais do s\u00e9culo XIX e principios do s\u00e9culo XX, apareceron os primeiros cient\u00edficos que viron o foguete como un sistema para propulsionar veh\u00edculos aeroespaciais tripulados. Entre eles destacan o ruso Konstantin Tsiolkovskii, o alem\u00e1n Hermann Oberth e o estadounidense Robert Hutchings Goddard, e, m\u00e1is tarde os rusos Sergei Koroliov e Valentin Gruchensko e o alem\u00e1n Wernher von Braun.\nOs foguetes constru\u00eddos por Goddard, a\u00ednda que pequenos, xa ti\u00f1an todos os principios dos modernos foguetes, como orientaci\u00f3n por xiroscopios, por exemplo.\nOs alem\u00e1ns, liderados por Wernher von Braun, desenvolveron durante a segunda guerra mundial os foguetes \"V-1\" e \"V-2\" (\"A-4\" na terminolox\u00eda alem\u00e1), que foron a base para as indagaci\u00f3ns sobre foguetes dos EUA e da URSS na posguerra. Ambas as bombas nazis, usadas para bombardear Par\u00eds e Londres no final da guerra, poden ser m\u00e1is ben definidas como \"m\u00edsiles\". En rigor, a V-1 non chega a ser un foguete, sen\u00f3n mais ben un m\u00edsil que voa como un avi\u00f3n a reacci\u00f3n.\nInicialmente foron desenvolvidos foguetes especificamente destinados para uso militar, normalmente co\u00f1ecidos como m\u00edsiles bal\u00edsticos intercontinentais. Os programas espaciais que os estadounidenses e os rusos puxeron en marcha base\u00e1ranse en foguetes proxectados con finalidades propias para a astron\u00e1utica, derivados destes foguetes de uso militar. Particularmente os foguetes usados no programa espacial sovi\u00e9tico eran derivados do R.7, m\u00edsil bal\u00edstico, que acabou sendo usado para lanzar as misi\u00f3ns do Programa Sputnik.\nDestacan, polo lado estadounidense, o Astrobee, o Vanguard, o Redstone, o \"Atlas\", o \"Agena\", o \"Thor-Agena\", o \"Atlas-Centauro\", a serie \"Delta\", os \"Tit\u00e1ns\" e \"Saturno\" (entre os cales o \"Saturno V\" - o maior foguete de todos os tempos, que tornou pos\u00edbel o programa \"Apollo\" ), e, polo lado sovi\u00e9tico, os foguetes designados polas letras \"A, B, C, D e G\" (estes dous \u00faltimos tiveron un papel semellante aos \"Saturnos\" estadounidenses), denominados Proton.\nOutros pa\u00edses que constru\u00edron foguetes, nun programa espacial propio, son Francia, o Reino Unido (que o abandonou), e a China, o Xap\u00f3n e a India, as\u00ed como o consorcio europeo que constitu\u00edu a Axencia Espacial Europea (ESA) que constru\u00edu e lanzou o foguete \"Ariane\".\nPrincipio de funcionamento.\nO principio de funcionamento do motor de foguete bas\u00e9ase na terceira lei de Newton, a lei da \"acci\u00f3n e reacci\u00f3n\", que di que \"a toda acci\u00f3n corresponde unha reacci\u00f3n, coa mesma intensidade, mesma direcci\u00f3n e sentido contrario\".\nImaxinemos unha c\u00e1mara pechada onde exista un gas en combusti\u00f3n. A queima do gas ir\u00e1 producir presi\u00f3n en todas as direcci\u00f3ns. A c\u00e1mara non se mover\u00e1 en ningunha direcci\u00f3n pois as forzas nas paredes opostas da c\u00e1mara anularanse.\nSe introducirmos unha tobeira na c\u00e1mara, onde os gases poidan escapar, haber\u00e1 un desequilibrio. A presi\u00f3n exercida nas paredes laterais opostas continuar\u00e1 non producindo forza, pois a presi\u00f3n dun lado anular\u00e1 a do outro. Xa a presi\u00f3n exercida na parte superior da c\u00e1mara producir\u00e1 pulo, pois non hai presi\u00f3n no lado de baixo (onde est\u00e1 a tobeira).\nAs\u00ed, o foguete deslocarase para arriba por \"reacci\u00f3n\" \u00e1 presi\u00f3n exercida polos gases en combusti\u00f3n na c\u00e1mara de combusti\u00f3n do motor. Por isto este tipo de motor \u00e9 chamado de \"propulsi\u00f3n por reacci\u00f3n\".\nComo no espazo exterior non hai os\u00edxeno para queimar co combust\u00edbel, o foguete debe levar almacenado en tanques non s\u00f3 o \"propelente\" (combust\u00edbel), mais tam\u00e9n o \"oxidante\" (comburente).\nA magnitude do \"empuxe\" producido (expresi\u00f3n que designa a forza producida polo motor de foguete) depende da masa e da velocidade dos gases expelidos pola tobeira. Logo, canto maior sexa a temperatura dos gases expelidos, maior o pulo. As\u00ed, xorde o problema de protexer a c\u00e1mara de combusti\u00f3n e a tobeira das altas temperaturas producidas pola combusti\u00f3n. Unha maneira enxe\u00f1osa de facer isto \u00e9 usar un fino chorro do propio propelente usado polo foguete nas paredes do motor, para formar un illante t\u00e9rmico e refrixerar o motor.\nTipos de foguete.\nCanto ao tipo de combust\u00edbel usado, existen dous tipos de foguete:\nCanto ao n\u00famero de etapas, un foguete pode ser:\nO futuro.\nO foguete convencional deber\u00e1 pasar por alg\u00fans avances nos pr\u00f3ximos anos, a\u00ednda que deba ser o maior respons\u00e1bel, por moito tempo, polo env\u00edo de astronautas e sat\u00e9lites artificiais ao espazo.\nA adopci\u00f3n de veh\u00edculos reutiliz\u00e1beis, como o \u00d3mnibus Espacial (en Portugal: Vaiv\u00e9m Espacial) da Nasa, debe ampliarse. Os \u00d3mnibus Espaciais engalan como un foguete convencional, mais p\u00f3usanse como avi\u00f3ns, grazas \u00e1 s\u00faa aerodin\u00e1mica especial.\nUn motor revolucionario, que pode facer avanzar a tecnolox\u00eda astron\u00e1utica, \u00e9 o motor \"Scramjet\", capaz de atinxir velocidades hipers\u00f3nicas de at\u00e9 15 veces a velocidade do son. O motor Scramjet non pos\u00fae partes m\u00f3beis, e obt\u00e9n a compresi\u00f3n necesaria para a combusti\u00f3n polo ar que entra pola fronte, impulsado pola propia velocidade do veh\u00edculo no ar. A Nasa testou con \u00e9xito un motor deste tipo en 2004. O foguete, chamado X-43A, foi levado \u00e1 altitude de 12.000 m por un avi\u00f3n B-52, e lanzado na punta dun foguete Pegasus a altitude de 33000 m. El atinxiu a velocidade r\u00e9cord de 11000 Km/h.\nOutra posibilidade de avance na tecnolox\u00eda de motores de foguetes \u00e9 o uso de propulsi\u00f3n nuclear, en que un reactor nuclear quenta un gas producindo un chorro que \u00e9 usado para producir empuxo. Ou a\u00ednda a idea de constru\u00edr un foguete en forma de vela, que \u00e9 acelerado polo vento solar, o que permitir\u00eda maior velocidade e viaxes a distancias maiores."}
{"id": "20391", "revid": "23204", "url": "https://gl.wikipedia.org/wiki?curid=20391", "title": "Holanda Setentrional", "text": "Holanda do Norte (neerland\u00e9s: \"Noord-Holland\") \u00e9 unha das doce provincias que conforman o Reino dos Pa\u00edses Baixos. Est\u00e1 situada no noroeste do pa\u00eds e a s\u00faa capital provincial \u00e9 de Haarlem. A cidade m\u00e1is importante da rexi\u00f3n, e capital do pa\u00eds, \u00e9 \u00c1msterdan.\nXeograf\u00eda.\nHolanda Setentrional \u00e9 unha gran pen\u00ednsula entre o Mar do Norte e o IJsselmeer. M\u00e1is da metade da provincia consiste en terras ga\u00f1adas ao mar, ou p\u00f3lder, situadas baixo o nivel do mar.\nAs cidades m\u00e1is grandes da provincia son \u00c1msterdan, Haarlem, Hilversum, Den Helder, Alkmaar, Zaandam e Hoorn. A illa de Texel \u00e9 tam\u00e9n parte de holanda Setentrional, e ten invitado \u00e1s illas de Bonaire, Saba e San Eustaquio nas Antillas Neerlandesas para que formen parte do Estado, m\u00e1is ningunha decisi\u00f3n se ten tomado at\u00e9 o momento.\nHolanda Setentrional constit\u00fae unha rexi\u00f3n do sistema de c\u00f3digos da Organizaci\u00f3n Internacional para a Estandarizaci\u00f3n, co c\u00f3digo ISO 3166-2: NL-NH.\nHistoria.\nAs provincias de Holanda Setentrional e Holanda Meridional naceron en 1840 da divisi\u00f3n da antiga provincia de Holanda. En 1940 cedeu as illas de Vlieland e Terschelling \u00e1 provincia de Frisia. En 1950, a antiga illa de Urk cedeuse \u00e1 provincia de Overijssel. Na \u00e9poca das Provincias Unidas, a provincia de Holanda recib\u00eda o nome de provincia de Holanda e Frisia Occidental, en referencia \u00e1 conquista desa parte de Frisia na Idade Media. O escudo de Holanda Setentrional a\u00ednda consiste nas armas de Holanda e Frisia combinadas.\nMunicipios.\nHolanda Setentrional div\u00eddese en 48 municipios:\nFrisia Occidental.\nFrisia Occidental \u00e9 unha rexi\u00f3n de Holanda Setentrional (non da provincia de Frisia). Componse dos municipios de Alkmaar, Andijk, Drechterland, Enkhuizen, Harenkarspel, Heerhugowaard, Hoorn, Langedijk, Medemblik, Niedorp, Noorder-Koggenland, Obdam, Opmeer, Schagen, Stede Broec, Wervershoof, Wester-Koggenland e Wognum."}
{"id": "20392", "revid": "23204", "url": "https://gl.wikipedia.org/wiki?curid=20392", "title": "Holanda Meridional", "text": "Holanda Meridional \u00e9 unha das doce provincias que conforman o Reino dos Pa\u00edses Baixos. Igual que as demais provincias, est\u00e1 gobernada por un comisionado designado polo monarca e unha c\u00e1mara lexislativa elixida mediante sufraxio universal.\nAs cidades m\u00e1is importantes de Holanda meridional son Rotterdam, A Haia, Zoetermeer, Dordrecht e Leiden."}
{"id": "20393", "revid": "85894", "url": "https://gl.wikipedia.org/wiki?curid=20393", "title": "Macei\u00f3", "text": "Macei\u00f3 \u00e9 a capital do estado brasileiro de Alagoas. Sit\u00faase entre o Oc\u00e9ano Atl\u00e1ntico e a lagoa de Munda\u00fa, que ten grande importancia econ\u00f3mica para moitas familias de pescadores que viven nas s\u00faas marxes.\nFundada en 5 de decembro de 1815, despois de ser separada da \"Vila Madalena de Alagoas do Sul\" (actual cidade de Marechal Deodoro), a cidade vive hoxe principalmente do comercio e servizos, dalgunhas industrias, do seu porto, pero a actividade econ\u00f3mica que a torna m\u00e1is famosa \u00e9 o turismo. As belas praias da cidade, como Paju\u00e7ara e Ponta Verde, ou da s\u00faa proximidade, como a Praia do Gunga, e os paseos de barco nos arrecifes pr\u00f3ximos, atraen brasileiros e tam\u00e9n moitos estranxeiros. Pola presenza de tantos turistas, a vida nocturna da cidade ten diversas opci\u00f3ns, dende bares ata \"shows\" t\u00edpicos."}
{"id": "20398", "revid": "56817", "url": "https://gl.wikipedia.org/wiki?curid=20398", "title": "F\u00e9mur", "text": "O f\u00e9mur \u00e9 o \u00f3so m\u00e1is longo e m\u00e1is voluminoso do corpo humano, e local\u00edzase na coxa.\nTam\u00e9n \u00e9 o \u00f3so m\u00e1is resistente. O f\u00e9mur consiste nunha di\u00e1fise central, na ep\u00edfise proximal que se prolonga, a trav\u00e9s dun pescozo, at\u00e9 unha cabeza (esf\u00e9rica) \u2014que o articula co \u00f3so do cadril\u2014 e na ep\u00edfise distal que se divide en dous c\u00f3ndilos, que se ligan \u00e1 tibia e \u00e1 r\u00f3tula.\nUnha persoa de 1,80 m ten un f\u00e9mur de aproximadamente 50\u00a0cm.\nO f\u00e9mur presenta tres caras (anterior, externa e interna) e tres beirass (posterior, externa e interna) na s\u00faa di\u00e1fise.\nDi\u00e1fise femoral.\nNo intersticio ins\u00edrense os m\u00fasculos adductores, cuxa orixe at\u00f3pase no bordo inferior do coxal, na parte anterior do isquion e pube. Tam\u00e9n se insire aqu\u00ed a porci\u00f3n curta do b\u00edceps femoral.\nEp\u00edfise proximal.\nConsta de varias estruturas. Unha parte delas, articulares (articulaci\u00f3n coxofemoral) e outra parte delas destinadas a inserci\u00f3ns musculares.\nNa cara externa ins\u00e9rtanse os m\u00fasculos gl\u00fateo mediano e maior, nesta orde. Cada un deles axudado por unha bolsa de deslizamento.\nNo bordo superior ins\u00e9rtase o m\u00fasculo piramidal da pelve; no bordo inferior o gl\u00fateo maior; no bordo anterior o gl\u00fateo menor e no bordo posterior o cadrado femoral.\nEp\u00edfise distal.\nA ep\u00edfise distal cont\u00e9n unha serie de estruturas que forman parte do xeonllo, son os c\u00f3ndilos femorais. Est\u00fadianse seis caras:"}
{"id": "20402", "revid": "5687737", "url": "https://gl.wikipedia.org/wiki?curid=20402", "title": "Climograma", "text": "Un climograma ou diagrama clim\u00e1tico \u00e9 un gr\u00e1fico de dobre entrada que representa temperaturas e precipitaci\u00f3ns correspondentes a unha Estaci\u00f3n meteorol\u00f3xica nun ciclo anual. Os datos acostuman ser medias mensuais e normalizadas (medias de observaci\u00f3ns de 15 anos ou m\u00e1is) e repres\u00e9ntase a evoluci\u00f3n destas \u00f3 longo dos doce meses do ano. Normalmente repres\u00e9ntanse as temperaturas cun gr\u00e1fico li\u00f1al e as precipitaci\u00f3ns con barras. \u00c9 un gr\u00e1fico moi sinxelo e que permite estudar as caracter\u00edsticas b\u00e1sicas do clima dun lugar. Resulta moi pr\u00e1ctico representar a escala das precipitaci\u00f3ns \u00f3 dobre das temperaturas (sempre que non te\u00f1amos uns valores moi elevados de precipitaci\u00f3ns), deste xeito os meses en que se produce aridez, que segundo o \u00edndice de Gaussen son aqueles nos que a precipitaci\u00f3n \u00e9 inferior \u00f3 dobre das temperaturas, vense moi claramente, xa que as barras das precipitaci\u00f3ns van por baixo da curva de temperaturas. Delimitar os meses \u00e1ridos \u00e9 moi \u00fatil para o estudo das caracter\u00edsticas dun clima.\nTanto a temperatura como a precipitaci\u00f3n te\u00f1en que referirse a datos medios sobre un n\u00famero amplo de anos observados: uns trinta se se queren obter conclusi\u00f3ns clim\u00e1ticas significativas, uns cinco se se queren estudar as tendencias conxunturais, ou tam\u00e9n dun s\u00f3 ano.\nEstrutura dun climograma.\nOs diagramas clim\u00e1ticos te\u00f1en un eixe de abscisas onde se encontran os meses do ano, un eixe de ordenadas \u00e1 esquerda (normalmente) onde se encontra a escala das temperaturas e un eixe de ordenadas \u00e1 dereita onde se encontra a escala das precipitaci\u00f3ns. A\u00ednda que \u00e1s veces non se faga as\u00ed a escala de precipitaci\u00f3ns debe ser sempre o dobre ca de temperaturas se se quere que o diagrama represente correctamente a existencia ou non de estaci\u00f3n seca, xa que segundo o \u00edndice de Gaussen, o \u00edndice de aridez est\u00e1 definido por: Precipitaci\u00f3ns en mm = Temperaturas en \u00b0C x 2 (se as precipitaci\u00f3ns en mm son inferiores \u00f3 dobre da temperatura media en graos cent\u00edgrados, o mes \u00e9 seco, mentres que non o \u00e9 se resulta unha cifra maior).\nNo climograma cl\u00e1sico as temperaturas pres\u00e9ntanse nunha li\u00f1a e as precipitaci\u00f3ns en barras. Normalmente eng\u00e1dense os datos das precipitaci\u00f3ns medias anuais e a temperatura media anual.\nInferencias dun climograma.\nPara sacar conclusi\u00f3ns dun climograma \u00e9 necesario ter en conta os seguintes factores:\nTendo en conta todo isto, p\u00f3dese reco\u00f1ecer o clima \u00f3 que pertence o diagrama clim\u00e1tico (climograma), xa que cada clima ten unhas caracter\u00edsticas t\u00edpicas.\nLocalizaci\u00f3n clim\u00e1tica.\nA an\u00e1lise dun climograma debe permitir deducir a localizaci\u00f3n clim\u00e1tica do lugar \u00f3 que se refire. O proceso de interpretaci\u00f3n dun climograma pode ser o seguinte:"}
{"id": "20403", "revid": "15490", "url": "https://gl.wikipedia.org/wiki?curid=20403", "title": "1472", "text": "Outros.\nHistoria ano a ano"}
{"id": "20404", "revid": "56817", "url": "https://gl.wikipedia.org/wiki?curid=20404", "title": "1471", "text": "Outros.\nHistoria ano a ano"}
{"id": "20405", "revid": "624", "url": "https://gl.wikipedia.org/wiki?curid=20405", "title": "1470", "text": "Outros.\nHistoria ano a ano"}
{"id": "20406", "revid": "114", "url": "https://gl.wikipedia.org/wiki?curid=20406", "title": "CIA", "text": ""}
{"id": "20407", "revid": "98629", "url": "https://gl.wikipedia.org/wiki?curid=20407", "title": "1469", "text": "Outros.\nHistoria ano a ano"}
{"id": "20408", "revid": "56817", "url": "https://gl.wikipedia.org/wiki?curid=20408", "title": "1468", "text": "Outros.\nHistoria ano a ano"}
{"id": "20409", "revid": "56817", "url": "https://gl.wikipedia.org/wiki?curid=20409", "title": "1467", "text": "Outros.\nHistoria ano a ano"}
{"id": "20410", "revid": "56817", "url": "https://gl.wikipedia.org/wiki?curid=20410", "title": "1466", "text": "Outros.\nHistoria ano a ano"}
{"id": "20411", "revid": "56817", "url": "https://gl.wikipedia.org/wiki?curid=20411", "title": "1465", "text": "Outros.\nHistoria ano a ano"}
{"id": "20412", "revid": "98629", "url": "https://gl.wikipedia.org/wiki?curid=20412", "title": "Part\u00edcula (ling\u00fc\u00edstica)", "text": "Unha part\u00edcula \u00e9 un morfema gramatical non aut\u00f3nomo que, xunto co morfema l\u00e9xico, forma unha palabra.\nAs part\u00edculas poden ser:"}
{"id": "20413", "revid": "17467", "url": "https://gl.wikipedia.org/wiki?curid=20413", "title": "Arp\u00edas", "text": ""}
{"id": "20414", "revid": "17467", "url": "https://gl.wikipedia.org/wiki?curid=20414", "title": "Arp\u00eda", "text": ""}
{"id": "20415", "revid": "109216", "url": "https://gl.wikipedia.org/wiki?curid=20415", "title": "Part\u00edcula subat\u00f3mica", "text": "Unha part\u00edcula subat\u00f3mica \u00e9 unha part\u00edcula m\u00e1is pequena que un \u00e1tomo; pode ser elemental ou composta. A f\u00edsica de part\u00edculas e a f\u00edsica nuclear inter\u00e9sanse polo estudo destas part\u00edculas, as s\u00faas interacci\u00f3ns e a materia constitu\u00edda por elas que non se agregan en \u00e1tomos.\nEstas part\u00edculas incl\u00faen constitu\u00edntes at\u00f3micos como electr\u00f3ns, prot\u00f3ns e neutr\u00f3ns. Os prot\u00f3ns e neutr\u00f3ns son part\u00edculas compostas, xa que est\u00e1n constitu\u00eddas por quarks. Un prot\u00f3n consiste en dous quarks de arriba e un quark de abaixo Os quarks mant\u00e9\u00f1ense unidos mediante part\u00edculas chamadas glu\u00f3ns. Existen seis tipos diferentes de quarks, que te\u00f1en os estra\u00f1os nomes de quark de arriba, quark de abaixo, quark estra\u00f1o, quark encantado, quark do fondo e quark superior.\nOutras part\u00edculas incl\u00faen os fot\u00f3ns e neutrinos, que se producen abondosamente no sol. Por\u00e9n, a maior\u00eda das part\u00edculas descobertas e estudadas non se atopan en condici\u00f3ns normais na terra. Prod\u00facense nos raios c\u00f3smicos e durante procesos de separaci\u00f3n en aceleradores de part\u00edculas. Existen ducias doutras part\u00edculas subat\u00f3micas.\nDescubrimento.\nEstas part\u00edculas foron descobertas a partir do final do s\u00e9culo XIX. No decorrer do s\u00e9culo XX foi comprobada a existencia de aproximadamente 200 destes corp\u00fasculos e as leis que gobernan as s\u00faas inter-relaci\u00f3ns e interacci\u00f3ns. A s\u00faa cantidade e complexidade levou ao desenvolvemento de formulaci\u00f3ns matem\u00e1ticas cada vez mais complexas na tentativa de predicir o seu comportamento. Na actualidade, os estudosos, a trav\u00e9s de exercicios te\u00f3ricos e experimentos pr\u00e1cticos, buscan teor\u00edas para unificar e simplificar o estudo da estrutura universal, cuxo tecido se desdobra a cada novo descubrimento.\nOs f\u00edsicos que descubriron alg\u00fans destas part\u00edculas utilizaron nomenclaturas que poden ser consideradas ou soar estra\u00f1as. Por\u00e9n, analizando m\u00e1is profundamente, observaremos que os quarks, por exemplo, chamados quark superior, quark do fondo, quark estra\u00f1o, quark encantado, te\u00f1en raz\u00f3ns para recibiren estes nomes, que nos dan unha idea aproximada das propiedades singulares deses corp\u00fasculos.\nA primeira destas part\u00edculas, o electr\u00f3n, foi descuberta en 1897 por Joseph John Thomson. Ernest Rutherford. Bombardeando unha chapa met\u00e1lica con part\u00edculas alfa descubriu que apenas unha pequena fracci\u00f3n delas sufr\u00eda desviaci\u00f3ns de traxectoria. Con isto conclu\u00edu que as part\u00edculas que non se desviaban non encontraban no metal obst\u00e1culo que causase a deflexi\u00f3n da s\u00faa traxectoria. Desta forma, creou un modelo no cal os electr\u00f3ns xiraban en torno do n\u00facleo at\u00f3mico, que considerou a rexi\u00f3n central do \u00e1tomo e onde se situaba a maior parte da masa at\u00f3mica.\nO modelo de Rutherford base\u00e1base en \u00f3rbitas electr\u00f3nicas, isto \u00e9, compar\u00e1beis a un sistema planetario. Chegou \u00e1 conclusi\u00f3n de que a maior parte do \u00e1tomo se encontra baleira, estando practicamente a totalidade da s\u00faa masa no n\u00facleo, sendo este en torno de dez mil veces menor que o \u00e1tomo.\nDespois do descubrimento do n\u00facleo en 1911, xa se comprobou a existencia de moitas part\u00edculas subat\u00f3micas. F\u00f3ronse establecendo as leis fundamentais da materia-enerx\u00eda que gobernan as s\u00faas inter-relaci\u00f3ns e predicindo o comportamento das subpart\u00edculas. Isto levou aos cient\u00edficos a procurar encontrar soluci\u00f3ns te\u00f3ricas que unifiquen e simplifiquen o estudo da estrutura b\u00e1sica do universo.\nClases de part\u00edculas subat\u00f3micas.\nAtendendo \u00e1s individualidades e tam\u00e9n \u00e1 s\u00faa clasificaci\u00f3n en grupos, podemos considerar:"}
{"id": "20416", "revid": "56817", "url": "https://gl.wikipedia.org/wiki?curid=20416", "title": "1464", "text": "Outros.\nHistoria ano a ano"}
{"id": "20417", "revid": "25871", "url": "https://gl.wikipedia.org/wiki?curid=20417", "title": "1463", "text": "Outros.\nHistoria ano a ano"}
{"id": "20418", "revid": "89787", "url": "https://gl.wikipedia.org/wiki?curid=20418", "title": "Onom\u00e1stica", "text": "A onom\u00e1stica \u00e9 o ramo da lexicolox\u00eda que estuda os nomes propios. Div\u00eddese funtamentalmente en:"}
{"id": "20420", "revid": "75439", "url": "https://gl.wikipedia.org/wiki?curid=20420", "title": "Cent\u00f3n", "text": "Un cent\u00f3n (do grego \"kentron\") \u00e9 unha obra literaria composta utilizando versos ou fragmentos tirados de obras dun ou varios autores. Ten finalidade par\u00f3dica ou de homenaxe ao autor sobre o que se basean.\nOs cent\u00f3ns foron frecuentes na literatura grega e latina tard\u00edas, como o \"Cento Vergilianus\", dedicado por Falconia Proba a Honorio, que trataba acontecementos b\u00edblicos. O m\u00e1is famoso \u00e9 o \"Cento Nuptialis\" de D\u00e9cimo Magno Ausonio, que se estend\u00eda por 131 li\u00f1as tomadas de obras de Virxilio (da \"Eneida\", as \"Xe\u00f3rxicas\" e as \"\u00c9glogas\"). Na literatura moderna empreg\u00e1rono Sannazaro e Petrarca."}
{"id": "20423", "revid": "5863", "url": "https://gl.wikipedia.org/wiki?curid=20423", "title": "Heter\u00f3nimo", "text": "En cr\u00edtica literaria, os heter\u00f3nimos son os diversos nomes (diferentes de pseud\u00f3nimos) asumidos por un mesmo escritor. Ao contrario dos pseud\u00f3nimos, os heter\u00f3nimos constit\u00faen unha personalidade independente. O creador do heter\u00f3nimo \u00e9 chamado \"ort\u00f3nimo\". Os m\u00e1is co\u00f1ecidos heter\u00f3nimos son os do poeta portugu\u00e9s Fernando Pessoa: \"Alberto Caeiro\", \"\u00c1lvaro de Campos\" ou \"Ricardo Reis\". Tam\u00e9n son destacables \"Ossian\" de James Macpherson, \"Heriberto Bens\" de M\u00e9ndez Ferr\u00edn, \"Scardanelli\" de H\u00f6lderlin...\nNa gram\u00e1tica tradicional, as palabras heter\u00f3nimas son as que te\u00f1en ra\u00edz diferente mais que forman xuntas unha estrutura sem\u00e1ntica, como os nomes de parentesco (\"nai\", \"pai\", \"nora\", \"xenro\" etc.) os nomes de cor, os graos militares etc."}
{"id": "20424", "revid": "5312", "url": "https://gl.wikipedia.org/wiki?curid=20424", "title": "Hipocor\u00edstico", "text": "Un hipocor\u00edstico (do grego antigo \u1f51\u03c0\u03bf\u03ba\u03bf\u03c1\u03b9\u03c3\u03c4\u03b9\u03ba\u03cc\u03c2, derivado de \u1f51\u03c0\u03bf\u03ba\u03bf\u03c1\u03af\u03b6\u03bf\u03bc\u03b1\u03b9, ou sexa, \"chamar con voz suave\") \u00e9 unha palabra que transmite afecto ou cari\u00f1o, como os nomes \"Fran\", \"Sabeli\u00f1a\" etc. ou os apelativos, como \"pap\u00e1\". Os hipocor\u00edsticos f\u00f3rmanse de moitas maneiras, se ben a s\u00faa conformaci\u00f3n fon\u00e9tica parte de diversas transformaci\u00f3ns da palabra da cal se orixina, moitas veces motivadas na linguaxe infantil; entre eles podemos destacar:\nOs hipocor\u00edsticos tam\u00e9n sofren transformaci\u00f3ns fon\u00e9ticas dificilmente explicables: Francisco &gt; Farruco / Fuco. Ademais, alg\u00fans hipocor\u00edsticos ac\u00e1banse consolidando e orixinando nomes 'novos', como Catali\u00f1a &gt; Catuxa, Anxela &gt; Xela, Isabel &gt; Sabela, Alexandre &gt; Xandre etc."}
{"id": "20428", "revid": "3054", "url": "https://gl.wikipedia.org/wiki?curid=20428", "title": "Hier\u00f3glifo", "text": ""}
{"id": "20431", "revid": "2074", "url": "https://gl.wikipedia.org/wiki?curid=20431", "title": "Hieroglifo exipcio", "text": ""}
{"id": "20432", "revid": "109216", "url": "https://gl.wikipedia.org/wiki?curid=20432", "title": "Segunda revoluci\u00f3n industrial", "text": "A Segunda Revoluci\u00f3n industrial, acontecida entre os anos 1880 e 1945, \u00e9 a continuaci\u00f3n do avance tecnol\u00f3xico, iniciado coa revoluci\u00f3n industrial. Tam\u00e9n, \u00e9 a expresi\u00f3n do desenvolvemento do capitalismo, cos seus per\u00edodos de auxe e crise, en todo o mundo.\nHistoria.\n\u00d3 finalizar a s\u00e9tima d\u00e9cada do s\u00e9culo XIX, a primeira fase do capitalismo, a fase do libre comercio, comeza a mostrar signos de debilidade. En 1873, in\u00edciase a segunda gran crise do capitalismo, \u00e1 que se lle denominou \"a Gran Depresi\u00f3n\" e inda que houbo recuperaci\u00f3ns en 1880 e 1888, estas foron pasaxeiras proseguindo a crise ata mediados da 1890.\nPor outra parte, \u00f3 finalizar o s\u00e9culo XIX, a poboaci\u00f3n da rexi\u00f3n industrializada de Europa experimentou un extraordinario crecemento e para a s\u00faa alimentaci\u00f3n foi necesario recorrer \u00e1 importaci\u00f3n de cantidades cada vez maiores de alimentos e de materias primas de Europa Oriental, particularmente Rusia, e dos Estados Unidos. Esta extraordinaria demanda de alimentos produciu unha r\u00e1pida transformaci\u00f3n dos m\u00e9todos agr\u00edcolas e mais o desenvolvemento de t\u00e9cnicas para a conservaci\u00f3n e transporte de alimentos.\nAs principais innovaci\u00f3ns tecnol\u00f3xicas da segunda revoluci\u00f3n industrial foron: A produci\u00f3n de aceiro a baixo custo, a incorporaci\u00f3n da electricidade e o petr\u00f3leo para permitir a utilizaci\u00f3n do motor el\u00e9ctrico e de combusti\u00f3n exterior no sistema econ\u00f3mico. A medicina conseguiu co\u00f1ecer as causas das enfermidades infecciosas e, desta maneira, p\u00faxose de manifesto o modo de combatelas e m\u00e1is inda de previlas. Finalmente, o desenvolvemento da qu\u00edmica permitiu co\u00f1ecer a funci\u00f3n do solo na nutrici\u00f3n da planta e sentou as bases para o desenvolvemento dos fertilizantes artificiais.\nO motor de combusti\u00f3n exterior fixo posible as plantas de luz, o aeroplano en combinaci\u00f3n co motor el\u00e9ctrico permitiu o desenvolvemento do autom\u00f3bil e da industria automotriz. O motor el\u00e9ctrico resultou ser un medio m\u00e1is flexible para satisfacer a necesidade de dispo\u00f1er de unidades m\u00e1is pequenas para as industrias menores. Pero a posibilidade de utilizar estas unidades depend\u00edan, \u00e1 s\u00faa vez, de que se contase cunha ampla rede de abastecemento de enerx\u00eda el\u00e9ctrica. Isto foi posible \u00f3 comezar a demandarse servizos dom\u00e9sticos. Primeiramente se desenvolveron as redes de auga e gas, despois constru\u00edronse as redes telegr\u00e1ficas e telef\u00f3nicas e finalmente Thomas Alva Edison desenvolveu un procedemento que permitiu producir e distribu\u00edr a electricidade para xerar luz e sentou as bases para o desenvolvemento da industria el\u00e9ctrica pesada, cun car\u00e1cter monopolista e cient\u00edfico.\nO desenvolvemento da conxelaci\u00f3n e da t\u00e9cnica das conservas permitiu o transporte de produtos agr\u00edcolas a grandes distancias.\nO co\u00f1ecemento dos mecanismos de transmisi\u00f3n de enfermidades infecciosas permitiu en primeiro lugar a explotaci\u00f3n das rexi\u00f3ns tropicais e, en segundo lugar, unha mellora das medidas sanitarias nas poboaci\u00f3ns xa que a ciencia m\u00e9dica puxo de relevo que as causas primixenias da enfermidade non se encontran nos xermes, sen\u00f3n nas condici\u00f3ns que lles permiten subsistir e propagarse.\nPor \u00faltimo, o aceiro, os motores el\u00e9ctricos e de combusti\u00f3n exterior comezaron a utilizarse para o desenvolvemento de maquinaria agr\u00edcola, a cal xunto cos abonos artificiais e a selecci\u00f3n de sementes e animais sentaron as bases para o nacemento da agricultura cient\u00edfica, inici\u00e1ndose a industrializaci\u00f3n do sector agr\u00edcola.\nPola s\u00faa parte Henry Ford introduciu na s\u00faa propia empresa (Ford Motor Company), en 1914 a racionalizaci\u00f3n do traballo a trav\u00e9s da produci\u00f3n en masa (ou tam\u00e9n co\u00f1ecida como li\u00f1a de montaxe), o principio da participaci\u00f3n de todo o persoal nos beneficios da empresa, e o principio dos altos salarios a fin de crear capacidade de compra.\nDespois da Gran Depresi\u00f3n de 1929-1933, unha crise de sobreproduci\u00f3n, Ford percorre Norteam\u00e9rica e convence \u00f3s empresarios de que apliquen os principios implantados con anterioridade na s\u00faa empresa, as\u00ed mesmo, institucionaliza a loita econ\u00f3mica de clases na negociaci\u00f3n colectiva. Desta maneira a produci\u00f3n en masa se articula co mercado de masas.\nO taylorismo, o fordismo e as pol\u00edticas keynesianas son as grandes innovaci\u00f3ns de car\u00e1cter econ\u00f3mico que xunto coas achega\u200bs tecnol\u00f3xicas da segunda RCT sentan as bases do capitalismo durante o s\u00e9culo XX. Pero tam\u00e9n, os acordos de car\u00e1cter pol\u00edtico (ONU, OEA), econ\u00f3mico (GATT, Acordos de Bretton Woods, FMI, BM, BID) e militar (OTAN) sentaron as bases que regulamentaron as relaci\u00f3ns internacionais, en todos os niveis.\nEntre 1945 e 1970 pode considerarse como a \"Idade de Oro\" da posguerra da Econom\u00eda Norteamericana, xa que durante os vinte e cinco anos que durou esta tramo hist\u00f3rico, o salario e a produtividade aumentaron a ritmos similares.\nAs\u00ed a todo, a fins da d\u00e9cada dos sesenta e principios dos setenta a \"Idade de Oro\" do capitalismo comeza a resentirse, pero esta vez, non se trata dunha crise de sobreproduci\u00f3n, como anteriormente ocorrera; agora o que existe \u00e9 unha \"crise de rendibilidade orixinada por un descenso do ritmo hist\u00f3rico do aumento da produtividade.\""}
{"id": "20433", "revid": "22570", "url": "https://gl.wikipedia.org/wiki?curid=20433", "title": "Terceira revoluci\u00f3n industrial", "text": "Terceira revoluci\u00f3n industrial (1945 ata hoxe en d\u00eda)\nA terceira revoluci\u00f3n cient\u00edfico t\u00e9cnica (RCT) orix\u00ednase a mediados dos 1940 e unha segunda vaga de descubrimentos cient\u00edficos e tecnol\u00f3xicos pres\u00e9ntase nas d\u00e9cadas de 1970 e 1980.\nA terceira RCT emerxe como resposta \u00e1 crise econ\u00f3mica que experimenta o capitalismo a nivel mundial.\nTr\u00e1tase dunha verdadeira \"Revoluci\u00f3n da Intelixencia\". Na actualidade, o 85% de t\u00f3dolos cient\u00edficos que viviron \u00f3 longo de toda a historia est\u00e1n vivos e contan con ferramentas m\u00e1is avanzadas e maior creatividade. Iso conduciu a que a taxa de cambio cient\u00edfico e tecnol\u00f3xico sexa m\u00e1is r\u00e1pida ca no pasado, actualmente o co\u00f1ecemento cient\u00edfico dupl\u00edcase aproximadamente cada 5 anos.\nAs \u00e1reas onde est\u00e1n ocorrendo as innovaci\u00f3ns tecnol\u00f3xicas son: Enerx\u00eda nuclear, inform\u00e1tica, rob\u00f3tica, biotecnolox\u00eda, telecomunicaci\u00f3ns e ciencias do espazo."}
{"id": "20434", "revid": "22570", "url": "https://gl.wikipedia.org/wiki?curid=20434", "title": "Industrializaci\u00f3n", "text": "Co\u00f1\u00e9cese como industrializaci\u00f3n o proceso polo que un Estado ou comunidade territorial pasa dunha econom\u00eda baseada na agricultura, a unha fundamentada no desenvolvemento industrial, e no que este representa: o sost\u00e9n fundamental do Produto Interior Bruto e a oferta de traballo \u00e1 maior\u00eda da poboaci\u00f3n.\nEn cada Estado os procesos de industrializaci\u00f3n se deron en momentos diferentes. A clave a nivel global en Europa e Am\u00e9rica enc\u00f3ntrase a finais do s\u00e9culo XVIII e o XIX, nos que a primeira revoluci\u00f3n industrial, coa incorporaci\u00f3n de novas tecnolox\u00edas \u00e1 explotaci\u00f3n agr\u00edcola e a superaci\u00f3n dos traballos artesanais para a industria mediante produci\u00f3n en masa, cambiaron drasticamente o modo econ\u00f3mico e social.\nPor extensi\u00f3n f\u00e1lase de industrializaci\u00f3n para referirse a calquera modo de sociedade moi desenvolvida, se ben dende a d\u00e9cada dos 50 do s\u00e9culo XX. As sociedades con maior poder econ\u00f3mico son aquelas que pos\u00faen uns altos niveis de desenvolvemento tecnol\u00f3xico."}
{"id": "20435", "revid": "65337", "url": "https://gl.wikipedia.org/wiki?curid=20435", "title": "Ctesias", "text": "Ctesias, nado en Cnido no s\u00e9culo s\u00e9culo -V e finado no s\u00e9culo -IV, foi un historiador grego e m\u00e9dico de Artaxerxes Mnem\u00f3n na corte de Persia. Acompa\u00f1ouno na s\u00faa expedici\u00f3n do ano -401 contra o seu irm\u00e1n Ciro o Xove.\nTraxectoria.\n\u00c9 o autor dunha \"Historia de Persia\", ou \"P\u00e9rsica\" en 23 libros en dialecto x\u00f3nico desde as orixes at\u00e9 o -389 seguindo o modelo de Her\u00f3doto, mais introducindo elementos novelescos. Cons\u00e9rvase un fragmento extenso en papiro, as\u00ed como un resumo de Focio (s\u00e9culo IX) e fragmentos reproducidos por Plutarco e Diodoro S\u00edculo. Redactou tam\u00e9n tratados sobre os r\u00edos e sobre a econom\u00eda persa, e unha descrici\u00f3n da India.\nOs primeiros seis libros da \"P\u00e9rsica\" tratan da historia de Asiria e Babilonia at\u00e9 a fundaci\u00f3n do Imperio Persa. Escribiunos en oposici\u00f3n a Herodoto e hoxe est\u00edmase que non son moi veraces."}
{"id": "20436", "revid": "92340", "url": "https://gl.wikipedia.org/wiki?curid=20436", "title": "Quinto Curcio Rufo", "text": "Curcio Rufo Quinto (s\u00e9culo I) foi un escritor latino que viviu probabelmente baixo Claudio e Vespasiano.\nTraxectoria.\nEscribiu unha \"Historia de Alexandre Magno\" en dez libros, dos cales se perderon os dous primeiros e parte do quinto, o sexto e o d\u00e9cimo. A obra insp\u00edrase en Tito Livio e toma como modelos \u00e1s fontes gregas anteriores, como Clitarco, Tim\u00e1xenes e Arist\u00f3bulo. Curcio Rufo destaca o aspecto ex\u00f3tico de Alexandre Magno m\u00e1is que a s\u00faa relevancia pol\u00edtica e social."}
{"id": "20437", "revid": "98629", "url": "https://gl.wikipedia.org/wiki?curid=20437", "title": "Po\u00e7os de Caldas", "text": "Po\u00e7os de Caldas \u00e9 unha cidade do estado brasileiro de Minas Xerais famosa no Brasil polas s\u00faas fontes de auga mineral, usadas para varios tipos de tratamento medicinal. A s\u00faa fama v\u00e9n dende finais do s\u00e9culo XIX ata hoxe. Grazas \u00e1 s\u00faa altura media (1168 m sobre o nivel do mar) o clima \u00e9 tropical de altitude, con temperaturas un pouco m\u00e1is amenas.\nUnha parte consider\u00e1bel das actividades econ\u00f3micas da cidade xira en torno do turismo, grazas \u00e1 fama das s\u00faas fontes e ba\u00f1os medicinais. Por estar a 260\u00a0km de S\u00e3o Paulo e a 169\u00a0km de Campinas (as cales \u00fanese por estradas modernas) e tam\u00e9n a 468\u00a0km de Belo Horizonte e 470\u00a0km do R\u00edo de Xaneiro, o fluxo de turistas vindos destas grandes cidades \u00e9 expresivo e, as\u00ed, axuda a movimentar o comercio local, e tam\u00e9n a produci\u00f3n de doces artesanais e de obxectos decorativos feitos de cristal e vidro fundidos que lembran os de Murano, en Italia. Para torn\u00e1la m\u00e1is agrad\u00e1bel ao turista, as s\u00faas prazas e avenidas son cuidadosamente arborizadas e floridas."}
{"id": "20438", "revid": "85894", "url": "https://gl.wikipedia.org/wiki?curid=20438", "title": "Le\u00f3n, Espa\u00f1a", "text": "Le\u00f3n (en leon\u00e9s: \"Lli\u00f3n\") \u00e9 a cidade capital da provincia de Le\u00f3n situada na comunidade aut\u00f3noma de Castela e Le\u00f3n, localizada no noroeste da Pen\u00ednsula Ib\u00e9rica en Espa\u00f1a. \u00c9 atravesado polos r\u00edos Bernesga e Tor\u00edo.\nO concello acada unha poboaci\u00f3n de 120.951 habitantes (2022) e pos\u00fae unha \u00e1rea metropolitana (Alfoz de Le\u00f3n) de 198.249 habitantes (2020).\nNaceu dun campamento militar romano da \"Legio VI Victrix\", instalado na confluencia dos r\u00edos Bernesga e Tor\u00edo no 79 a. C., o seu car\u00e1cter de cidade consolidouse co asentamento definitivo da \"Legio VII Gemina\" no s\u00e9culo I. Coa chegada dos musulm\u00e1ns \u00e1 Pen\u00ednsula, a cidade fica parcialmente despoboada. En 856 Le\u00f3n recibe un novo impulso repoboador por parte do Reino de Asturias. Ser\u00e1 Garc\u00eda I quen en 910 converta a cidade de Le\u00f3n na cabeza do m\u00e1is importante reino cristi\u00e1n da Pen\u00ednsula Ib\u00e9rica na \u00e9poca, dando inicio ao Reino de Le\u00f3n, cuxa vixencia nominal chegou at\u00e9 o s\u00e9culo XIX, mais dende a Plena Idade Media a cidade perdeu a importancia e pulo de antano, en parte pola perda da s\u00faa independencia debida a uni\u00f3n da coroa leonesa e a castel\u00e1, definitiva dende 1301, constitu\u00edndo canda outros reinos e territorios a Coroa de Castela.\nHistoria.\nAs escavaci\u00f3ns arqueol\u00f3xicas levadas a cabo durante os \u00faltimos anos na cidade de Le\u00f3n poden precisar, con probas evidentes, que a s\u00faa orixe \u00e9 romana. Pese que se lle atrib\u00fae a fundaci\u00f3n \u00e1 Legio VII Gemina semella segura a hip\u00f3tese de que a unidade que tomou parte nas Guerras C\u00e1ntabras (29 a.C. - 19 a.C.) Legio VI Victrix xa precedera \u00e1 Legio VII no lugar.\nAs evidencias arqueol\u00f3xicas que ve\u00f1en a verifica-lo inicio do asentamento romano foron proporcionadas por escavaci\u00f3ns efectuadas tanto no interior como f\u00f3ra do actual recinto fortificado. As primeiras, ademais de testemu\u00f1ar importantes vestixios da ocupaci\u00f3n da Legio VII Gemina, permitiron determina-la existencia de dous campamentos precedentes. O m\u00e1is antigo datar\u00edase entre os \u00faltimos anos do s\u00e9culo I a.C. e os comezos do seguinte s\u00e9culo. Pouco tempo m\u00e1is tarde erixir\u00edase un segundo, perdurando ata practicamente a chegada da Legio VII Gemina.\nO recinto ocupado pola Legio VII ten forma rectangular, a t\u00edpica dun campamento romano ou castra de 570 a 350 metros, capacitado, por isto, para albergar unha lexi\u00f3n nas s\u00faas 20 hect\u00e1reas de superficie. Foi amurallado en dous momentos diferentes. O primeiro, representado por un muro de \"opus vittatum\" reforzado cun terrapl\u00e9n interno, debeu ser contempor\u00e1neo ou lixeiramente posterior \u00f3 establecemento da lexi\u00f3n, respondendo \u00e1 tendencia xeneralizada de levantar, ou substitu\u00edr progresivamente, as defensas dos recintos militares en terra e madeira por outras en pedra.\nA segunda fortificaci\u00f3n \u00e9 a muralla con torres visible en varios puntos da cidade. Debeu de erguerse a finais do s\u00e9culo III ou comezos do IV. Conserva 36 cubos, a metade dos que debeu incorporar inicialmente, ademais das oito torres que flanqueaban as s\u00faas portas.\nO campamento contou, al\u00f3 menos, cun acueduto que chegaba \u00f3 recinto polo noroeste, mais a s\u00faa orixe ou captaci\u00f3n non se co\u00f1ece. A s\u00faa cronolox\u00eda haber\u00eda que situala entre finais do s\u00e9culo I e os comezos do s\u00e9culo II.\nAs \u00faltimas intervenci\u00f3ns permitiron co\u00f1ecer algunha das caracter\u00edsticas das edificaci\u00f3ns dos campamentos. As m\u00e1is completas aparecidas ata o momento son os restos das edificaci\u00f3ns cos diversos espazos destinados \u00f3 aloxamento dos soldados.\nEspecial atenci\u00f3n merecen as grandes termas situadas en boa parte baixo a catedral. Local\u00edzanse nas inmediaci\u00f3ns da porta oriental do campamento, \u00f3 car\u00f3n da \"V\u00eda Principalis\".\nUnha escavaci\u00f3n realizada no exterior do recinto amurallado, nas proximidades do seu \u00e1ngulo sueste, permitiu descubri-los restos dunha galer\u00eda abovedada, pero non puido asociarse cunha edificaci\u00f3n determinada.\nRestos dunhas pequenas termas apareceron recentemente no barrio de San Lorenzo, \u00f3 leste do recinto fortificado. A s\u00faa cronolox\u00eda p\u00f3dese establecer dun xeito amplo polos selos presentes nos seus muros. Todos portaban a inscrici\u00f3n Legio VII \"Gemina Felix\", polo que nos indica que puideron constru\u00edrse dende o 73 ou 74 d.C., sen supera-lo principado de Septimio Severo (193-211 d.C.), momento no que recibe o ep\u00edteto de P\u00eda.\nO contorno suburbano proporcionou ata o momento d\u00faas necr\u00f3poles de inhumaci\u00f3n de \u00e9poca tard\u00eda. As caracter\u00edsticas dos enterramentos son similares en ambos casos, fosas delimitadas con ladrillos ou cantos e cuberta con ladrillos ou tellas a dobre vertente ou cha etc. Existe tam\u00e9n un sartego de laxas.\nNo per\u00edodo comprendido entre os s\u00e9culos VI e VIII, a escaseza de evidencias arqueol\u00f3xicas, s\u00f3 localizadas en lugares concretos, proxectan unha imaxe carente de vitalidade urbana, cunha clara reduci\u00f3n do espazo habitado, que semella concentrarse na zona sul. Ata agora, nada indica que poidamos falar dunha \"civitas\", xa que se aprecia unha total continuidade coa etapa baixoimperial, o que nos indica que a presenza do poder visigodo foi nula ou m\u00ednima, reducida, quizais, o acuartelamento dalgunhas tropas.\nA cidade foi conquistada polos musulm\u00e1ns no ano 712. Cara o ano 846, un grupo de moz\u00e1rabes tentou repoboa-la cidade, m\u00e1is un ataque musulm\u00e1n rematou con aquela iniciativa. No ano 856, co rei Ordo\u00f1o I, produciuse un novo intento de repoboaci\u00f3n, con \u00e9xito, e m\u00e1is tarde no ano 914, Ordo\u00f1o II, f\u00edxoa capital do seu reino. Saqueada por Almanzor cara o ano 987, foi de novo reconstru\u00edda e repoboada con Afonso V, que lle outorgou o Foro de 1017, co que se regulou a vida econ\u00f3mica da cidade e o funcionamento do seu mercado. Xurdiron, pois, barrios de artes\u00e1ns e comerciantes que, a partir do s\u00e9culo XIII, intervi\u00f1eron no goberno municipal. Durante a baixa Idade Media, a gander\u00eda deu a cidade unha \u00e9poca de prosperidade. No s\u00e9culo XVI iniciouse a s\u00faa decadencia econ\u00f3mica e demogr\u00e1fica, que se manter\u00eda ata o s\u00e9culo XIX. Durante o s\u00e9culo XX o desenvolvemento da minar\u00eda do carb\u00f3n converter\u00edana nunha das cidades m\u00e1is din\u00e1micas da Pen\u00ednsula, situaci\u00f3n que foi empeorando \u00f3 remata-lo devandito s\u00e9culo, co declive da minar\u00eda.\nPrincipais monumentos.\nOs seus principais monumentos son a catedral g\u00f3tica co\u00f1ecida como a \"Pulchra Leonina\" que comezou a edificarse en 1205 e rematou en 1305, coas s\u00faas vidreiras e as tres portadas esculturadas, a bas\u00edlica de Santo Isidoro, coas s\u00faas pinturas rom\u00e1nicas, o \"Hostal de San Marcos\", coa s\u00faa fachada plateresca. De estilo neog\u00f3tico, a \"Casa de Botines\" do arquitecto catal\u00e1n Antoni Gaud\u00ed. O \"Palacio de los Guzmanes\" contendo un patio de estilo plateresco. A zona antiga cont\u00e9n restos das antigas murallas medievais e romanas. Son tam\u00e9n destacables o denominado \"Barrio h\u00famedo\" e a \"Plaza del Grano\". No ano 2005 foi inaugurado o Museo de Arte Contempor\u00e1nea (Musac)."}
{"id": "20441", "revid": "1987", "url": "https://gl.wikipedia.org/wiki?curid=20441", "title": "Col\u00fans, Treos, Vimianzo", "text": "Col\u00fans \u00e9 unha aldea da parroquia de Treos, no concello coru\u00f1\u00e9s de Vimianzo. Dista 8\u00a0km. da capital do concello. Ti\u00f1a 32 habitantes no ano 2018 segundo datos do Instituto Nacional de Estad\u00edstica dos cales eran 19 homes e 13 mulleres."}
{"id": "20443", "revid": "1987", "url": "https://gl.wikipedia.org/wiki?curid=20443", "title": "Quint\u00e1ns, Treos, Vimianzo", "text": "Quint\u00e1ns \u00e9 unha aldea da parroquia de Treos, no concello coru\u00f1\u00e9s de Vimianzo. Dista 8\u00a0km da capital do concello e nela estaban censados 134 habitantes en 2004. Segundo o IGE, no 2018 a s\u00faa poboaci\u00f3n descendera ata os 107 habitantes, sendo 52 homes e 55 mulleres.\nComa noutras parroquias e aldeas do municipio, p\u00f3dense atopar edificaci\u00f3ns pertencentes \u00e1 nobreza coma A Casa dos Calzada."}
{"id": "20450", "revid": "98629", "url": "https://gl.wikipedia.org/wiki?curid=20450", "title": "Volvo", "text": "Volvo \u00e9 unha marca de autom\u00f3biles de orixe sueca, co\u00f1ecida pola s\u00faa alta seguridade ante accidentes. Ademais de autom\u00f3biles turismos, fabrica veh\u00edculos industriais, inclu\u00edndo cami\u00f3ns, autobuses, tractores e equipamento de construci\u00f3n.\nFoi fundada en Gotemburgo en 1927 polo enxe\u00f1eiro Gustav Larson e o economista Assar Gabrielsson. En 1999 vendeu a filial Volvo Car Corporation a Ford Motor Company, que a s\u00faa vez a vendeu en 2010 \u00e1 empresa chinesa Geely Automobile.\nO nome da empresa v\u00e9n do lat\u00edn, do verbo \"rodar\". O emblema, o c\u00edrculo e a frecha, \u00e9 o s\u00edmbolo do deus grego Apolo, usado polos alquimistas para referirse ao aceiro co que se fabricaron os primeiros veh\u00edculos.\nSon os organizadores da Volvo Ocean Race, a regata que d\u00e1 a volta ao mundo mediante embarcaci\u00f3ns de vela."}
{"id": "20451", "revid": "43749", "url": "https://gl.wikipedia.org/wiki?curid=20451", "title": "Holandesa", "text": ""}
{"id": "20452", "revid": "23204", "url": "https://gl.wikipedia.org/wiki?curid=20452", "title": "Turinxia", "text": "Turinxia (en alem\u00e1n \"Th\u00fcringen\") \u00e9 un estado libre entre os 16 Estados federados de Alema\u00f1a, Atravesado polo bosque de Turinxia e situado no centro xeogr\u00e1fico do pa\u00eds.\nAlgunhas cidades importantes deste estado son Weimar, Erfurt, Eisenach e Xena.\nHistoria.\nA comezos do s\u00e9culo XIX e como consecuencia das guerras Napole\u00f3nicas o territorio que comprende este estado pasou a formar parte da Confederaci\u00f3n do Rin e tras o congreso de Viena adheriuse \u00e1 Confederaci\u00f3n Xerm\u00e1nica.\nA industrializaci\u00f3n de Alema\u00f1a durante o s\u00e9culo XIX iniciouse en Turinxia e Saxonia.\nDurante a segunda guerra mundial a rexi\u00f3n foi severamente destru\u00edda e sufriu gran n\u00famero de baixas civ\u00eds provocadas na s\u00faa maior\u00eda polos bombardeos dos aliados.\nA partir de 1949 Turinxia formou parte da Rep\u00fablica Democr\u00e1tica Alem\u00e1 (RDA). En 1952 foi disolto como estado e o territorio pasou a ser administrado en tres distritos.\nTras a reunificaci\u00f3n alem\u00e1 en 1990 Turinxia renaceu como estado.\nEconom\u00eda.\nTurinxia \u00f3 igual que a maior parte das ex-RDA viviu unha dispar progresi\u00f3n econ\u00f3mica e a situaci\u00f3n mellorou globalmente. As\u00ed e todo, \u00c9rfurt ostenta un dos niveis de riqueza m\u00e1is baixos do pa\u00eds a pesar das constantes subvenci\u00f3ns do goberno federal e da Uni\u00f3n Europea (UE)."}
{"id": "20453", "revid": "23204", "url": "https://gl.wikipedia.org/wiki?curid=20453", "title": "Saxonia", "text": "Saxonia (en ; en ) \u00e9 un dos 16 Estados federados de Alema\u00f1a.\nLimita: \u00f3 N co estado de Brandeburgo, \u00f3 L co r\u00edo Neiesse con Polonia, \u00f3 S con Chequia,\u00f3 SO co estado de Baviera , \u00f3 O co estado de Turinxia, e \u00f3 NO co estado de Saxonia-Anhalt\nDivisi\u00f3ns.\n3 rexi\u00f3ns : E \u00e1 s\u00faa vez en 22 \ndistritos e 7 cidades libres\nCidades libres\nHistoria.\nNo s\u00e9culo XVIII Saxonia participou na Guerra dos Sete Anos \u00f3 lado de Austria, Francia, Rusia, Suecia e Espa\u00f1a, contra Hannover e a Prusia de Frederico II o Grande. A comezos do s\u00e9culo XIX e como consecuencia das guerras desenvolvidas por Napole\u00f3n I o territorio que comprende este estado pasou a formar parte da Confederaci\u00f3n do Rin."}
{"id": "20455", "revid": "98629", "url": "https://gl.wikipedia.org/wiki?curid=20455", "title": "M\u00e1quina de vapor", "text": "Unha m\u00e1quina de vapor \u00e9 un motor de combusti\u00f3n exterior que transforma a enerx\u00eda dunha certa cantidade de vapor de auga en traballo mec\u00e1nico.\nEn esencia o ciclo de traballo real\u00edzase en d\u00faas etapas: x\u00e9rase previamente o vapor de auga nunha caldeira cerrada, por quentamento directo mediante a queima dalg\u00fan combustible \u2014carb\u00f3n ou madeira nos seus inicios, derivados do petr\u00f3leo e gas natural con posterioridade\u2014 o vapor a presi\u00f3n introd\u00facese no cilindro arrastrando \u00f3 \u00e9mbolo ou pist\u00f3n na s\u00faa expansi\u00f3n; empregando un mecanismo de biela-manivela este p\u00f3dese transformar nun movemento de rotaci\u00f3n de. Unha vez alcanzado o final de carreira o \u00e9mbolo retorna \u00e1 s\u00faa posici\u00f3n inicial expulsando o vapor de auga. O ciclo contr\u00f3lase mediante unha serie de v\u00e1lvulas de entrada e sa\u00edda que regulan a renovaci\u00f3n da carga, \u00e9 dicir, os fluxos do vapor cara e dende o cilindro.\nOs motores de vapor empreg\u00e1ronse habitualmente para mover m\u00e1quinas e aparatos tan diversos como bombas, m\u00e1quinas locomotoras, motores mari\u00f1os etc. durante a Revoluci\u00f3n Industrial en cuxo desenvolvemento tivo un papel relevante. As modernas m\u00e1quinas de vapor utilizadas na xeraci\u00f3n de enerx\u00eda el\u00e9ctrica non son xa de \u00e9mbolo (o desprazamento positivo) como as descritas sen\u00f3n que son turbom\u00e1quinas, \u00e9 dicir, atravesadas por un fluxo continuo de vapor . Estas turbom\u00e1quinas reciben a denominaci\u00f3n xen\u00e9rica de turbinas de vapor. Na actualidade a m\u00e1quina de vapor alternativa \u00e9 un motor moi pouco usado salvo para servizos auxiliares xa que se viu desprazada especialmente polo motor el\u00e9ctrico na maquinaria industrial e polo de combusti\u00f3n exterior no transporte.\nEvoluci\u00f3n hist\u00f3rica.\nMoitos foron os autores que tentaron determinar a data da invenci\u00f3n da m\u00e1quina de vapor atribu\u00edndoa a tal ou cal inventor, intento van xa que a historia do seu desenvolvemento est\u00e1 chea de nomes propios. Dende a recompilaci\u00f3n de Her\u00f3n ata a sofisticada m\u00e1quina de Watt son multitude as melloras que en Inglaterra e especialmente no contexto dunha incipiente Revoluci\u00f3n industrial nos s\u00e9culos XVII e XVIII conduciron sen soluci\u00f3n de continuidade dende os rudimentarios primeiros aparatos sen aplicaci\u00f3n pr\u00e1ctica \u00e1 invenci\u00f3n do motor universal que chegou a implantarse en t\u00f3dalas industrias e utilizarse no transporte desprazando os tradicionais \"motores\" como o animal de tiro, o mu\u00ed\u00f1o o a propia forza do home.\nPrimeiras tentativas.\nEntre as reliquias da civilizaci\u00f3n exipcia encontramos o primeiro rexistro co\u00f1ecido dunha m\u00e1quina de vapor no manuscrito de Her\u00f3n de Alexandr\u00eda titulado \"Spiritalia seu Pneumatica.\" Os aparatos al\u00ed descritos non se sabe con certeza se foron obra do enxe\u00f1o de Her\u00f3n porque el mesmo di na s\u00faa obra que a s\u00faa intenci\u00f3n non \u00e9 outra que recompilar as m\u00e1quinas que xa eran co\u00f1ecidas e engadir as inventadas por el. Nada no texto indica quen puido ser o art\u00edfice dos dispositivos descritos e sosp\u00e9itase que moitos poidan ser en realidade obra de Ctesibio de quen Her\u00f3n foi pupilo.\nA proposici\u00f3n 11 de \"Pneumatica\" describe un altar oco parcialmente cheo de auga sobre o que hai unha figura por cuxo interior hai un tubo que termina mergullado na auga. \u00d3 acender un lume sobre o altar o aire do seu interior qu\u00e9ntase impulsando a auga polo tubo que termina vertendo a trav\u00e9s da figura simulando unha libaci\u00f3n que finalmente sufoca o lume. Na proposici\u00f3n 37 vai un pouco m\u00e1is al\u00e1 e describe un mecanismo animado polo lume para a apertura e o peche \"autom\u00e1ticos\" das portas dun templo. Noutras proposici\u00f3ns describe mecanismos similares e incluso dos \"motores a reacci\u00f3n\" un por aire quente e outro por vapor de auga para facer xirar as figuras dun altar.\nNon se sabe con certeza se aquelas invenci\u00f3ns non pasaron de ser meros xoguetes e inda que se supuxo que foron empregadas para mover obxectos nos templos durante os rituais non deixa de sorprender o feito de que dende os tempos de Her\u00f3n non se encontrasen evidencias de que o vapor se utilizase cun prop\u00f3sito pr\u00e1ctico, inda que o co\u00f1ecemento do poder do vapor non chegase a perderse como demostra a descrici\u00f3n de Malmesbury do \u00f3rgano de Reims que en 1120 se fac\u00eda soar polo aire que escapaba dun dep\u00f3sito no que era comprimido por \"auga quentada\".\nEn 1601, Giovanni Battista dola Porta describe un aparato para elevar a auga por medio do lume similar \u00f3 descrito por Her\u00f3n pero empregando vapor de auga para impulsar o l\u00edquido e en 1615 Salom\u00f3n de Caus describe un aparato similar para facer funcionar unha fonte.\nO com\u00fan denominador de todos estes intentos \u00e9 un tubo mergullado ata practicamente o fondo do recipiente de auga por onde esta ascende \u00f3 incrementarse a presi\u00f3n na superficie libre do l\u00edquido, traballos directamente relacionados cos estudos te\u00f3ricos de Galileo, Torricelli, Pascal e Von Guericke sobre a presi\u00f3n atmosf\u00e9rica que conduciron a mediados do s\u00e9culo XVII \u00f3 abandono da teor\u00eda do \"horror vacui\".\nA Thomas Savery d\u00e9bese a primeira m\u00e1quina que funcionou con \u00e9xito, e que patentou en 1698, a m\u00e1quina de Savery introduciuse nas minas inglesas de forma moi limitada polo risco de explosi\u00f3n debido a un incremento incontrolado da presi\u00f3n na m\u00e1quina. Desaguliers relata que un traballador ignorante da natureza da m\u00e1quina \u00e1 que el engadira unha v\u00e1lvula de seguridade inventada anos antes por Denis Papin \u00ab...colgou o peso no extremo da romana para obter m\u00e1is vapor e traballar m\u00e1is \u00e1 pr\u00e9sa e engadiu amais un ferro moi pesado con consecuencias fatais, o vapor non foi capaz de levantar semellante contrapeso e acumul\u00e1ndose no interior da caldeira provocou unha grande explosi\u00f3n que acabou coa vida do pobre home.\u00bb Probablemente sexa este o primeiro \u00abaccidente laboral\u00bb do que se ten constancia.\nA diferenza dos dispositivos anteriores nos que o vapor act\u00faa sobre a propia superficie libre da auga para impulsala Huygens dese\u00f1a en 1680 un aparato de pist\u00f3n no cal o flu\u00eddo \u00e9 o aire quente producido nunha explosi\u00f3n que \u00f3 arrefriarse e contraerse arrastra o \u00e9mbolo elevando un peso. Anos m\u00e1is tarde Papin (1690) substit\u00fae o aire por vapor de auga e incluso nunha modificaci\u00f3n posterior (1695) dese\u00f1a un forno e xerador de vapor de grande eficiencia co que logra importantes aforros de combustible e ata catro golpes do pist\u00f3n por minuto. Sen sabelo Papin encontr\u00e1base moi cerca de desenvolver a m\u00e1quina de vapor, as\u00ed a todo, Leibniz en 1705 lle fai chegar un debuxo da m\u00e1quina de Savery e dous anos m\u00e1is tarde dese\u00f1a un novo tipo de m\u00e1quina para elevar a auga, modificaci\u00f3n da de Savery, na cal abandona o modo de Huygens o que supuxo un evidente retroceso.\nM\u00e1quina de compresi\u00f3n \u00f3 baleiro.\nNos albores do s\u00e9culo XVIII t\u00f3dolos elementos necesarios da m\u00e1quina de vapor foran inventados e aplicados exitosamente con diferentes prop\u00f3sitos e a natureza da presi\u00f3n atmosf\u00e9rica e da presi\u00f3n dos gases era comprendida, as\u00ed como se co\u00f1ec\u00eda o baleiro e a forma de obtelo mediante a condensaci\u00f3n do vapor. Faltaba soamente o enxe\u00f1eiro que combinara os co\u00f1ecementos pr\u00e1cticos e te\u00f3ricos dispo\u00f1ibles nunha m\u00e1quina que fose capaz de aproveitar o poder do vapor de forma econ\u00f3mica e este foi Thomas Newcomen quen co seu axudante John Calley inventou unha nova m\u00e1quina que denominou \"M\u00e1quina de vapor atmosf\u00e9rica\" (1712).\nA m\u00e1quina constaba dun xerador de vapor, cilindro e pist\u00f3n onde se condensaba o vapor inicialmente mollando a s\u00faa superficie con auga fr\u00eda e posteriormente inxectando no seu interior un chorro de auga e conseguindo as\u00ed ata 10 o 12 golpes por minuto. O \u00e9mbolo mov\u00eda a s\u00faa vez a trav\u00e9s dun mecanismo de panca as bombas que se empregaban na extracci\u00f3n da auga das minas. Salvo a automatizaci\u00f3n das v\u00e1lvulas introducida polo xove Potter, a m\u00e1quina de Newcomen non sufri\u00f3 modificaci\u00f3ns de importancia durante anos. M\u00e1is tarde John Smeaton estudou experimentalmente as proporci\u00f3ns m\u00e1is adecuadas da m\u00e1quina de Newcomen determinando que os cilindros deb\u00edan ser de maior lonxitude c\u00f3s que se vi\u00f1an empregando e que polo xeral as caldeiras eran demasiado pequenas. En 1774 constru\u00edu en Long Benton a primeira m\u00e1quina deste tipo.\nA mediados do s\u00e9culo XVIII a m\u00e1quina de Newcomen empreg\u00e1base extensivamente nos distritos mineiros de Inglaterra e export\u00e1rase a outros pa\u00edses europeos, as\u00ed a todo o elevado consumo de combustible que esix\u00eda o seu funcionamento dificultou a s\u00faa aplicaci\u00f3n noutras actividades industriais ou na subministraci\u00f3n de auga potable, a pesar diso, incluso despois da invenci\u00f3n de Watt segu\u00edronse constru\u00edndo.\nM\u00e1quina de expansi\u00f3n.\nAuspiciado por Joseph Black ocupado nas investigaci\u00f3ns que lle conducir\u00edan \u00f3 descubrimento da calor latente, James Watt prop\u00faxose mellorar a m\u00e1quina de Newcomen descubrindo no curso dos seus experimentos que o vapor era unha reserva de calor moito m\u00e1is vasta c\u00e1 auga e comprendendo que era necesario limitar todas as perdas de calor que se produc\u00edan na artesanal m\u00e1quina de Newcomen para diminu\u00edr o consumo de combustible, principal h\u00e1ndicap destas m\u00e1quinas. Analizando o problema identificou as perdas debidas \u00f3 propio cilindro, \u00e1 pr\u00e1ctica de arrefriar o vapor para lograr o baleiro necesario para mover a m\u00e1quina e \u00e1 presi\u00f3n residual do vapor. Nos seus experimentos posteriores, verdadeiros traballos cient\u00edficos, chegou \u00e1 conclusi\u00f3n de que \"o cilindro deb\u00eda manterse \u00e1 mesma temperatura c\u00f3 vapor\".\nSegundo as s\u00faas palabras, mentres daba un paseo un espl\u00e9ndido s\u00e1bado pola tarde e meditaba sobre a m\u00e1quina, unha idea lle veu \u00e1 cabeza \"como o vapor \u00e9 un corpo el\u00e1stico precipitar\u00e1se no baleiro, e, se se comunicara o cilindro cun dep\u00f3sito exhausto, precipitar\u00edase no seu interior onde poder\u00eda condensarse sen arrefriar o cilindro\". As\u00ed a todo o desenvolvemento e perfeccionamento do condensador separado deixou a Watt na ru\u00edna e en 1765 viuse obrigado a buscar emprego e abandonar o seu traballo ata que en 1767 John Roebuck accedeu a financiar os seus experimentos e a explotaci\u00f3n comercial da m\u00e1quina a cambio das d\u00faas terceiras partes dos beneficios da patente que se obtivese. En 1768 Watt constru\u00edu unha m\u00e1quina que operaba de maneira satisfactoria, a\u00ednda imperfecta, e presentou \u00f3 ano seguinte a solicitude da patente. Tras diferentes avatares econ\u00f3micos Roebuck desprendeuse da s\u00faa parte do negocio en favor de Matthew Boulton e xuntos Boulton &amp; Watt finalmente levar\u00edan \u00e1 pr\u00e1ctica a invenci\u00f3n de Watt e outros perfeccionamentos. A primeira m\u00e1quina constru\u00eduse en Kinneil, cerca de Boroughstoness en 1774. A partir de ent\u00f3n a historia da m\u00e1quina de vapor ser\u00e1 a da firma Boulton &amp; Watt e case t\u00f3dalas melloras que se introduzan nela ser\u00e1n obra do propio Watt, entre outras, o paralelogramo de Watt, a expansi\u00f3n do vapor, a m\u00e1quina de dobre efecto (na que o vapor act\u00faa alternativamente sobre ambas caras do pist\u00f3n) etc.\nA m\u00e1quina de vapor en Espa\u00f1a.\nUn dos episodios m\u00e1is interesantes da m\u00e1quina de vapor en Espa\u00f1a deuse en 1783 cando o Conde de Floridablanca encomendou a Tom\u00e1s P\u00e9rez e Estala, cerraxeiro de profesi\u00f3n, tarefas de inspecci\u00f3n e asesoramento t\u00e9cnico, unha especie de espionaxe industrial moi propio da \u00e9poca. En 1786 negociou con Wilkinson, en Inglaterra, a adquisici\u00f3n \"clandestina\" das pezas m\u00e1is importantes de tres m\u00e1quinas de vapor."}
{"id": "20456", "revid": "56817", "url": "https://gl.wikipedia.org/wiki?curid=20456", "title": "Invernadoiro", "text": "Un invernadoiro \u00e9 unha construci\u00f3n acristalada na cal se cultivan plantas, a maior temperatura ca no exterior. Aproveita o efecto producido pola radiaci\u00f3n solar que, \u00f3 atravesar un vidro, quenta os obxectos que hai detr\u00e1s; estes, \u00e1 s\u00faa vez, emiten radiaci\u00f3n cunha lonxitude de onda maior c\u00e1 da (radiaci\u00f3n infravermella) solar que ten dificultade para sa\u00edr a trav\u00e9s dos cristais. Por outro lado os peches do recinto, paredes e fiestras, encerran o aire quente impedindo a s\u00faa sa\u00edda e intercambio por aire m\u00e1is fr\u00edo do exterior.\nCaracter\u00edsticas.\nEn ausencia dun recubrimento por cristais a calor absorbida eliminar\u00edase por correntes convectivas e pola emisi\u00f3n de radiaci\u00f3n infravermella de lonxitude de onda superior \u00e1 visible. A presenza dos cristais impide o transporte da calor acumulada cara \u00f3 exterior por convecci\u00f3n mentres que apenas obstr\u00fae a sa\u00edda de radiaci\u00f3n infravermella. O efecto neto \u00e9 o de acumulaci\u00f3n da calor e aumento de temperaturas do recinto.\nContrariamente \u00e1 crenza popular, a radiaci\u00f3n infravermella escapa en gran medida a trav\u00e9s dos cristais. O efecto de aumento de temperatura \u00e9 debido case exclusivamente \u00f3 confinamento do aire quente que producen as paredes e teitos do invernadoiro. En contraposici\u00f3n, o mal chamado efecto invernadoiro meteorol\u00f3xico est\u00e1 ocasionado pola maior opacidade da atmosfera \u00e1 radiaci\u00f3n infravermella.\nOcorre que as perdas de calor por transmisi\u00f3n a trav\u00e9s dun vidro son moi grandes (o vidro ten un factor de transmisi\u00f3n K = 6,4 W/m2K, a\u00ednda maior se est\u00e1 en posici\u00f3n inclinada respecto \u00e1 vertical). O resultado \u00e9 que, a maior temperatura, menor ser\u00e1 o efecto de retenci\u00f3n da calor, \u00e9 dicir que \u00f3 aumentar a temperatura aumentar\u00e1n as perdas diminu\u00edndo o rendemento do sistema.\nEste efecto pode aproveitarse para aumentar doadamente a temperatura das habitaci\u00f3ns en inverno, pero debe evitarse en ver\u00e1n.\nUn exemplo deste efecto \u00e9 o aumento de temperatura que toma o interior dos coches cando est\u00e1n \u00f3 sol. Basta unha chapa met\u00e1lica (os espazos habituais dos estacionamentos, sen ning\u00fan tipo de illamento t\u00e9rmico) que dea sombra, impedindo o paso do sol polo vidro, para que non se quente tanto.\nDende antigo aproveitouse este efecto na construci\u00f3n, non s\u00f3 en xardiner\u00eda. As fiestras das casas en pa\u00edses fr\u00edos son m\u00e1is grandes c\u00e1s dos c\u00e1lidos para que a espesura do muro non produza sombra. Os miradoiros acristalados son outro medio de axudar \u00f3 quentamento dos locais.\nNa xardiner\u00eda antiga espa\u00f1ola, os invernadoiros co\u00f1ec\u00edanse como estufas fr\u00edas."}
{"id": "20457", "revid": "89787", "url": "https://gl.wikipedia.org/wiki?curid=20457", "title": "Ecosistema", "text": "Un ecosistema \u00e9 unha comunidade de organismos vivos considerados en conxunto coas compo\u00f1entes non-vivas do ambiente (como o aire, a auga ou os minerais), que interact\u00faan entre si como un sistema. As compo\u00f1entes bi\u00f3ticas e as abi\u00f3ticas interct\u00faan a trav\u00e9s dos ciclos de nutrientes e os fluxos de enerx\u00eda. Xa que os ecosistemas se definen como unha rede de interacci\u00f3ns entre os organismos, e dos organismos cos seus ambientes, estes poden ser de calquera tama\u00f1o, inda que dun tama\u00f1o espec\u00edfico e limitado. Con todo, alg\u00fans ec\u00f3logos consideran que o planeta enteiro \u00e9 un \u00fanico ecosistema. Un ecosistema est\u00e1 composto por todos os organismos e factores abi\u00f3ticos dunha \u00e1rea definida co que se pode afirmar que \u00e9 unha comunidade biol\u00f3xica interactuando entre si e co seu ambiente f\u00edsico.\nCaracter\u00edsticas.\nNun ecosistema te\u00f1en lugar diferentes interacci\u00f3ns dos seres vivos entre si e entre estes e os factores ambientais abi\u00f3ticos. Tr\u00e1tase de sistemas abertos, din\u00e1micos e complexos: \nOs elementos bi\u00f3ticos e abi\u00f3ticos exercen influencia entre si (interacci\u00f3ns) e transf\u00f3rmanse mediante a sucesi\u00f3n e evoluci\u00f3n.\nOs seres vivos da biocenose infl\u00faen no ciclo da materia e nos factores abi\u00f3ticos (factores ambientais) por medio de tres tipos de organismos: \nOs ecosistemas infl\u00faense uns \u00f3s outros: por ex., os ecosistemas mari\u00f1os infl\u00faen na atmosfera mediante o fluxo de enerx\u00eda e o ciclo da materia, e, \u00f3 influ\u00edr na atmosfera, fano tam\u00e9n nos ecosistemas terrestres (v\u00e9xase efecto invernadoiro ou cambio clim\u00e1tico).\nEvoluci\u00f3n dos ecosistemas.\nOs ecosistemas funcionan de forma din\u00e1mica e evolucionan tam\u00e9n cando se dan factores externos e constantes, nunha sucesi\u00f3n de varias fases ata unha posible etapa final, a etapa cl\u00edmax. A etapa cl\u00edmax l\u00f3grase, por exemplo, co aproveitamento de \"nichos ecol\u00f3xicos\" de especies inmigrantes e de mecanismos de expulsi\u00f3n.\nNunha etapa de cl\u00edmax sen interromper, os ecosistemas reg\u00falanse por si mesmos (autorregulaci\u00f3n). Os seus compo\u00f1entes interaccionan entre si, de tal maneira que aparece un equilibrio de ciclos materiais e fluxos de enerx\u00eda (pola achega de enerx\u00eda solar, fluxo t\u00e9rmico terrestre e magma de chemineas hidrot\u00e9rmicas, chamadas tam\u00e9n fontes termais submarinas ou \"Black Smokers\", que proceden de fondos mari\u00f1os ou abisais). Doutro modo, non ser\u00eda posible outra sucesi\u00f3n.\nConcepto de ciclo en mosaico.\nO feito \u00e9 que, as\u00ed e todo, distintas etapas dun ecosistema derivan de influencias ambientais alteradas e eventuais, con frecuencia, simultaneamente. As\u00ed, por exemplo, un incendio forestal causado por un raio pode crear \"terreos de sucesi\u00f3n\" non cubertos, na etapa cl\u00edmax dun bosque. Deste modo, cons\u00e9rvanse a din\u00e1mica e as especies pioneiras necesarias que poden poboar \u00e1reas descolonizadas.\nNalg\u00fans ecosistemas non sempre hai unha etapa estable de cl\u00edmax constante. Tam\u00e9n pode darse, sen influencias ambientais, unha sucesi\u00f3n constante de etapas que, despois de superar o m\u00e1ximo ecol\u00f3xico, pode transcorrer en reiteradas ocasi\u00f3ns. De a\u00ed que o concepto de ciclo en mosaico defina a etapa cl\u00edmax como un estado de grande intervalo de tempo, no que a sucesi\u00f3n se desenvolve sen cesar.\nEstrutura e funci\u00f3n do ecosistema.\nOs ecosistemas p\u00f3dense observar e subdividir tendo en conta a s\u00faa:\nEsta clasificaci\u00f3n incluso se superp\u00f3n.\nImportantes caracter\u00edsticas e reguladores dun ecosistema son os ciclos materiais e os fluxos en\u00e9rxicos (fluxo de enerx\u00eda e nivel tr\u00f3fico), amais do espectro de densidade ou a distribuci\u00f3n. Realizouse unha gran subdivisi\u00f3n na cal os c\u00edrculos especializados se tratan de forma m\u00e1is concreta. Cando se analizan os ecosistemas enfocando a s\u00faa distribuci\u00f3n, e non as s\u00faas relaci\u00f3ns sistem\u00e1ticas, f\u00e1lase de ecotopo.\nTipos de ecosistemas.\nClasificaci\u00f3n:\nOs ecosistemas div\u00eddense en tres x\u00e9neros:\nOutra clasificaci\u00f3n moi utilizada dos ecosistemas \u00e9 polo seu car\u00e1cter de \"terrestres\" ou \"acu\u00e1ticos\"."}
{"id": "20459", "revid": "109216", "url": "https://gl.wikipedia.org/wiki?curid=20459", "title": "Smog fotoqu\u00edmico", "text": "Denom\u00ednase \"smog\" fotoqu\u00edmico \u00e1 contaminaci\u00f3n do aire, principalmente en \u00e1reas urbanas, por ozono orixinado por reacci\u00f3ns fotoqu\u00edmicas, e outros compostos. Como resultado obs\u00e9rvase unha atmosfera dunha cor tirando a vermella. O ozono \u00e9 un composto oxidante e t\u00f3xico que pode provocar no ser humano problemas respiratorios. Este tipo de \"smog\" describiuse por primeira vez nos \u00c1nxeles (California) na d\u00e9cada de 1940, e acost\u00famase a dar en cidades con bastante tr\u00e1fico (emisi\u00f3n de \u00f3xido n\u00edtrico, NO, e compostos org\u00e1nicos vol\u00e1tiles, COVs), c\u00e1lidas e soleadas, e con pouco movemento de masas de aire.\nFormaci\u00f3n do \"smog\" fotoqu\u00edmico.\nContaminantes.\nOs principais contaminantes primarios son o \u00f3xido n\u00edtrico (NO) e os compostos org\u00e1nicos vol\u00e1tiles (especialmente aqueles que te\u00f1en dobres enlaces C=C).\nO \u00f3xido de nitr\u00f3xeno f\u00f3rmase a partir da reacci\u00f3n a elevada temperatura do nitr\u00f3xeno molecular co os\u00edxeno molecular:\nDe forma que os veh\u00edculos son a principal fonte de \u00f3xido n\u00edtrico. \u00c1 s\u00faa vez, este mon\u00f3xido de nitr\u00f3xeno ox\u00eddase no aire en pouco tempo dando di\u00f3xido de nitr\u00f3xeno, NO2, que \u00e9 o que pode dar unha coloraci\u00f3n amarela \u00e1 atmosfera. Os gases NO e NO2 denom\u00e9nanse xenericamente NOx.\nEntre os compostos org\u00e1nicos vol\u00e1tiles (COVs) enc\u00f3ntranse os hidrocarburos non queimados que poden ser emitidos tam\u00e9n por veh\u00edculos, as\u00ed como disolventes ou combustibles que se poden evaporar doadamente. Tam\u00e9n estes poden provir de zonas arb\u00f3reas, \u00f3 emitirse de forma natural hidrocarburos, principalmente isopreno, pineno e limoneno.\nOs contaminantes secundarios, formados a partir dos anteriores, a trav\u00e9s dunha serie complexa de reacci\u00f3ns, son o ozono, o HNO3, e outros compostos.\nReacci\u00f3ns.\nDurante o d\u00eda o di\u00f3xido de nitr\u00f3xeno dis\u00f3ciase en mon\u00f3xido de nitr\u00f3xeno e radicais os\u00edxeno:\nO O\u00b7 comb\u00ednase co os\u00edxeno molecular xerando ozono:\nEn ausencia de COVs este ozono oxida o mon\u00f3xido de nitr\u00f3xeno da etapa anterior:\nPero en presenza de COVs, estes se transforman en radicais peroxi que \u00e1 s\u00faa vez oxidan \u00f3 NO:\nformula_5\nDesta forma o NO non est\u00e1 dispo\u00f1ible para reaccionar co ozono e este acum\u00falase na atmosfera.\nMoitos dos radicais RO xerados terminan formando aldehidos. Estes, cando a concentraci\u00f3n de NO \u00e9 baixa (conforme avanza o d\u00eda), poden reaccionar con NO2 dando lugar a compostos do tipo RCOOONO2 (cando R \u00e9 un metilo denom\u00ednase per\u00f3xido de acetonitrilo, PAN, un composto t\u00f3xico).\nA formaci\u00f3n do HNO3 prod\u00facese \u00f3 final do d\u00eda por reacci\u00f3n do NO2 con radicais oxhidrilo:\nDurante a noite os radicais OH poden reaccionar co NO dando \u00e1cido nitroso, que se disocia en presenza de luz, pero \u00e9 estable durante a noite.\nDurante a noite as reacci\u00f3ns de \"smog\" fotoqu\u00edmico vense moi reducidas \u00f3 necesitar a luz para funcionar, inda que estas poden continuar a trav\u00e9s doutros compostos.\nReduci\u00f3n do \"smog\" fotoqu\u00edmico.\nPara reducir a formaci\u00f3n de \"smog\" fotoqu\u00edmico \u00e9 necesario diminu\u00edr a emisi\u00f3n dos NOx e os COVs.\nAs cantidades de hidrocarburos vol\u00e1tiles na atmosfera son bastante grandes comparadas coas de NOx, polo que acostuman a estar en exceso. Desta forma, unha reduci\u00f3n destes conduce a unha diminuci\u00f3n do \"smog\" fotoqu\u00edmico menor da esperada. Amais, os hidrocarburos emitidos de forma natural poden ser suficientes para que siga produc\u00edndose \"smog\" (inda que en \u00e1reas urbanas non acostuman a ser estes os m\u00e1is importantes). En calquera caso, segue sendo importante a reduci\u00f3n dos niveis destes hidrocarburos vol\u00e1tiles na atmosfera.\nUnha das maiores fontes de NOx constit\u00faena os veh\u00edculos. A diminuci\u00f3n das emisi\u00f3ns de \u00f3xidos de nitr\u00f3xeno faise empregando catalizadores de tres v\u00edas (os de d\u00faas v\u00edas non tratan estes gases) que os reducen a nitr\u00f3xeno e os\u00edxeno moleculares. Estes catalizadores, no caso dos motores de gasolina, te\u00f1en unha efectividade de entre un 80% a un 90%, pero s\u00f3 cando est\u00e1n quentes. Amais, o catalizador vaise desgastando e co tempo vai sendo menos efectivo. No caso dos motores di\u00e9sel, a afectividade \u00e9 menor.\nOutra das principais fontes de NOx \u00e9 a emisi\u00f3n das centrais el\u00e9ctricas. Tam\u00e9n se poden diminu\u00edr os NOx mediante procesos de reduci\u00f3n, inda que hai outros m\u00e9todos como por exemplo levando a cabo a combusti\u00f3n en varias etapas ou diminu\u00edr a temperatura da chama."}
{"id": "20460", "revid": "12452", "url": "https://gl.wikipedia.org/wiki?curid=20460", "title": "Copta", "text": ""}
{"id": "20461", "revid": "98629", "url": "https://gl.wikipedia.org/wiki?curid=20461", "title": "Xeograf\u00eda de Exipto", "text": "A Rep\u00fablica \u00c1rabe de Exipto ocupa o extremo nororiental de \u00c1frica e unha pequena porci\u00f3n de Asia, a pen\u00ednsula do Sinai, ao outro lado do canal de Suez. A superficie total \u00e9 de 1.001.449 Km2: 942.246 en territorio africano e 59.203 en territorio asi\u00e1tico, inclu\u00edndo os 379 Km2 da franxa de Gaza, ocupada por Israel desde 1967.\nExipto local\u00edzase entre os 31\u00b0 36' N (delta do Nilo, xusto ao norte de Baltim) e o paralelo 22 N, que vai desde o monte Uweinat, no deserto de Libia, at\u00e9 cabo Hadarba, no mar Vermello. De oeste a leste, os l\u00edmites son o oasis de Garn el-Brein, na fronteira con Libia, (24\u00b0 42' E) e cabo Hadarba (36\u00b0 52'). A fronteira que separa Exipto de Libia ten 1.160\u00a0km e a e o Sud\u00e1n 1.100\u00a0km. Ao norte ten o mar Mediterr\u00e1neo e ao leste o mar Vermello. A pen\u00ednsula do Sina\u00ed sit\u00faase entre o golfo de Suez e o golfo de Aqaba, que separa Exipto da Arabia Saudita. Na costa m\u00e1is interior deste \u00faltimo te\u00f1en un pequeno territorio Xordania e Israel.\nDistribuci\u00f3n da poboaci\u00f3n.\nExipto ten unha taxa de natalidade moi elevada, que durante os anos 70 do s\u00e9culo XX chegou a atinxir o 40 por mil e que actualmente se sit\u00faa arredor do 25 por mil. A poboaci\u00f3n supera os 70 mill\u00f3ns de habitantes e a densidade aumentou at\u00e9 os 70 habitantes por km2. Por causa do 90% do territorio ser deserto e non estar habitado, a densidade real nas zonas cultivadas e habitadas (o val do Nilo, o delta do Nilo, os oasis e parte da franxa costeira), atinxe valores moito m\u00e1is elevados: 910 habitantes por Km2 de densidade media e entre 1.000 e 2.000 nas cidades. A alta natalidade d\u00e9bese \u00e1 xuventude da poboaci\u00f3n: m\u00e1is da metade dos exipcios ten menos de 20 anos e m\u00e1is dun terzo menos de 12.\nO 40 por cento da poboaci\u00f3n conc\u00e9ntrase nas grandes cidades, como a capital, O Cairo (que supera xa os 18 mill\u00f3ns de habitantes), Alexandr\u00eda, na costa mediterr\u00e1nea, (preto dos 5 mill\u00f3ns) e case d\u00faas ducias de cidades de entre 100.000 e medio mill\u00f3n de habitantes, entre as que destacan Port Said e Suez. Un quinto da poboaci\u00f3n reside nas catro cidades mencionadas. Conc\u00e9ntrase na parte setentrional do pa\u00eds, na que a cantidade de terras cultiv\u00e1beis \u00e9 moi superior, xa que o delta do Nilo est\u00e1 cultivado de maneira intensiva e regado mediante unha densa rede de canais.\nCaracter\u00edsticas \u00e9tnicas, lingua e relixi\u00f3n.\nA poboaci\u00f3n do Antigo Exipto era camita, ou sexa, como os actuais libios e b\u00e9rberes. Sendo territorio de pasaxe entre \u00c1frica e Asia e por causa da s\u00faa posici\u00f3n central nas relaci\u00f3ns comerciais do Mediterr\u00e1neo oriental, Exipto foi invadido en numerosas ocasi\u00f3ns, sobre todo por pobos \u00e1rabes (semitas). Os trazos f\u00edsicos predominantes son os ollos e cabelo negros, a cute morena, nariz recto e cranio dolicoc\u00e9falo.\nAs linguas camitas faladas antigamente desapareceron coa adopci\u00f3n do \u00e1rabe e s\u00f3 sobrevive o copto, conservado na liturxia copta, que practica un 10% dos exipcios. O 90% restante son musulm\u00e1ns de rito sunita."}
{"id": "20462", "revid": "23204", "url": "https://gl.wikipedia.org/wiki?curid=20462", "title": "Lingua akrukay", "text": "O akrukay \u00e9 unha lingua pap\u00faa que se fala en Pap\u00faa Nova Guinea.\nDistribuci\u00f3n xeogr\u00e1fica.\nF\u00e1lase no curso medio do r\u00edo Ramu, na provincia de Madang."}
{"id": "20463", "revid": "181", "url": "https://gl.wikipedia.org/wiki?curid=20463", "title": "Akrukay", "text": ""}
{"id": "20464", "revid": "5863", "url": "https://gl.wikipedia.org/wiki?curid=20464", "title": "Marcel Pagnol", "text": "Marcel Pagnol, nado en Aubagne o 28 de febreiro de 1895 e finado en Par\u00eds o 18 de abril de 1974, foi un comedi\u00f3grafo franc\u00e9s. Marcel Pagnol foi acad\u00e9mico de Francia desde 1946.\nTraxectoria.\nDeuse a co\u00f1ecer en 1925 coa comedia antimilitarista \"Les marchands de la gloire\". Tres anos m\u00e1is tarde obtivo un grande \u00e9xito con \"Topaz\", unha comedia sobre os politiqueos contempor\u00e1neos chea de iron\u00eda. Seguiulle a trilox\u00eda marsellesa \"Marius\" (1929), \"Fanny\" e \"C\u00e9sar\" (as d\u00faas de 1931). As comedias de Marcel Pagnol son de tipo naturalista e popular, suavizado mediante a caricatura ben\u00e9vola e toques sentimentais.\nA partir de 1931 dedicouse fundamentalmente ao cinema, adaptando textos para numerosas pel\u00edculas. Adaptou tam\u00e9n libros autobiogr\u00e1ficos: \"La gloire de mon p\u00e8re\" (1958), \"Le ch\u00e2teau de ma m\u00e8re\" (1958) e \"Le temps des amours\" (p\u00f3stumo, 1977)."}
{"id": "20465", "revid": "34681", "url": "https://gl.wikipedia.org/wiki?curid=20465", "title": "1462", "text": "Outros.\nHistoria ano a ano"}
{"id": "20466", "revid": "98629", "url": "https://gl.wikipedia.org/wiki?curid=20466", "title": "1461", "text": "Outros.\nHistoria ano a ano"}
{"id": "20467", "revid": "25871", "url": "https://gl.wikipedia.org/wiki?curid=20467", "title": "1460", "text": "Outros.\nHistoria ano a ano"}
{"id": "20468", "revid": "98629", "url": "https://gl.wikipedia.org/wiki?curid=20468", "title": "1459", "text": "Outros.\nHistoria ano a ano"}
{"id": "20469", "revid": "23204", "url": "https://gl.wikipedia.org/wiki?curid=20469", "title": "1458", "text": "Outros.\nHistoria ano a ano"}
{"id": "20470", "revid": "98629", "url": "https://gl.wikipedia.org/wiki?curid=20470", "title": "1457", "text": "Outros.\nHistoria ano a ano"}
{"id": "20471", "revid": "23204", "url": "https://gl.wikipedia.org/wiki?curid=20471", "title": "1456", "text": "Outros.\nHistoria ano a ano"}
{"id": "20472", "revid": "23204", "url": "https://gl.wikipedia.org/wiki?curid=20472", "title": "Lista de cidades en Portugal", "text": "Esta \u00e9 unha lista de cidades portuguesas. Portugal ten 151 cidades (febreiro de 2006):"}
{"id": "20473", "revid": "23204", "url": "https://gl.wikipedia.org/wiki?curid=20473", "title": "1454", "text": "Outros.\nHistoria ano a ano"}
{"id": "20496", "revid": "1131", "url": "https://gl.wikipedia.org/wiki?curid=20496", "title": "Gondomar (hom\u00f3nimos)", "text": "O top\u00f3nimo Gondomar pode referirse a:"}
{"id": "20497", "revid": "1131", "url": "https://gl.wikipedia.org/wiki?curid=20497", "title": "Lista de vilas en Portugal", "text": "Esta \u00e9 unha lista de vilas portuguesas. Actualmente (), Portugal ten 582 poboaci\u00f3ns coa categor\u00eda de vila:\nExisten tres tipos diferentes de vilas, aquelas que como aldeas, foron elevadas a vila por decreto lei, e que cumpriron os requisitos para tal (feito que comezou a ocorrer en Portugal no s. XX). Existen as terras que en tempos foron sede de Concello propio (para ser Municipio a localidade obrigatoriamente debe como m\u00ednimo ser vila), e a\u00ednda que o mesmo se extinguise contin\u00faan a posu\u00edr o estatuto de vila. E por fin as terras a quen a realeza daba orde de poboamento, concedendo para o efecto un foral que declaraba a poboaci\u00f3n como vila. Estes tres casos serven as\u00ed para explicar o porqu\u00e9 de existiren actualmente terras con estatuto de vila, que pos\u00faen moi poucos habitantes ou que non te\u00f1en certos servizos ou recursos."}
{"id": "20498", "revid": "23204", "url": "https://gl.wikipedia.org/wiki?curid=20498", "title": "Lista de municipios portugueses", "text": "Esta \u00e9 unha lista de municipios portugueses ordenados alfabeticamente. Actualmente (2006), Portugal ten 308 concellos."}
{"id": "20500", "revid": "1987", "url": "https://gl.wikipedia.org/wiki?curid=20500", "title": "Herm\u00f3polis Magna", "text": "Para os antigos exipcios, Herm\u00f3polis, ou Herm\u00f3polis Magna, era un dos lugares primixenios no mito da creaci\u00f3n. O seu nome exipcio, \"Khemenu\" significa \"a vila dos Oito\", en referencia \u00e1 Ogd\u00f3ada. O nome grego de Herm\u00f3polis prov\u00e9n do deus Hermes, a quen os gregos asociaran co deus tutelar da vila, Thot (\"Djehuti\" en exipcio), divindade da sabedor\u00eda e cultivador da escrita.\nHerm\u00f3polis situ\u00e1base a uns 300\u00a0km ao sur do Cairo, onde hoxe se ergue al-Ashmunein. Non \u00e9 unha visita tur\u00edstica moi frecuentada, xa que s\u00f3 fican catro estatuas de calcaria de babu\u00ednos, o animal de Thot, diante do templo demolido, e un museo ao ar libre que re\u00fane diversos vestixios de todas as \u00e9pocas que foron achados nas proximidades. Cons\u00e9rvase unha \u00e1gora helen\u00edstica.\nAs ru\u00ednas do templo principal dedicado a Thot datan do Imperio Novo e contan dun pilono e dos restos de salas e de columnatas. Existiu un templo dedicado a Am\u00f3n no interior do recinto principal. Na baixa \u00e9poca -en concreto durante a dinast\u00eda tolemaica e logo durante a romana- a vila rexurdiu por causa da popularidade do culto a Thot, que os gregos asimilaran ao de Hermes. Posteriormente, a cidade converteuse na s\u00e9 dun bispo durante a \u00e9poca cristi\u00e1. Fican vestixios importantes do foro e da bas\u00edlica romanas, as\u00ed como restos das v\u00edas principais, entre as que salienta a que levaba a Antinoe e que fundara Hadriano no s\u00e9culo II.\nA doce quil\u00f3metros ao oeste, al\u00e9n de Bahr Yusuf, comeza o deserto. Al\u00ed se atopan as necr\u00f3poles de Tuna al-Gebel."}
{"id": "20502", "revid": "98629", "url": "https://gl.wikipedia.org/wiki?curid=20502", "title": "Beni Hasan", "text": "Beni Hasan \u00e9 unha necr\u00f3pole exipcia do Imperio Medio (XI dinast\u00eda a comezos da XII) situada a 265 quil\u00f3metros ao sur do Cairo, na beira oriental do r\u00edo Nilo. O nome deriva do dunha familia \u00e1rabe que se estableceu no lugar a fins do s\u00e9culo XVIII e que estendeu o seu dominio por toda a rexi\u00f3n de al Minya.\nLocalizaci\u00f3n e historia.\nA necr\u00f3pole est\u00e1 escavada nun acantilado de pedra calcaria moi rica en f\u00f3siles. As tumbas disp\u00f3\u00f1ense en d\u00faas fileiras, unha de tumbas en forma de pozos, de profundidade vari\u00e1bel e de diversas \u00e9pocas, e outra, a 40 metros de distancia, de 30 hipoxeos de fachadas talladas no rochedo.\nAs tumbas de Beni Hasan pertenceron aos grandes se\u00f1ores que gobernaban as provincias (as de Giza, Sakkara, Dahshur ou Maidum eran de altos funcionarios da corte), que preferiron ser enterrados no seu propio nomo como sinal de independencia. Para subir \u00e1 necr\u00f3pole hai que seguir uns cami\u00f1os marcados con pedras que datan tam\u00e9n do Imperio Medio.\nOs hipoxeos son de tres tipos:\nS\u00f3 doce das 39 tumbas est\u00e1n decoradas. Son pinturas ao fresco, e non relevos pintados, como na maior parte das tumbas do Imperio Antigo. As escenas div\u00eddense en longas faixas horizontais que representan os traballos agr\u00edcolas, as artes e os oficios, como no resto das tumbas civ\u00eds do per\u00edodo, pero inclu\u00edndo a vida militar e se\u00f1orial."}
{"id": "20503", "revid": "5312", "url": "https://gl.wikipedia.org/wiki?curid=20503", "title": "Monte Fuji", "text": "O ou Fugaku, situado na illa de Honsh\u016b, \u00e9 a monta\u00f1a m\u00e1is alta do Xap\u00f3n, cunha elevaci\u00f3n do cumio de 3.776,24 metros. \u00c9 o segundo volc\u00e1n m\u00e1is alto situado nunha illa de Asia (despois do Monte Kerinci na illa de Sumatra), e o s\u00e9timo pico m\u00e1is alto dunha illa na Terra. O monte Fuji \u00e9 un estratovolc\u00e1n activo que entrou en erupci\u00f3n por \u00faltima vez entre 1707 e 1708. A monta\u00f1a est\u00e1 situada a uns 100 km ao suroeste de Tokio e \u00e9 visible desde al\u00ed nos d\u00edas despexados. O cono excepcionalmente sim\u00e9trico do Monte Fuji, que est\u00e1 cuberto de neve durante uns cinco meses ao ano, util\u00edzase habitualmente como icona cultural do Xap\u00f3n e \u00e9 frecuentemente representado na arte e na fotograf\u00eda, as\u00ed como visitado por turistas e alpinistas.\nO monte Fuji \u00e9 unha das do Xap\u00f3n xunto co Monte Tate e Monte Haku. \u00c9 un lugar especial de beleza paisax\u00edstica e un dos Lugares hist\u00f3ricos. Engadiuse \u00e1 Lista do Patrimonio Mundial como Ben Cultural o 22 de xu\u00f1o de 2013. Segundo a UNESCO, o Monte Fuji \"inspirou a artistas e poetas e foi obxecto de peregrinaci\u00f3n durante s\u00e9culos\". A UNESCO reco\u00f1ece 25 sitios de interese cultural dentro do sitio do monte Fuji. Estes 25 lugares incl\u00faen a monta\u00f1a e o santuario xinto\u00edsta, Fujisan Hong\u016b Sengen Taisha.\nCaracter\u00edsticas.\nA\u00ednda que o monte Fuji pareza ser un cono \u00fanico e sim\u00e9trico, no interior \u00e9 m\u00e1is complexo do que se poida imaxinar. O cono que n\u00f3s chamamos de monte Fuji est\u00e1 realmente constitu\u00eddo por tres volc\u00e1ns sobrepostos: Komitake, Fuji maior e Fuji menor. Un ollar atento e pr\u00f3ximo da silueta das monta\u00f1as revela irregularidades que son resultado desta sobreposici\u00f3n. Por exemplo, unha lixeira elevaci\u00f3n da inclinaci\u00f3n na zona norte da monta\u00f1a, a cerca de 2.301 metros de altitude, fai parte do cume do cr\u00e1ter de Komitake, o m\u00e1is antigo dos tres volc\u00e1ns, que estivo activo durante o Plistoceno. O Fuji maior estivo activo entre e anos atr\u00e1s. Os acontecementos volc\u00e1nicos que tiveron lugar nos \u00faltimos anos contribu\u00edron no crecemento do Fuji menor, a monta\u00f1a que vemos actualmente."}
{"id": "20504", "revid": "23204", "url": "https://gl.wikipedia.org/wiki?curid=20504", "title": "El Chich\u00f3n", "text": "El Chich\u00f3n \u00e9 o volc\u00e1n m\u00e1is ao Sur e ao Leste no M\u00e9xico. \u00c9 un pequeno mais poderoso cono de escouras que ocupa unha zona illada da rexi\u00f3n de Chiapas. Despois de 1982 foi densamente reforestado. A s\u00faa altitude non \u00e9 maior do que os montes de orixe non volc\u00e1nica circundantes."}
{"id": "20506", "revid": "98629", "url": "https://gl.wikipedia.org/wiki?curid=20506", "title": "Historia da pintura", "text": "A historia da pintura \u00e9 unha p\u00f3la da historia da arte que abarca no tempo desde a prehistoria ata o mundo contempor\u00e1neo e se estende a todas as diferentes culturas.\nA historia da pintura tivo un desenvolvemento cronol\u00f3xico e estil\u00edstico paralelo en gran medida ao resto das artes pl\u00e1sticas, a\u00ednda que con diversas particularidades no tempo e o espazo debidas a numerosos factores, desde os derivados das diversas t\u00e9cnicas e materiais empregados na s\u00faa confecci\u00f3n ata factores socio-culturais e est\u00e9ticos, xa que cada pobo e cada cultura desenvolveu ao longo do tempo distintos conceptos de plasmar a imaxe que recibe do mundo circundante.\nA pintura \u00e9 a arte e t\u00e9cnica de crear imaxes a trav\u00e9s da aplicaci\u00f3n de pigmentos de cor sobre unha superficie, sexa papel, tea, madeira, parede etc. Ad\u00f3itase dividir en pintura mural (fresco, t\u00e9mpera) ou de cabalete (t\u00e9mpera, \u00f3leo, pastel), e igualmente pode clasificarse segundo o seu x\u00e9nero (retrato, paisaxe, bodeg\u00f3n etc). A pintura foi durante s\u00e9culos o principal medio para documentar a realidade, reflectindo nas s\u00faas imaxes o devir hist\u00f3rico das distintas culturas que se sucederon ao longo do tempo, as\u00ed como os seus costumes e condici\u00f3ns materiais.\nA clasificaci\u00f3n da pintura como arte variou ao longo do tempo: na antig\u00fcidade era considerada un mero oficio artesanal, mentres que se consideraban actividades art\u00edsticas as relacionadas co intelecto. Galeno dividiu no s\u00e9culo II a arte en artes liberais e artes vulgares, segundo se ti\u00f1an unha orixe intelectual ou manual: entre as liberais atop\u00e1banse a gram\u00e1tica, a ret\u00f3rica e a dial\u00e9ctica -que formaban o trivium-, e a aritm\u00e9tica, a xeometr\u00eda, a astronom\u00eda e a m\u00fasica -que formaban o quadrivium-; as vulgares inclu\u00edan a arquitectura, a escultura e a pintura, pero tam\u00e9n outras actividades que hoxe se consideran artesan\u00eda.. Non foi ata o s\u00e9culo XVI que empezou a considerarse que a arquitectura, a pintura e a escultura eran actividades que requir\u00edan non s\u00f3 oficio e destreza, sen\u00f3n tam\u00e9n un tipo de concepci\u00f3n intelectual que as fac\u00edan superiores a outros tipos de manualidades. Iniciabase as\u00ed o concepto moderno de arte, que durante o Renacemento adquiriu o nome de \"arti do disegno\" (artes do dese\u00f1o), por canto comprend\u00edan que esta actividade -o dese\u00f1ar- era a principal na x\u00e9nese das obras de arte. Para rematar, en 1746, Charles Batteux estableceu en \"As belas artes reducidas a un \u00fanico principio\" a concepci\u00f3n actual de belas artes, concepto que fixo fortuna e chegou ata a actualidade.\nNa historia da pintura \u00e9 primordial o estudo dos estilos art\u00edsticos: cada per\u00edodo hist\u00f3rico gozar\u00e1 dunhas caracter\u00edsticas concretas e definibles, com\u00fans a outras rexi\u00f3ns e culturas, ou ben \u00fanicas e diferenciadas, que ir\u00e1n evolucionando co devir dos tempos. De a\u00ed xorden os diversos estilos, que poden ter un orixe xeogr\u00e1fico ou temporal, ou ata reducirse \u00e1 obra dun artista en concreto, a condici\u00f3n de que se produzan unhas formas art\u00edsticas claramente definitorias. Actualmente ent\u00e9ndese como estilo aquela calidade que identifica a forma de traballar, de expresarse ou de concibir unha obra de arte por parte do artista, ou ben, en sentido m\u00e1is xen\u00e9rico, dun conxunto de artistas ou obras que te\u00f1en diversos puntos en com\u00fan, agrupados xeogr\u00e1fica ou cronoloxicamente.\nTam\u00e9n cabe ter en consideraci\u00f3n para o estudo hist\u00f3rico da pintura a s\u00faa clasificaci\u00f3n en diversos x\u00e9neros: un x\u00e9nero art\u00edstico \u00e9 unha especializaci\u00f3n tem\u00e1tica en que se adoitan dividir as diversas artes. Na actualidade consid\u00e9ranse como principais x\u00e9neros pict\u00f3ricos: retrato e autorretrato, espido, bodeg\u00f3n e vanidades, paisaxe e mari\u00f1a, pintura de mitolox\u00eda, pintura de historia, pintura relixiosa e pintura de x\u00e9nero.\nPara rematar, cabo ter en conta os distintos procedementos t\u00e9cnicos empregados en pintura: acr\u00edlico, t\u00e9cnica pict\u00f3rica onde ao colorante eng\u00e1deselle un aglutinante pl\u00e1stico; acuarela, t\u00e9cnica realizada con pigmentos transparentes dilu\u00eddos en auga, con aglutinantes como a goma ar\u00e1biga ou o mel, usando como branco o do propio papel; augada ou gouache, t\u00e9cnica similar \u00e1 acuarela, con cores m\u00e1is espesas e dilu\u00eddos en auga ou cola mesturada con mel; fresco, realizado sobre un muro revogado de cal h\u00famida e con cores dilu\u00eddas en auga de cal; miniatura, decoraci\u00f3n de manuscritos con l\u00e1minas de ouro e prata, e pigmentos de cores aglutinadas con cola, ovo ou goma ar\u00e1biga; \u00f3leo, t\u00e9cnica que consiste en disolver as cores nun aglutinante de tipo oleoso (aceite de lin\u00e1ceas, noz, am\u00e9ndoa ou abel\u00e1; aceites animais), engadindo augarr\u00e1s para que seque mellor; pastel, lapis de pigmento de diversas cores minerais, con aglutinantes (caol\u00edn, xeso, goma ar\u00e1biga, l\u00e1tex de figo, cola de peixe, azucre candi etc.), amasado con cera e xab\u00f3n de Marsella e cortado en forma de barri\u00f1as; temple, pintura realizada con cores dilu\u00eddas en auga temperada ou engrosada con aglutinantes con base de cola (xema de ovo, case\u00edna, cola de figueira, cereixa ou cirola).\nPrehistoria.\nA arte prehist\u00f3rica \u00e9 a desenvolvida polo ser humano desde a Idade de Pedra (paleol\u00edtico, 25.000-8.000 a.C.; mesol\u00edtico, 8.000-6.000 a.C.; e neol\u00edtico, 6.000-3.000 a.C.) ata a Idade dos Metais (3.000-1.000 a.C.), per\u00edodos onde xurdiron as primeiras manifestaci\u00f3ns que se poden considerar como art\u00edsticas por parte do ser humano.\nPaleol\u00edtico.\nO paleol\u00edtico tivo as s\u00faas primeiras manifestaci\u00f3ns art\u00edsticas ao redor do 25.000 a.C., tendo o seu apoxeo no per\u00edodo magdaleniano (\u00b115.000-8.000 a.C.). As primeiras manifestaci\u00f3ns pict\u00f3ricas aparecen en covas -a chamada pintura rupestre-, como medio de expresar a interrelaci\u00f3n entre o ser humano primitivo e a natureza. Como material pict\u00f3rico utilizaban principalmente vermello de \u00f3xido de ferro, negro de \u00f3xido de manganeso e ocre de arxila. A pintura rupestre desenvolveuse principalmente na rexi\u00f3n franco-cant\u00e1brica: son pinturas de car\u00e1cter m\u00e1xico-relixioso, de sentido naturalista, con representaci\u00f3n de animais, destacando as covas de Altamira, Tito Bustillo, Trois Fr\u00e8res, Chauvet e Lascaux.\nNeol\u00edtico.\nEste per\u00edodo -iniciado ao redor do 8.000 a.C. no Pr\u00f3ximo Oriente- supuxo unha profunda transformaci\u00f3n para o antigo ser humano, que se volveu sedentario e dedicouse \u00e1 agricultura e a gander\u00eda, xurdindo novas formas de convivencia social e desenvolv\u00e9ndose a relixi\u00f3n. Na pintura levantina -datada entre o mesol\u00edtico e o neol\u00edtico- deuse a figura humana, moi esquematizada, con notables exemplos en El Cogul, Valltorta, Alpera e Minateda. Tam\u00e9n se deu este tipo de pintura no norte de \u00c1frica (Atlas, S\u00e1hara) e na zona do actual Cimbabue. A pintura neol\u00edtica adoitaba ser esquem\u00e1tica, reducida a trazos b\u00e1sicos (o home en forma de cruz, a muller en forma triangular). Son de destacar igualmente as pinturas rupestres do R\u00edo Pinturas na Arxentina, especialmente na Cueva de las Manos.\nArte antiga.\nMesopotamia.\nSon moi poucos os exemplos conservados da pintura mesopot\u00e1mica, destacando sobre todo a pintura ao fresco nos templos, con escenas relixiosas e mitol\u00f3xicas. A policrom\u00eda de estatuas e relevos perdeuse na s\u00faa maior parte; mentres que os frescos non son tan abundantes como na pintura exipcia e s\u00f3 aparecen excepcionalmente (palacio de Zimri-Lim en Mari -s\u00e9culo XVIII a. C.-, palacio de recreo de Teglatfalasar III en Til Barsip -s\u00e9culo VIII a. C.-)\nExipto.\nEn Exipto xurdiu unha das primeiras grandes civilizaci\u00f3ns, con obras de arte elaboradas e complexas que supo\u00f1en xa unha especializaci\u00f3n profesional por parte do artista/artes\u00e1n. A s\u00faa arte era intensamente relixiosa e simb\u00f3lica, cun poder pol\u00edtico fortemente centralizado e xerarquizado, outorgando unha gran relevancia ao concepto relixioso de inmortalidade. Iniciado ao redor do 3.000 a.C., a arte exipcia perdurou ata a conquista de Alexandre o Grande, a\u00ednda que a s\u00faa influencia persistiu na arte copta e no bizantino.\nA pintura exipcia caracter\u00edzase principalmente por presentar figuras xuxtapostas en planos superpostos. As imaxes represent\u00e1banse con criterio xer\u00e1rquico, por exemplo: o fara\u00f3n ten un tama\u00f1o m\u00e1is grande que os s\u00fabditos ou os inimigos que est\u00e1n ao seu lado. Predominaba o canon de perfil, que consist\u00eda en representar a cabeza e as extremidades de perfil pero os ombreiros e os ollos de fronte.\nGrecia.\nEn Grecia desenvolv\u00e9ronse as principais manifestaci\u00f3ns art\u00edsticas que marcaron a evoluci\u00f3n da arte occidental, cun estilo baseado na natureza e no ser humano, onde preponderaba a harmon\u00eda e o equilibrio, a racionalidade das formas e os volumes, e un sentido de imitaci\u00f3n (\u00abm\u00edmese\u00bb) da natureza que sentaron as bases do chamado arte cl\u00e1sica. Tras uns inicios onde destacaron as culturas minoica e mic\u00e9nica, a arte grega desenvolveuse en tres per\u00edodos: arcaico, cl\u00e1sico e helen\u00edstica.\nA pintura grega desenvolveuse sobre todo na cer\u00e1mica, en escenas coti\u00e1s ou de tem\u00e1tica hist\u00f3rica ou mitol\u00f3xica. Ad\u00f3itase estabelecer d\u00faas \u00e9pocas, en funci\u00f3n da t\u00e9cnica utilizada na confecci\u00f3n de cer\u00e1mica pintada: \u00abfiguras negras sobre fondo vermello\u00bb (ata o s\u00e9culo VI a.C.) e \u00abfiguras vermellas sobre fondo negro\u00bb (desde o s\u00e9culo VI a.C.). A\u00ednda que non chegaron numerosas mostras ata a actualidade, tense constancia por fontes hist\u00f3ricas do nome de varios famosos pintores gregos, como Zeuxis, Apeles, Parrasio, Eufranor, Polignoto etc.\nRoma.\nCun claro precedente na arte etrusca, a arte romana recibiu unha grande influencia da arte grega. Grazas \u00e1 expansi\u00f3n do Imperio Romano, a arte cl\u00e1sica grecorromana chegou a case todos os recunchos de Europa, norte de \u00c1frica e Pr\u00f3ximo Oriente, sentando a base evolutiva da futura arte desenvolvida nestas zonas.\nA pintura romana \u00e9 co\u00f1ecida sobre todo polos restos achados en Pompeia, onde se perciben catro estilos: o de \"incrustaci\u00f3n\", que imita o revestimento en m\u00e1rmore; o \"arquitect\u00f3nico\", chamado as\u00ed por simular arquitecturas; o \"ornamental\", con arquitecturas fant\u00e1sticas, grilandas e puttos; e o \"fant\u00e1stico\", mestura dos dous anteriores, con paisaxes imaxinarias, variadas formas arquitect\u00f3nicas e escenas mitol\u00f3xicas.\nIdade Moderna.\nRenacemento\nBarroco \nManeirismo"}
{"id": "20507", "revid": "23204", "url": "https://gl.wikipedia.org/wiki?curid=20507", "title": "Monte Baker", "text": "O Monte Baker (elevaci\u00f3n: 3.285 metros) \u00e9 un estratovolc\u00e1n situado no estado americano de Washington, nos Estados Unidos de Am\u00e9rica, a cerca de 50 Km ao leste da cidade de Bellinghan. \u00c9 tam\u00e9n vis\u00edbel desde a provincia canadense da Columbia Brit\u00e1nica."}
{"id": "20509", "revid": "85894", "url": "https://gl.wikipedia.org/wiki?curid=20509", "title": "Nagoia", "text": "Nagoia (en xapon\u00e9s \u540d\u53e4\u5c4b\u5e02, \u306a\u3054\u3084\u3057, \"Nagoya-shi\") \u00e9 unha cidade e porto do Xap\u00f3n, centro da terceira aglomeraci\u00f3n do pa\u00eds tras Toquio e Osaka, capital da prefectura de Aichi. En setembro de 2012, a cidade ti\u00f1a unha poboaci\u00f3n duns 2.266.693 habitantes, cunha densidade de 6.940 habitantes / km\u00b2 nunha \u00e1rea de 326 km\u00b2.\nSituada no fondo da Ba\u00eda de Ise, que se abre ao Pac\u00edfico, no centro da Illa de Honshu, goza desa posici\u00f3n estrat\u00e9xica entre as d\u00faas grandes megal\u00f3poles xaponesas, a de Tokyo ao nordeste e a de Osaka ao suroeste.\nTen a s\u00faa orixe na construci\u00f3n dun castelo en 1610 polo poderoso clan dos Tokugawa cando estabeleceron o r\u00e9xime do terceiro shogunato no Xap\u00f3n. \nA cidade moderna co\u00f1ecida como Nagoia (\u00e1s veces transcrito Nagoya) foi fundada oficialmente o 1 de outubro de 1889, ap\u00f3s o per\u00edodo Edo. Nesas datas entre a restauraci\u00f3n Meiji e o paso ao Xap\u00f3n Imperial desenv\u00f3lvese en Nagoia a porcelana de Kawana e con\u00e9ctase a cidade coa rede de ferrocarril. Antes da IIGM conv\u00e9rtese nun foco industrial produtor de autom\u00f3biles, e no transcurso da guerra, en 1945 foi completamente destru\u00edda.\nEn 2005 foi sede da Exposici\u00f3n Universal de Aichi en terreos ao nord\u00e9s da cidade.\nEconom\u00eda.\nNagoia \u00e9 o centro da Gran Nagoia, que representou case o 70% do super\u00e1vit comercial do Xap\u00f3n a principios deste s\u00e9culo. \nA principal industria \u00e9 a do autom\u00f3bil. A marca Lexus de Toyota, unha divisi\u00f3n de I+D de Mitsubishi Motors e moitos provedores como Denso, Aisin Seiki Co. Magna, PPG ou JTEKT te\u00f1en a s\u00faa sede en Nagoia ou nos suburbios. \nOutras empresas importantes son NGK, Nippon SHARYO (fabricante dos trens bala el\u00e9ctricos Shinkansen e Hoshizaki), Marukawa (alimenticia) e tam\u00e9n unha considerable industria aeroespacial (Boeing, Pratt &amp; Whitney, Bodycote, Kawasaki Hi, Spirit AeroSystems e Fuji Heavy Industries). A produci\u00f3n de robots \u00e9 outra industria en r\u00e1pido desenvolvemento. Ademais a rob\u00f3tica, a industria de enxe\u00f1ar\u00eda de materiais tam\u00e9n se est\u00e1 a desenvolver nesta \u00e1rea.\nNoritake \u00e9 unha empresa de cer\u00e1mica, produci\u00f3n t\u00edpica da zona desde o per\u00eddo Edo. Os monicreques mecanizados, chamados \"Karakuri Ningyo\", son outra artesan\u00eda tradicional. \nDivisi\u00f3n administrativa.\nO concello de Nagoya div\u00eddese en 16 barrios (\"ku\" \u533a):"}
{"id": "20510", "revid": "105453", "url": "https://gl.wikipedia.org/wiki?curid=20510", "title": "Feira de Santana", "text": "Feira de Santana \u00e9 un municipio brasileiro do estado de Ba\u00eda, situado a 115\u00a0km da s\u00faa capital, Salvador, a cal se chega a trav\u00e9s da estrada BR-324. Sit\u00faase nunha das principais conexi\u00f3ns de estradas do Nordeste brasileiro, onde converxen estradas que enlazan estados do Sur e do Centro Oeste do Brasil coa cidade de Salvador e con outras importantes cidades nordestinas. Ademais \u00e9 \"porta de entrada\" para o \"sert\u00e3o\", a zona de clima semi-\u00e1rido do estado.\nGrazas a esa localizaci\u00f3n privilexiada e \u00e1 distancia relativamente pequena de Salvador, pos\u00fae un importante e diversificado sector de comercio e servizos, ademais de industrias de transformaci\u00f3n (algod\u00f3n, t\u00e9xtil, alimentos, bebidas, metalurxia, e dous centros industriais con empresas diversas), unha a Universidade (Universidade Estatal de Feira de Santana, con 21 cursos), e tres instituci\u00f3ns de ensino superior particulares .\nComo reclamos tur\u00edsticos, pos\u00fae predios hist\u00f3ricos, como a Igrexa de Nosa Se\u00f1ora dos Remedios (que presume ser de fins do s\u00e9culo XVII), museos, 4 teatros, un observatorio astron\u00f3mico, e as seguintes festas e eventos:"}
{"id": "20511", "revid": "1131", "url": "https://gl.wikipedia.org/wiki?curid=20511", "title": "Gondomar, Porto", "text": "Gondomar \u00e9 unha cidade portuguesa pertencente ao Distrito do Porto, rexi\u00f3n Norte e subrexi\u00f3n do Grande Porto, con cerca de 25 700 habitantes.\n\u00c9 sede dun municipio con 133,26\u00a0km\u00b2 de \u00e1rea e 164 096 habitantes (2001), subdividido en 12 fregues\u00edas. O municipio est\u00e1 limitado ao nordeste polos municipios de Valongo e Paredes, ao sueste por Penafiel e Castelo de Paiva, ao sur por Arouca e Santa Maria da Feira, ao suroeste por Vila Nova de Gaia, ao oeste polo Porto e ao noroeste pola Maia.\nO presidente da C\u00e1mara Municipal \u00e9 Valentim Loureiro.\nAs fregues\u00edas de Gondomar son as seguintes:"}
{"id": "20512", "revid": "43749", "url": "https://gl.wikipedia.org/wiki?curid=20512", "title": "Xangai", "text": ""}
{"id": "20513", "revid": "1131", "url": "https://gl.wikipedia.org/wiki?curid=20513", "title": "Cotopaxi", "text": "O top\u00f3nimo ecuatoriano Cotopaxi (en quechua \"trono da l\u00faa\"), pode referirse a:"}
{"id": "20514", "revid": "1131", "url": "https://gl.wikipedia.org/wiki?curid=20514", "title": "Volc\u00e1n Cotopaxi", "text": "O volc\u00e1n de Cotopaxi local\u00edzase no Ecuador, e \u00e9 un dos m\u00e1is altos volc\u00e1ns no mundo, sendo s\u00f3 superado polo Llullaillaco con 6.739 metros de altitude na fronteira entre Chile e a Arxentina. O Cotopaxi enc\u00f3ntrase a uns 50\u00a0km ao Sur de Quito.\nDesde 1738 xa ocorreron m\u00e1is de 50 erupci\u00f3ns neste volc\u00e1n. Ao redor do volc\u00e1n enc\u00f3ntranse numerosos vales formados por lahars. A cidade de Latacunga xa foi completamente destru\u00edda d\u00faas veces como resultado das erupci\u00f3ns deste volc\u00e1n. As erupci\u00f3ns m\u00e1is violentas ocorreron en 1744, 1768 e en 1877. A \u00faltima grande erupci\u00f3n ocorreu en 1904, ocorrendo tam\u00e9n algunha actividade en 1942.\nO volc\u00e1n de Cotopaxi \u00e9 o segundo maior volc\u00e1n activo de Ecuador, sendo o m\u00e1is alto o Chimborazo.\nEstes son dos volc\u00e1ns activos m\u00e1is altos do mundo, sendo \"Ojos del Salado\", volc\u00e1n do Chile que conta con 6.893 m de altitude, o m\u00e1is alto."}
{"id": "20515", "revid": "43327", "url": "https://gl.wikipedia.org/wiki?curid=20515", "title": "Chimborazo", "text": "Chimborazo \u00e9 un top\u00f3nimo que pode significar:"}
{"id": "20516", "revid": "1131", "url": "https://gl.wikipedia.org/wiki?curid=20516", "title": "Volc\u00e1n de Cold Bay", "text": "O Volc\u00e1n de Cold Bay \u00e9 un estratovolc\u00e1n de 1920 metros de altura localizado no extremo suroeste da pen\u00ednsula de Alasca."}
{"id": "20517", "revid": "1131", "url": "https://gl.wikipedia.org/wiki?curid=20517", "title": "Pico de Orizaba", "text": "O volc\u00e1n Pico de Orizaba, tam\u00e9n denominado Citlalt\u00e9petl, local\u00edzase en M\u00e9xico e \u00e9 a monta\u00f1a m\u00e1is alta deste pa\u00eds, a terceira de Am\u00e9rica do Norte e o terceiro volc\u00e1n m\u00e1is alto no hemisferio Occidental. Local\u00edzase no extremo oriental do complexo monta\u00f1oso de Eje, na fronteira entre os estados de Veracruz e Puebla. Actualmente enc\u00f3ntrase dormente, mais non est\u00e1 extinto, tendo ocorrido as \u00faltimas erupci\u00f3ns en 1687 e anteriormente en 1630, 1613, 1569, 1566, 1545 e 1537.\nA cidade de Orizaba enc\u00f3ntrase no p\u00e9 deste volc\u00e1n. Pr\u00f3xima ao Pico de Orizaba fica a Sierra Negra. Este volc\u00e1n foi importante para as culturas dos Azteca e Totonaca. O pico e os terreos circundantes son parte dun parque nacional. \u00c9 pos\u00edbel subir at\u00e9 ao cumio do pico, xa que existen cami\u00f1os de aproximaci\u00f3n e escalada."}
{"id": "20518", "revid": "336", "url": "https://gl.wikipedia.org/wiki?curid=20518", "title": "Citlalt\u00e9petl", "text": ""}
{"id": "20519", "revid": "98629", "url": "https://gl.wikipedia.org/wiki?curid=20519", "title": "Erebus", "text": ""}
{"id": "20520", "revid": "1131", "url": "https://gl.wikipedia.org/wiki?curid=20520", "title": "Krakatoa", "text": "Krakatoa (ou Krakatau na lingua indonesia) \u00e9 un arquip\u00e9lago, antiga illa e caldeira volc\u00e1nica situado en Indonesia no estreito de Sonda entre as grandes illas de Xava e Sumatra. A caldeira forma parte dun grupo de illas volc\u00e1nicas chamado arquip\u00e9lago de Krakatoa, que comprende catro illas: d\u00faas das cales, Lang e Verlaten, son os restos que quedan dun edificio volc\u00e1nico maior previo que foi destru\u00eddo moito antes da sonada erupci\u00f3n de 1883; outra illa, Rakata, \u00e9 o que queda da illa m\u00e1is grande destru\u00edda na erupci\u00f3n de 1883 (Krakatoa). A cuarta illa do arquip\u00e9lago formouse na caldeira de 1883 no ano 1927 debido a novas erupci\u00f3ns e denom\u00ednase Anak Krakatau ou \"Fillo do Krakatoa\". Desde finais do s\u00e9culo XX houbo novas actividades eruptivas al\u00ed, cun gran colapso que causou un importante tsunami en decembro de 2018. As \u00faltimas erupci\u00f3ns foron en 2020 e 2022.\nImportancia hist\u00f3rica.\nAs erupci\u00f3ns m\u00e1is notables do Krakatoa na era Moderna culminaron nunha serie de erupci\u00f3ns masivas o 26\u201327 de agosto de 1883, que estiveron entre os eventos volc\u00e1nicos m\u00e1is violentos da historia.\nCun \u00cdndice de explosividade volc\u00e1nica estimado de 6, a erupci\u00f3n de 1883 foi equivalente a 200 megat\u00f3ns de TNT (840 PJ), aproximadamente 13\u00a0000 veces a potencia da bomba at\u00f3mica lanzada na Segunda guerra mundial sobre Hiroshima (de 13 a 16 kt), e catro veces maior que a bomba Czar, o artefacto nuclear m\u00e1is potente detonado ata agora, de 50 Mt, en probas realizadas na Uni\u00f3n Sovi\u00e9tica en 1961.\nA erupci\u00f3n de 1883 expulsou aproximadamente 25\u00a0km3 de rochas. A explosi\u00f3n catacl\u00edsmica p\u00faidose sentir a 3600\u00a0km de distancia en Alice Springs, Australia, e na illa de Rodrigues preto da illa de Mauricio, que est\u00e1 a 4780\u00a0km ao oeste.\nSegundo os rexistros oficiais da colonia das Indias Orientais Holandesas, foron destru\u00eddas 165 vilas e cidades preto de Krakatoa, e 132 quedaron gravemente danadas. Morreron polo menos 36\u00a0417 persoas e moitos miles m\u00e1is foron feridas, principalmente por culpa dos tsunamis que seguiron \u00e1 explosi\u00f3n. A erupci\u00f3n destru\u00edu dous terzos da antiga illa de Krakatoa.\nAs erupci\u00f3ns que tiveron lugar na \u00e1rea onde estivera a illa desaparecida desde 1927 constru\u00edron unha nova illa nese mesmo lugar, denominada \"Anak Krakatau\" (que en lingua indonesia significa \"Fillo de Krakatoa\"). As erupci\u00f3ns peri\u00f3dicas continuaron desde ent\u00f3n, con erupci\u00f3ns recentes en 2009, 2010, 2011, e 2012, e un colapso maior en 2018. A finais de 2011, esta illa ti\u00f1a un raio de aproximadamente 2\u00a0km, e o seu punto m\u00e1is alto chegaba a 324\u00a0m de altura sobre o nivel do mar, crecendo uns 5\u00a0m ao ano. \nEn 2017, a altura de Anak Krakatau era xa duns 400\u00a0m; ao que seguiu un colapso en decembro de 2018, que reduciu a s\u00faa altura a 110\u00a0m.\nEtimolox\u00eda.\nA\u00ednda que hai descrici\u00f3ns antigas das illas do estreito de Sonda que mencionan que ti\u00f1an unha \"monta\u00f1a bicuda\", as primeiras menci\u00f3ns utilizando o nome de Krakatoa no mundo occidental apareceron no mapa de 1611 de Lucas Janszoon Waghenaer, que lle daban \u00e1 illa o nome de \"Pulo Carcata\" (\"pulo\" en lingua sondanesa significa \"illa\"). Atop\u00e1ronse unhas d\u00faas ducias de variantes deste nome, como \"Crackatouw,\" \"Cracatoa,\" e \"Krakatao\" (nunha vella ortograf\u00eda baseada no portugu\u00e9s). A primeira aparici\u00f3n da ortograf\u00eda \"Krakatau\" debeuse a Wouter Schouten, que pasou pola \"illa cuberta de altas \u00e1rbores de Krakatau\" en outubro de 1658.\nA orixe do nome indonesio \"Krakatau\" non est\u00e1 claro.\nO Programa de volcanismo mundial da Instituci\u00f3n Smithsoniana cita o nome indonesio \"Krakatau\" como o nome correcto, pero di que \"Krakatoa\" \u00e9 moi empregado.\nSituaci\u00f3n xeogr\u00e1fica.\nIndonesia ten uns 130 volc\u00e1ns activos, m\u00e1is que ningunha outra naci\u00f3n. Constit\u00faen o eixe do sistema de arco insular indonesio orixinado pola subduci\u00f3n en direcci\u00f3n nord\u00e9s da placa indo-australiana. A maior\u00eda destes volc\u00e1ns est\u00e1n situados nas d\u00faas das illas m\u00e1is grandes de Indonesia, Xava e Sumatra. Estas d\u00faas illas est\u00e1n separadas polo estreito de Sonda, situado nunha curva do eixe do arco insular. Krakatoa est\u00e1 xusto sobre a zona de subduci\u00f3n entre a placa euroasi\u00e1tica e a indo-australiana, onde os l\u00edmites de placa fan un brusco cambio de direcci\u00f3n, o que probablemente tivo como resultado a formaci\u00f3n dunha codia especialmente d\u00e9bil nesa rexi\u00f3n, o que facilita a actividade volc\u00e1nica.\nHistoria anterior a 1883.\nNalg\u00fan momento da prehistoria ocorreu unha primeira erupci\u00f3n formadora da caldeira, deixando como restos as illas Verlaten (ou \"Sertung\"); Lang (ou Rakata Kecil, ou Panjang); Poolsche Hoed (\"Sombreiro Polaco\"); e a base de Rakata. Posteriormente, polo menos form\u00e1ronse dous conos volc\u00e1nicos m\u00e1is (Perboewatan e Danan), que finalmente quedaron unidos a Rakata, formando a illa principal de Krakatoa. No momento da erupci\u00f3n de 1883, o grupo de Krakatoa comprend\u00eda as illas Lang, Verlaten e a propia Krakatoa, unha illa de 9\u00a0km de longo por 5\u00a0km de largo. Hab\u00eda tam\u00e9n tres illotes cubertos de \u00e1rbores preto de Lang e varios pequenos illotes rochosos ou bancos entre Krakatoa e Verlaten.\nNa illa de Krakatoa hab\u00eda tres conos volc\u00e1nicos: Rakata (de 820\u00a0m de altura) ao sur; Danan (de 450\u00a0m) preto do centro, e Perboewatan, (de 120\u00a0m) ao norte.\nRelato do 416 d.C..\nHai un relato de cr\u00f3nicas no \"Libro dos Reis\" (\"Pararaton\" ou \"Pustaka Raja\") xavan\u00e9s que rexistra que no ano 338 da era \u015aaka (que corresponde ao 416 d.C.):\nPor\u00e9n, non hai probas xeol\u00f3xicas dunha erupci\u00f3n do Krakatoa dese colosal tama\u00f1o xusto arredor do ano sinalado polas cr\u00f3nicas; o relato pode describir a perda das terras que previamente unir\u00edan Xava con Sumatra e a formaci\u00f3n do que hoxe \u00e9 o estreito de Sonda que as separa; ou pode ser un erro na data, e que os acontecementos se refiran en realidade \u00e1 erupci\u00f3n do 535 d.C., da cal hai algunhas evidencias hist\u00f3ricas que a corroboran.\nSuceso do 535 d.C..\nDavid Keys, Ken Wohletz e outros postularon que unha violenta erupci\u00f3n volc\u00e1nica, posiblemente do Krakatoa, ocorrida en 535 puido ser responsable dos cambios clim\u00e1ticos globais de 535\u2013536. Keys explora no seu libro \"Catastrophe: An Investigation into the Origins of the Modern World\" o que cre que foron os efectos globais radicais de grande alcance dunha posible grande erupci\u00f3n no s\u00e9culo VI. Esta erupci\u00f3n crese que foi m\u00e1is potente que a de 1883 do propio Krakatoa, e tam\u00e9n que creou a caldeira orixinal do Krakatoa da era Moderna, o que tivo como resltado a creaci\u00f3n da illa Verlaten e da illa Lang. Por\u00e9n, hai outras explicaci\u00f3ns posibles para este cambio clim\u00e1tico, como unha erupci\u00f3n no Ilopango en O Salvador, en Am\u00e9rica Central.\nIdade Media.\nThornton menciona que o Krakatoa era co\u00f1ecido como \"a monta\u00f1a de lume\" durante a dinast\u00eda Sailendra xavanesa, e hai rexistros de sete episodios eruptivos entre os s\u00e9culos IX e XVI. Seis destas erupci\u00f3ns foron datadas provisionalmente nos anos 850, 950, 1050, 1150, 1320 e 1530.\nPosible erupci\u00f3n en 1680.\nEn febreiro de 1681, Johann Wilhelm Vogel, un enxe\u00f1eiro de minas holand\u00e9s en Salida, Sumatra (preto de Padang), na s\u00faa viaxe a Batavia (hoxe Iacarta) pasou polo estreito de Sonda. No seu diario escribiu:\nVogel pasou varios meses en Batavia, e volveu a Sumatra en novembro de 1681. No mesmo barco estaban outros viaxeiros holandeses, como Elias Hesse, un escritor. O diario de Hesse informa:\nDa erupci\u00f3n tam\u00e9n informou un capit\u00e1n de barco bengal\u00ed, que escribiu sobre o acontecemento posteriormente, pero que non o rexistrou no seu momemto na bit\u00e1cora do barco. Nin Vogel nin Hesse mencionan o Krakatoa en ning\u00fan detalle nas s\u00faas outras traves\u00edas, e ning\u00fan outro viaxeiro desa \u00e9poca menciona unha erupci\u00f3n ou a evidencia da mesma. (En novembro de 1681, os habitantes puxeron \u00e1 venda unha colleita de pementa.) En 1880, Verbeek investigou un fluxo de lava a\u00ednda non alterado recente na costa norte de Perboewatan, que non deb\u00eda ter m\u00e1is de dous s\u00e9culos de antig\u00fcidade.\nVisita do barco HMS \"Discovery\".\nEn febreiro de 1780, as tripulaci\u00f3ns do e , na s\u00faa viaxe de regreso a Europa despois da morte do capit\u00e1n James Cook en Hawai, pararon durante uns d\u00edas en Krakatoa. Atoparon al\u00ed auga doce e unha fonte termal na illa. Describiron os nativos que viv\u00edan na illa como \"amigables\" e debuxaron varios esbozos (No seu diario, John Ledyard chamoulle \u00e1 illa \"Cocoterra\").\nVisita do buque USS \"Peacock\".\nEdmund Roberts chamou \u00e1 illa \"Crokatoa\" no seu diario. Segue un relato parafraseado: O 8 de setembro de 1832, o veleiro de guerra dos Estados Unidos \"Peacock\" levantou \u00e1ncora do extremo norte, visitando tam\u00e9n a \u00eclla Lang, buscando os seus habitantes, auga doce e i\u00f1ames. Foi dif\u00edcil desembarcar, debido \u00e1 forte ondada e a que o coral se estend\u00eda a unha considerble distancia da costa. Fontes termais que brotaban furiosamente desde varias brazas de profundidade atop\u00e1banse no lado leste do Krakatoa, a 150 p\u00e9s da costa. Roberts, o capit\u00e1n Geisinger e o lugartenente da mari\u00f1a Fowler visitaron a illa, ao confundiren o son das lagostas co son da auga corrente. O barco desliz\u00e1base sobre augas claras cristalinas, sobre un amplo e moi fermoso xard\u00edn submarino. Hab\u00eda corais de todas as formas e tons, alg\u00fans dos cales lembraban xirasoles e cogomelos, outros repolos de 1 a 36 polgadas de di\u00e1metro, mentres que o terceiro tipo ti\u00f1a un sorprendente parecido cunha rosa. As ladeiras eran as t\u00edpicas nos climas tropicais; grandes bandadas de papagaios, gran variedade de monos, bosquetes de mangueiras salvaxes e laranxeiras, un soberbio panorama de plantas e flores de todas as descrici\u00f3ns, brillando en vivos tons de p\u00farpura, vermello, azul, marr\u00f3n e verde, pero non hab\u00eda auga ou provisi\u00f3ns.\nActividade holandesa.\nEn 1620, os holandesses estableceron unha estaci\u00f3n naval nas illas e algo despois constru\u00edron un estaleiro. Nalg\u00fan momento do s\u00e9culo XVII, fixeron un intento de establecer unha plantaci\u00f3n de pementa na illa de Krakatoa, pero estas illas xeralmente eran ignoradas pola Compa\u00f1\u00eda das Indias Orientais Holandesas. En 1809, crearon unha colonia penal nun lugar non especificado, que estivo operativa durante unha d\u00e9cada. Na d\u00e9cada de 1880, as illas de Krakatoa non tiveron poboaci\u00f3n permanente; o asentamento m\u00e1is pr\u00f3ximo era o da illa veci\u00f1a de Sebesi (a uns 12\u00a0km) cunha poboaci\u00f3n de 3\u00a0000 persoas.\nFix\u00e9ronse varias medici\u00f3ns topogr\u00e1ficas e cartas n\u00e1uticas, pero as illas foron pouco exploradas ou estudadas. Un mapa de 1854 das illas utilizouse nunha carta n\u00e1utica inglesa, que mostra algunhas diferenzas respecto da carta holandesa de 1874. En xullo de 1880, Rogier Verbeek fixo un levantamento topogr\u00e1fico oficial das illas, pero s\u00f3 lle permitiron estar unhas poucas horas al\u00ed. Puido recoller mostras de varios lugares e as s\u00faas investigaci\u00f3ns posteriormente acabaron sendo importantes para xulgar o impacto xeol\u00f3xico da erupci\u00f3n de 1883.\nA grande erupci\u00f3n de 1883.\nA\u00ednda que a actividade s\u00edsmica do volc\u00e1n fora intensa nos anos que precederon \u00e1 erupci\u00f3n catacl\u00edsmica de 1883, o 20 de maio de 1883 empezaon unha serie de pequenas erupci\u00f3ns. O volc\u00e1n liberaba enormes plumas de vapor e cinzas que continuaron ata finais de agosto.\nO 27 de agosto, unha serie de catro enormes explosi\u00f3ns destru\u00edron case enteiramente a illa. As explosi\u00f3ns foron tan violentas que foron o\u00eddas a 3\u00a0110\u00a0km en Perth, Australia Occidental, e na illa de Rodrigues preto de Mauricio, a 4\u00a0800\u00a0km de distancia. A onda expansiva de presi\u00f3n da terceira e m\u00e1is violenta explosi\u00f3n foi rexistrada nos bar\u00f3metros de todo o mundo. Varios bar\u00f3metros rexistraron a onda sete veces ao longo de cinco d\u00edas: catro veces coa a onda viaxando desde o volc\u00e1n ao seu punto antipodal, e tres veces viaxando de volta ao volc\u00e1n; iso quere dicir que a onda deu tres veces e media a volta ao mundo. As cinzas foron lanzadas a alturas de 80\u00a0km. O son da erupci\u00f3n foi tan forte que se informou que todos os que estaban nun raio de 16\u00a0km quedaron xordos.\nOs efectos combinados dos fluxos pirocl\u00e1sticos, cinzas volc\u00e1nicas e tsunamis tiveron resultados desastrosos na rexi\u00f3n e en todo o mundo. A cifra de mortos rexistrada polas autoridades holandesas foi de 36\u00a0417, a\u00ednda que algunhas fontes estiman que puido ser de m\u00e1is de 120\u00a0000. Hai numerosos informes documentados de grupos de esqueletos humanos flotando polo oc\u00e9ano \u00cdndico en balsas de pedra p\u00f3mez que chegaron \u00e1s costas de \u00c1frica oriental ata un ano despois da erupci\u00f3n. As temperaturas do ver\u00e1n no hemisferio norte caeron unha media de 0,4\u00a0\u00b0C no ano posterior \u00e1 erupci\u00f3n.\nConsecuencias.\nAnak Krakatau.\nVerbeek, no seu informe da erupci\u00f3n, prediciu que calquera nova actividade que se manifestase na rexi\u00f3n producir\u00edase entre Perboewatan e Danan. Esta predici\u00f3n f\u00edxose realidade o 29 de decembro de 1927, cando un domo de lava submarino na \u00e1rea de Perboewatan mostrou evidencias de erupci\u00f3ns (un episodio anterior na mesma \u00e1rea produc\u00edrase en xu\u00f1o de 1927). Uns poucos d\u00edas despois ergueuse da superficie do mar unha nova illa volc\u00e1nica. As erupci\u00f3ns foron inicialmente de pedra p\u00f3mez e cinzas, pero a illa que se formou e mais as d\u00faas illas que se formaron despois foron erosionadas rapidamente polo mar e desapareceron. Finalmente, unha cuarta illa, denominada Anak Krakatau (que significa \"Fillo de Krakatoa\" en indonesio), asomou das augas en agosto de 1930 e produciu fluxos de lava m\u00e1is rapidamente do que as ondas do mar pod\u00edan erosionar, polo que creceu e se mantivo ata hoxe. Entre outras emanaci\u00f3ns, o 3 de febreiro de 2022 produciuse unha nova erupci\u00f3n en Anak Krakatau.\nInvestigaci\u00f3ns biol\u00f3xicas.\nAs illas convert\u00e9ronse nun importante caso de estudo en bioxeograf\u00eda de illas e poboaci\u00f3ns fundadoras nun ecosistema que est\u00e1 sendo constru\u00eddo desde o principio unha vez que o ambiente anterior foi totalmente aniquilado (sucesi\u00f3n ecol\u00f3xica).\nAs illas foron pouco estudadas ou inspeccionadas bioloxicamente antes da cat\u00e1strofe de 1883, e s\u00f3 se co\u00f1ecen d\u00faas colecci\u00f3ns biol\u00f3xicas anteriores a 1883: unha de esp\u00e9cimes de plantas e a outra forma parte dunha colecci\u00f3n de cunchas. A partir de descrici\u00f3ns e debuxos feitos polo HMS Discovery, a flora parece que \u00e9 representativa dunha illa xavanesa con bosque cl\u00edmax tropical. A fauna anterior a 1883 \u00e9 practicamente desco\u00f1ecida e probablemente era como a das illas m\u00e1is pequenas da \u00e1rea.\nEstudos bot\u00e1nicos.\nDesde unha perspectiva bot\u00e1nica, o \"problema do Krakatau\" fai referencia \u00e1 cuesti\u00f3n de se as illas foron completamente esterilizadas pola erupci\u00f3n de 1883 ou se puido sobreviviu algunha vida ind\u00edxena. Cando os primeiros investigadores chegaron \u00e1s illas en maio de 1884, o \u00fanico ser vivo que atoparon foi unha ara\u00f1a nunha greta no sur de Rakata. Por\u00e9n, a vida rapidamente recolonizou as illas; na visita de Verbeek en outubro de 1884 atop\u00e1ronse brotes de herbas xa en crecemento. A parte leste da illa estaba densamente cuberta de vexetaci\u00f3n con \u00e1rbores e arbustos, presumiblemente tra\u00eddos ata al\u00ed como sementes arrastradas polas correntes mari\u00f1as ou contidas en excrementos de aves (ou mesmo tra\u00eddas polos nativos e investigadores cient\u00edficos). Por\u00e9n, o estado desta vexetaci\u00f3n \u00e9 fr\u00e1xil e a \u00e1rea cuberta de vexetaci\u00f3n foi gravemente afectada polas erupci\u00f3ns recentes.\nA explotaci\u00f3n mineira de Handl.\nO alem\u00e1n Johann Handl obtivo un permiso para o aproveitamento mineiro da pedra p\u00f3mez (pumita) da illa en outubro de 1916. A s\u00faa concesi\u00f3n de 8,7\u00a0km2 (basicamente a metade leste da illa) era por 30\u00a0anos. Ocupou a ladeira sur do Rakata desde 1915 a 1917, cando a abandonou debido \u00e1 \"violaci\u00f3n dos termos da concesi\u00f3n.\" (Segundo Winchester, Handl chegou en 1917 e permaneceu al\u00ed catro anos.) Handl constru\u00edu unha casa e plantou un xard\u00edn con \"catro familias europeas e uns 30 pe\u00f3ns\". Crese que foi o seu grupo o que introduciu inadvertidamente a rata negra na illa. Handl atopou nas s\u00faas escavaci\u00f3ns restos dun bosque non queimado baixo os dep\u00f3sitos de cinza de 1883, e atopou auga doce a 5,5\u00a0m de profundidade.\nCultura popular.\nUnha gran parte da novela infantil de 1947 \"The Twenty-One Balloons\" de William Pene du Bois desenv\u00f3lvese no Krakatoa, onde varias familias estableceran unha pr\u00f3spera e divertida colonia baseada na explotaci\u00f3n das minas de ficci\u00f3n de diamantes da illa.\nO Krakatoa aparece nas historias de varias series de televisi\u00f3n e pel\u00edculas. Na pel\u00edcula de 1953 \"Fair Wind to Java\", un capit\u00e1n de barco americano e un xefe pirata compiten por recuperar unha fortuna en diamantes agochada no Krakatoa, que empeza a s\u00faa erupci\u00f3n final cando exploran a illa na procura do tesouro. A illa \u00e9 unha parte importante do argumento de '\"Crack of Doom,\" o episodio seis da serie de televisi\u00f3n de Irwin Allen \"The Time Tunnel\" de 1966. Tam\u00e9n \u00e9 unha parte principal da historia na pel\u00edcula de 1969 \"Krakatoa, East of Java\" (retitulada \"Volcano\" nunha reedici\u00f3n da d\u00e9cada de 1970; o t\u00edtulo cont\u00e9n un erro xeogr\u00e1fico bastante grande, xa que Krakatoa est\u00e1 ao \"oeste\" de Xava, non ao leste), que conta os esforzos para salvar un valioso cargamento de perlas localizado perigosamente preto do volc\u00e1n en erupci\u00f3n. Un filme de artes marciais indonesio, \"Krakatau\" (1977), protagonizado por Dicky Zulkarnaen e Advent Bangun, tam\u00e9n sit\u00faa a historia nesa monta\u00f1a. En anos m\u00e1is recentes, gravouse o drama para televisi\u00f3n de 2006 titulado \"Krakatoa: Volcano of Destruction\" e en 2008 \"Krakatoa\".\nNo xogo de mesa de Klaus Teuber \"Seafarers of Catan\", a \"Variante Krakatoa\" \u00e9 un escenario no que hai unha illa composta de tres fichas volc\u00e1ns.\nEn 1973, a banda de rock progresivo americana Styx sacou unha pista recitada chamada \"Krakatoa\" no seu \u00e1lbum \"The Serpent Is Rising.\" A canci\u00f3n, escrita polo ent\u00f3n guitarrista John Curulewski xunto con Paul Beaver e Bernie Krause, conta a historia da erupci\u00f3n do Krakatoa e o posterior retorno da vida \u00e1 illa.\nA banda de heavy metal brit\u00e1nica Saxon tam\u00e9n sacou unha canci\u00f3n sobre a erupci\u00f3n do Krakatoa de 1883, chamada \"Krakatoa\", na reedici\u00f3n de 2010 do seu \u00e1lbum de 1985 \"Innocence Is No Excuse\"."}
{"id": "20521", "revid": "43749", "url": "https://gl.wikipedia.org/wiki?curid=20521", "title": "Shangai", "text": ""}
{"id": "20522", "revid": "43749", "url": "https://gl.wikipedia.org/wiki?curid=20522", "title": "Tokyo", "text": ""}
{"id": "20524", "revid": "12452", "url": "https://gl.wikipedia.org/wiki?curid=20524", "title": "Illa de Honshu", "text": ""}
{"id": "20528", "revid": "1131", "url": "https://gl.wikipedia.org/wiki?curid=20528", "title": "Nagoya", "text": ""}
{"id": "20530", "revid": "1131", "url": "https://gl.wikipedia.org/wiki?curid=20530", "title": "Volc\u00e1n da Serreta", "text": "O volc\u00e1n da Serreta \u00e9 unha zona de fondos mari\u00f1os situados ao oeste da costa da illa Terceira, no arquip\u00e9lago das illas Azores. Est\u00e1 situado fronte \u00e1 poboaci\u00f3n da Serreta, onde te\u00f1en ocorrido erupci\u00f3ns submarinas frecuentes ao longo de li\u00f1as de fractura coa direcci\u00f3n xeral leste-oeste.\nEstas erupci\u00f3ns foron ocasionalmente acompa\u00f1adas por actividade s\u00edsmica, como ocorreu en maio e xu\u00f1o de 1867, ou s\u00f3 por microsismos. A erupci\u00f3n que se iniciou o 1 de xu\u00f1o de 1867 proxectou grandes columnas de vapor e de expulsi\u00f3ns en altitude, sa\u00edndo da superficie do mar, e deixou un rochedo, a Baixa da Serreta, que a\u00ednda subsiste. A erupci\u00f3n de 1998/1999 ocorreu a unha profundidade ben maior (500 a 600 m), sen provocar sismos sentidos. Nesta \u00faltima erupci\u00f3n, as rochas atinx\u00edan a superficie apenas como \"bal\u00f3ns\" de gas que explotaban e se afund\u00edan de inmediato. Puideron ter ocorrido mentres tanto outras erupci\u00f3ns que non foron detectadas, dada a profundidade en que ocorreron.\nErupci\u00f3ns.\nA erupci\u00f3n de maio e xu\u00f1o de 1867.\nA erupci\u00f3n que se iniciou de forma vis\u00edbel o 1 de xu\u00f1o de 1867 \u00e9 a m\u00e1is violenta que ocorreu no Volc\u00e1n da Serreta desde a colonizaci\u00f3n das illas. Iniciouse cunha crise s\u00edsmica que foi crecendo de intensidade e frecuencia ao longo dos primeiros meses de 1867. Durante o mes de maio a intensidade e frecuencia dos tremores era tal que case todas as casas das fregues\u00edas da Serreta, Raminho e Altares se encontraban arruinadas e os seus habitantes non se atrev\u00edan a entrar nelas, durmindo en cabanas feitas de palla e de ramaxes de \u00e1rbore. Nos \u00faltimos d\u00edas de maio iniciouse unha fase de violento tremor continuo, m\u00e1is sens\u00edbel na fregues\u00eda do Raminho.\nO 31 de maio a violencia do tremor era tal que as poboaci\u00f3ns organizaron unha procesi\u00f3n na que transportaban as coroas do Divino Esp\u00edrito Santo, que, partindo dos Altares, se dirixiu para o oeste, incorporando as do Raminho. Igual cortexo organizouse nas Doce Ribeiras e na Serreta, dirix\u00edndose tam\u00e9n para oeste. Reunido o pobo no lugar sobranceiro \u00e1 Ponta do Raminho (onde hoxe est\u00e1 o miradoiro e o altar que asinala o acontecemento), celebrouse misa campal. Poucas horas despois rebentou o volc\u00e1n no mar fronte ao local, desaparecendo o tremor.\nUnha carta do Gobernador Civil de Angra para o seu conx\u00e9nere da Horta fai un relato sucinto da erupci\u00f3n:\nNo ver\u00e1n de 1872 o lugar da erupci\u00f3n foi visitado polo xe\u00f3logo Ferdinand Andr\u00e9 Fouqu\u00e9, que, a bordo dunha embarcaci\u00f3n foi \u00e1s inmediaci\u00f3ns da Baixa da Serreta, e puido recoller gases que ent\u00f3n a\u00ednda manaban profusamente da superficie do mar. Na costa, baixo a Punta do Raminho, existe unha poderosa nacente termal fortemente gaseificada (con di\u00f3xido de carbono), co\u00f1ecida como a Auga Santa da Serreta, usada para fins medicinais at\u00e9 xaneiro de 1980, cando un grande derrubamento de rochas desencadeado polo sismo de 1 de xaneiro de 1980 impediu o acceso ao local.\nA erupci\u00f3n de 1998/1999.\nForon rexistrados microsismos na \u00e1rea a partir do 25 de novembro de 1998. O 18 de decembro de 1998 uns pescadores detectaron a existencia de columnas de vapor que sa\u00edan das augas a cerca de 10\u00a0km a oeste-noroeste da punta da Serreta.\nA erupci\u00f3n ocorreu de forma intermitente con emisi\u00f3n de gases e de lava bas\u00e1ltica, cos centros eruptivos dispo\u00f1\u00e9ndose ao longo de faixa con 2,5\u00a0km de lonxitude de direcci\u00f3n NE-SW, aparentemente coincidente coa direcci\u00f3n xeral do Rifte da Terceira naquela rexi\u00f3n.\nDurante as fases m\u00e1is activas, alg\u00fans clastos de material en semi-fusi\u00f3n, rico en gases e en ves\u00edculas cheas de vapor de auga, alcanzaron a superficie, formando pequenas columnas de vapores individuais, que, con boa visibilidade, pod\u00edan ser vistas desde terra. Cando se aproximaban \u00e1 superficie, os clastos estoupaban debido \u00e1 diminuci\u00f3n da presi\u00f3n externa, expondo o seu interior en fusi\u00f3n. Algunhas das explosi\u00f3ns ocorr\u00edan encima da superficie do mar, o que \u00e1 noite permit\u00eda que fosen vistos desde terra como puntos de luz de cor laranxa que se acend\u00edan e rapidamente desaparec\u00edan.\nOs clastos emitidos son na realidade grandes bal\u00f3ns de lava, con por veces m\u00e1is de 3 m de lonxitude, con formas que var\u00edan do case esf\u00e9rico ao elipsoidal, que debido ao seu contido en gas son m\u00e1is leves que a auga, o que os forza a subir en direcci\u00f3n \u00e1 superficie do oc\u00e9ano. Cando a diferenza entre a presi\u00f3n interna e externa se inverten, os \u201cbal\u00f3ns\u201d rebentan, liberando os gases contidos no seu interior e xerando, debido ao contacto da rocha en fusi\u00f3n no seu interior coa auga do mar, grandes columnas de vapor. Alg\u00fans clastos permanec\u00edan en flutuaci\u00f3n \u00e1 superficie durante alg\u00fans minutos, at\u00e9 que o arrefecemento diferencial os fixese estalar, permitindo a entrada de auga que ao se vaporizar os fac\u00eda explotar.\nA orixe destes clastos aparentemente \u00e9 a formaci\u00f3n de lagos submarinos de lava moi flu\u00edda e rica en gas, que, ao fraccionarse na auga, arrefece \u00e1 superficie aprisionando os gases no seu interior. O conxunto fica con densidade global inferior \u00e1 da auga do mar, acendendo rapidamente en direcci\u00f3n \u00e1 superficie. Durante os anos de 1999 e 2000 foi pos\u00edbel identificar cerca de sete puntos de emisi\u00f3n de lava e gases, dispostos de forma case linear en zonas con profundidades que oscilan entre os 300 m e os 800 m. A pesar dos numerosos enxames de microsismos que foron rexistrados, a erupci\u00f3n non provocou sismicidade perceptible.\nA erupci\u00f3n foi por \u00faltima vez vis\u00edbel en febreiro de 2000, con emisi\u00f3n de gases e lava. Desapareceu progresivamente ao longo daquel ano."}
{"id": "20531", "revid": "1131", "url": "https://gl.wikipedia.org/wiki?curid=20531", "title": "Cayambe", "text": "O top\u00f3nimo Cayambe pode referirse a:"}
{"id": "20532", "revid": "54334", "url": "https://gl.wikipedia.org/wiki?curid=20532", "title": "Volc\u00e1n Cayambe", "text": "Cayambe \u00e9 un volc\u00e1n do Ecuador, situado entre as provincias de Pichincha e Napo-Pastaza, con 5.842 m de altitude.\nEste volc\u00e1n est\u00e1 situado na Cordilleira Central ou Real e \u00e9 o terceiro do pa\u00eds en altitude. Est\u00e1 extinto desde hai varios s\u00e9culos. Na actualidade \u00e9 moi dif\u00edcil reco\u00f1ecer a forma do seu cr\u00e1ter."}
{"id": "20533", "revid": "23204", "url": "https://gl.wikipedia.org/wiki?curid=20533", "title": "Volc\u00e1n Qualibou", "text": "O volc\u00e1n Qualibou est\u00e1 situado moi cerca da cidade de Soufriere, ao leste de Santa Luc\u00eda, un pequeno pa\u00eds localizado ao norte de Venezuela e Trinidad e Tobago e ao sur da Martinica, en augas do Mar Caribe. A palabra \"Qualibou\" significa \"lugar de morte\" no idioma dos amerindios caribes e nese lugar os arauacos adoraban a Yokaho, o seu deus do lume. No s\u00e9culo XVIII algunhas compa\u00f1\u00edas fabricantes de mistos e p\u00f3lvora instal\u00e1ronse na \u00e1rea para aproveitar os seus dep\u00f3sitos de xofre.\nTecnicamente o Qualibou non \u00e9 un volc\u00e1n, sen\u00f3n que son os restos dun volc\u00e1n que fixo erupci\u00f3n e posteriormente se colapsou hai 39.000 anos. O lugar est\u00e1 conectado \u00e1 rede de cami\u00f1os de Santa Luc\u00eda e, por tanto, recibe unha gran cantidade de turistas, os cales acoden coa intenci\u00f3n de apreciar as s\u00faas ca\u00eddas de auga e nadar nos seus mananciais sulfurosos."}
{"id": "20535", "revid": "336", "url": "https://gl.wikipedia.org/wiki?curid=20535", "title": "Periodo da t\u00e1boa peri\u00f3dica", "text": ""}
{"id": "20538", "revid": "23204", "url": "https://gl.wikipedia.org/wiki?curid=20538", "title": "Ukiyo-e", "text": "O ukiyo-e ( , \"pintura[s] do mundo flotante\"), ou estampas xaponesas, \u00e9 un x\u00e9nero de arte xaponesa que floreceu entre os s\u00e9culos XVII e XIX. Os seus artistas produciron impresi\u00f3ns xilogr\u00e1ficas e pinturas de mulleres, actores de kabuki e loitadores de sumo, escenas hist\u00f3ricas ou de contos populares, escenas de viaxes e paisaxes, flora e fauna ou escenas er\u00f3ticas.\nEdo pasou a ser a sede do goberno do shogunato Tokugawa a comezos do s\u00e9culo XVII. Os mercadores, no m\u00e1is baixo da orde social naquel ent\u00f3n, foron os m\u00e1is beneficiados do r\u00e1pido crecemento econ\u00f3mico da cidade e moitos deles gozaban do teatro kabuki, das cortes\u00e1s e gueixas dos distritos de pracer. O termo \"ukiyo\" (\"mundo flotante\") pasou a describir este estilo de vida hedonista. As imaxes ukiyo-e, impresas ou pintadas, deste ambiente xurdiron a finais do s\u00e9culo XVII e acadaron popularidade entre os mercadores, para ent\u00f3n xa suficientemente podentes como para permitirse decorar os seus fogares con elas.\nAs primeiras obras que acadaron o \u00e9xito popular foron as pinturas e impresi\u00f3ns monocrom\u00e1ticas de mulleres fermosas de Moronobu nos anos 1670. A impresi\u00f3n en cor introduciuse posteriormente de forma gradual, inicialmente engadida a man para pedidos especiais. Na d\u00e9cada de 1740 outros artistas como Masanobu usaron m\u00faltiples pranchas de madeira para estampar zonas de cor. Dende os anos 1760 o \u00e9xito das \"estampas de brocado\" de Harunobu provocou que a produci\u00f3n a cor se tornase no est\u00e1ndar, precisando dunha gran cantidade de pranchas para cada obra. Os especialistas en arte xaponesa out\u00f3rganlle gran valor \u00f3s retratos de mulleres fermosas e de actores que produciron a finais do s\u00e9culo XVII alg\u00fans dos considerados mestres deste x\u00e9nero, como Kiyonaga, Utamaro e Sharaku. No s\u00e9culo XIX segu\u00edronlles outros dous dos considerados mestres do x\u00e9nero, que destacaron polas s\u00faas paisaxes: Hokusai, autor da \"Grande onda de Kanagawa\", unha das obras de arte xaponesa m\u00e1is co\u00f1ecidas; e Hiroshige, c\u00e9lebre pola s\u00faa serie das \"Cincuenta e tres estaci\u00f3ns de T\u014dkaid\u014d\". Trala morte destes dous artistas, e coa modernizaci\u00f3n social e tecnol\u00f3xica xurdida trala restauraci\u00f3n Meiji de 1868, a produci\u00f3n de ukiyo-e minguou de forma notable.\nAlg\u00fans dos artistas de ukiyo-e especializ\u00e1ronse na produci\u00f3n de pinturas, mais a maior\u00eda das obras realiz\u00e1ronse por medio de impresi\u00f3ns. Era moi pouco frecuente que os artistas entallasen as s\u00faas propias pranchas de madeira para a impresi\u00f3n. No seu lugar, o proceso de produci\u00f3n divid\u00edase entre o artista que dese\u00f1aba a obra, o escultor que tallaba as pranchas, o impresor que realizaba as copias en papel washi, e o editor que financiaba, fac\u00eda promoci\u00f3n e distribu\u00eda as obras. Xa que a impresi\u00f3n estaba feita a man, os impresores pod\u00edan conseguir efectos imposibles de facer con m\u00e1quinas, como a gradaci\u00f3n de cores na prancha de impresi\u00f3n.\nO ukiyo-e foi un dos principais elementos na formaci\u00f3n da percepci\u00f3n occidental da arte xaponesa a finais do s\u00e9culo XIX, especialmente grazas \u00e1s paisaxes de Hokusai e Hiroshige. Dende a d\u00e9cada de 1870 o xaponismo pasou a ser unha tendencia prominente e tivo unha grande influencia nos primeiros impresionistas como Degas, Manet e Monet, as\u00ed como en postimpresionistas como van Gogh e artistas de Art Nouveau como Toulouse-Lautrec. No s\u00e9culo XX, produciuse un rexurdimento da estampaci\u00f3n xaponesa: o x\u00e9nero shin-hanga (\"novas estampas\") capitalizou o interese occidental nas estampas de escenas xaponesas tradicionais, e o movemento s\u014dsaku-hanga (\"estampas creativas\") promoveu obras individualistas dese\u00f1adas, entalladas e impresas por un s\u00f3 artista. Dende finais deste s\u00e9culo as estampas continuaron este estilo individualista, utilizando habitualmente t\u00e9cnicas importadas dende Occidente.\nHistoria.\nAntecedentes.\nA arte xaponesa dende o per\u00edodo Heian seguira dous cami\u00f1os principais: a tradici\u00f3n nativista , centrada en tem\u00e1ticas xaponesas e co\u00f1ecida principalmente polas obras da escola Tosa, e a tradici\u00f3n de inspiraci\u00f3n chinesa en diversos estilos, como as augadas monocrom\u00e1ticas de Sessh\u016b T\u014dy\u014d e dos seus disc\u00edpulos. Por outra banda, a escola de pintura Kan\u014d incorporaba caracter\u00edsticas de \u00e1mbalas d\u00faas tradici\u00f3ns.\nDende a antig\u00fcidade, os principais patrocinadores da arte xaponesa foran a aristocracia, os gobernos militares e as autoridades relixiosas. Ata o s\u00e9culo XVI, as vidas da xente com\u00fan non foran unha tem\u00e1tica principal na pintura, e cando se inclu\u00edan nas obras, estas estaban destinadas para os samurais gobernantes e as clases podentes de mercadores. Posteriormente, apareceron obras realizadas por e para a poboaci\u00f3n xeral, inclu\u00edndo pinturas monocrom\u00e1ticas moi baratas de mulleres fermosas e escenas do teatro e dos distritos de pracer. Por\u00e9n, a creaci\u00f3n manual destes () limitaba moito a escala da s\u00faa produci\u00f3n, un l\u00edmite que pronto foi superado por x\u00e9neros que se pasaron \u00e1 produci\u00f3n en masa con xilograf\u00edas.\nDurante un prolongado per\u00edodo de guerra civil no s\u00e9culo XVI, desenvolveuse unha nova clase social de mercadores cun notable poder pol\u00edtico, os denominados \"\" (\u753a\u8846). Estes ali\u00e1ronse coa corte e adquiriron poder sobre as comunidades locais. O seu patrocinio das artes estimulou un renacemento das artes cl\u00e1sicas a finais do s\u00e9culo XVI e comezos do s\u00e9culo XVII. A comezos do s\u00e9culo XVII, Tokugawa Ieyasu unificou o pa\u00eds e foi designado Shogun con poder supremo sobre o Xap\u00f3n. Ieyasu consolidou o seu goberno na vila de Edo, requirindo que os se\u00f1ores territoriais se reunisen al\u00ed en anos alternos xunto \u00f3s seus s\u00e9quitos. As necesidades da nova capital en desenvolvemento atraeron a moitos traballadores var\u00f3ns dende diversas partes do pa\u00eds, provocando que os var\u00f3ns compuxeran ata case o 70% da poboaci\u00f3n da cidade, que medrou durante o per\u00edodo Edo dende unha poboaci\u00f3n de 1800 habitantes ata acadar m\u00e1is dun mill\u00f3n no s\u00e9culo XIX.\nEste novo shogunato centralizado puxo fin \u00f3 poder dos \"\" e dividiu a poboaci\u00f3n en catro clases sociais, coa clase samurai gobernante no m\u00e1is alto e os mercadores no m\u00e1is baixo. Malia verse privados da s\u00faa influencia pol\u00edtica, a clase comerciante beneficiouse da econom\u00eda en r\u00e1pida expansi\u00f3n do per\u00edodo Edo. O aumento dos seus beneficios permitiulles ter tempo de lecer nos distritos de pracer \u2014principalmente Yoshiwara en Edo\u2014 e coleccionar obras de arte para decorar os seus fogares, algo que en tempos anteriores estivera moi por riba das s\u00faas capacidades financeiras.\nA impresi\u00f3n xilogr\u00e1fica no Xap\u00f3n ten a s\u00faa orixe na \"Hyakumant\u014d Darani\" do ano 770, e ata o s\u00e9culo XVII este tipo de impresi\u00f3ns estiveron reservadas para os selos e imaxes budistas. A tipograf\u00eda m\u00f3bil apareceu \u00f3 redor do ano 1600, pero como o sistema de escrita xaponesa requir\u00eda \u00f3 redor dunhas 100\u00a0000 pezas de fontes, a talla manual de texto en pranchas de madeira resultaba m\u00e1is eficiente. No Dominio Saga, o cal\u00edgrafo Honami K\u014detsu e o editor Suminokura Soan combinaron texto impreso e imaxes en adaptaci\u00f3ns de \"Ise monogatari\" (\u4f0a\u52e2\u7269\u8a9e) e outras obras literarias. Durante a era Kan'ei, a comezos do s\u00e9culo XVII, os libros ilustrados sobre contos populares titulados , foron os primeiros libros producidos en masa empregando a t\u00e9cnica de impresi\u00f3n xilogr\u00e1fica. Esta imaxiner\u00eda continuou evolucionando en forma de ilustraci\u00f3ns para o x\u00e9nero de contos sobre a hedonista vida urbana na nova capital, o . A reconstruci\u00f3n de Edo tralo Grande incendio de Meireki no ano 1657 ocasionou unha modernizaci\u00f3n da cidade, e a publicaci\u00f3n de libros impresos con ilustraci\u00f3ns floreceu neste novo ambiente de r\u00e1pida urbanizaci\u00f3n.\nO termo \"ukiyo\" (), que pode traducirse como \"mundo flotante\", era hom\u00f3fono do antigo termo budista \"ukiyo\" (), que significa \"este mundo de tristeza e dor\". O termo m\u00e1is novo empreg\u00e1base en ocasi\u00f3ns para os significados de \"er\u00f3tico\" ou \"moderno\" entre outros, e pasou a utilizarse para describir o esp\u00edrito hedonista das clases m\u00e1is baixas naquela \u00e9poca. Asai Ry\u014di rendeu homenaxe a este esp\u00edrito na novela \"Ukiyo Monogatari\" ():\nXurdimento.\nOs primeiros artistas do ukiyo-e proced\u00edan do mundo da pintura xaponesa. A escola Yamato-e desenvolveu no s\u00e9culo XVII un estilo de formas delineadas que permit\u00eda verter tintas nunha superficie h\u00famida e espallalas cara os bordos delineados. Esta delineaci\u00f3n das figuras tornar\u00edase posteriormente no estilo dominante de ukiyo-e.\n\u00d3 redor do ano 1661, os pergami\u00f1os colgantes pintados co\u00f1ecidos como \"Retratos de Belezas Kanbun\" conseguiron unha gran popularidade. As pinturas desta era Kanbun, a maior\u00eda delas an\u00f3nimas, marcaron os comezos do ukiyo-e como escola de arte independente. As ilustraci\u00f3ns de Iwasa Matabei presentan unha grande afinidade cos ukiyo-e. Os estudosos non est\u00e1n de acordo en se a obra de Matabei pode considerarse en si mesma parte dos ukiyo-e, malia que a maior\u00eda de investigadores xaponeses adoitan consideralo como o fundador deste x\u00e9nero. En diversas ocasi\u00f3ns acreditouse a Matabei como o autor da \"Estampa Hikone\" sen asinar, unha l\u00e1mina pregable considerada como unha das obras de ukiyo-e sobreviventes m\u00e1is antigas. Esta estampa presenta un elaborado estilo Kan\u014d e representa a vida coet\u00e1nea da \u00e9poca, no lugar de utilizar as tem\u00e1ticas prescritas das escolas tradicionais xaponesas de pintura.\nEn resposta \u00e1 cada vez maior demanda de obras de ukiyo-e, Hishikawa Moronobu produciu as primeiras impresi\u00f3ns con pranchas de madeira de ukiyo-e. Cara \u00f3 ano 1672, o \u00e9xito de Moronobu fixo que comezase a asinar as s\u00faas obras, sendo o primeiro ilustrador xapon\u00e9s de libros en facelo. Moronobu foi un prol\u00edfico ilustrador que traballou unha gran variedade de x\u00e9neros, desenvolvendo un particular e influente estilo de debuxo de belezas femininas. De forma m\u00e1is significativa, foi o que comezou a producir ilustraci\u00f3ns non para libros, sen\u00f3n en l\u00e1minas \u00fanicas ou como parte dunha serie de l\u00e1minas. A escola Hishikawa atraeu a un gran n\u00famero de seguidores e imitadores, como Sugimura Jihei, e marcou o comezo da popularidade desta forma de arte.\nTorii Kiyonobu\u00a0I e Kaigetsud\u014d Ando convert\u00e9ronse nos principais emuladores do estilo de Moronobu trala morte deste mestre, malia que ning\u00fan deles pertenc\u00eda \u00e1 escola Hishikawa. \u00c1mbolos dous descartaron o detalle nos fondos en favor dun enfoque na figura humana, representando a actores de kabuki nas pinturas yakusha-e de Kiyonobu e da subsecuente escola Torii, e a cortes\u00e1s nas obras bijin-ga de Ando e a s\u00faa escola Kaigetsud\u014d. Ando e os seus seguidores produciron unha imaxe feminina estereotipada cunha pose e dese\u00f1o determinados que permit\u00edan unha produci\u00f3n en masa efectiva, creando unha gran demanda coa s\u00faa popularidade que tam\u00e9n aproveitaron outros artistas e escolas. A escola Kaigetsud\u014d e as s\u00faas populares \"belezas Kaigetsud\u014d\" chegaron \u00e1 s\u00faa fin tralo exilio de Ando polo seu papel no esc\u00e1ndalo Ejima-Ikushima de 1714.\nO nativo de Quioto Nishikawa Sukenobu pintou obras representando a cortes\u00e1s cunha t\u00e9cnica refinada. Considerado un mestre dos retratos er\u00f3ticos, o goberno do Xap\u00f3n prohibiu a s\u00faa obra no ano 1722, a\u00ednda que a maior\u00eda de historiadores cren que continuou creando obras que circularon baixo distintos nomes. Sukenobu pasou gran parte da s\u00faa vida en Edo, e tivo unha considerable influencia nas rexi\u00f3ns de Kanto e Kansai. As ilustraci\u00f3ns de Miyagawa Ch\u014dshun representan a vida de comezos do s\u00e9culo XVIII en cores suaves, a\u00ednda que Ch\u014dshun non produciu estampas destas obras. A escola Miyagawa, que fundou a comezos do s\u00e9culo, especializouse nas pinturas rom\u00e1nticas nun estilo m\u00e1is refinado en delineaci\u00f3n e cor que a escola Kaigetsud\u014d. Ch\u014dshun permit\u00eda unha maior liberdade de expresi\u00f3n \u00f3s adherentes da s\u00faa escola, entre os que posteriormente estar\u00eda Hokusai.\nEstampas en cor.\nXa nas primeiras estampas e libros monocrom\u00e1ticos era habitual engadir cor a man para pedidos especiais. A demanda de cor a comezos do s\u00e9culo XVII cubriuse con estampas tan-e coloreadas a man con tinta laranxa e, en ocasi\u00f3ns, verde ou amarela. A estas seguiulles nos anos 1720 unha moda de beni-e de tintura rosa, e posteriormente a tinta de aparencia lacada das estampas urushi-e. En 1744, as estampas benizuri-e foron as primeiras que tiveron \u00e9xito na impresi\u00f3n en cor, utilizando m\u00faltiples pranchas de madeira, unha para cada cor.\nOkumura Masanobu tivo un papel importante durante o per\u00edodo de r\u00e1pido desenvolvemento t\u00e9cnico na impresi\u00f3n dende finais do s\u00e9culo XVII ata mediados do s\u00e9culo XVIII. Estableceu un negocio no ano 1707 e combinou elementos das principais escolas de arte coet\u00e1neas nun amplo espectro de x\u00e9neros, malia que o propio Masanobu non pertenc\u00eda a ningunha escola particular. Entre as s\u00faas innovaci\u00f3ns estiveron a introduci\u00f3n de perspectiva xeom\u00e9trica no x\u00e9nero uki-e a finais dos anos 1740, a produci\u00f3n das longas e estreitas estampas hashira-e, e a combinaci\u00f3n de gr\u00e1ficos e literatura nas estampas que inclu\u00eda poes\u00eda haiku do propio Masanobu.\nO ukiyo-e acadou o seu punto \u00e1lxido a finais do s\u00e9culo XVIII coa aparici\u00f3n das estampas a cor completa, que se desenvolveron grazas \u00e1 prosperidade de Edo baixo o goberno de Tanuma Okitsugu tras un longo per\u00edodo de depresi\u00f3n. Estas populares estampas en cor recibiron o nome de nishiki-e, literalmente \"pinturas de brocado\", xa que as s\u00faas brillantes cores semellaban brocados Shuchiang chineses de importaci\u00f3n, co\u00f1ecidos en xapon\u00e9s como \"Shokk\u014d nishiki\". Os primeiros en aparecer foron caras estampas de calendarios, impresas con m\u00faltiples pranchas en papel moi fino con tintas pesadas e opacas. Estas estampas ti\u00f1an o n\u00famero dos d\u00edas de cada mes agochados no dese\u00f1o, e regal\u00e1banse nos Aninovos en forma de felicitaci\u00f3ns personalizadas, levando a sinatura do cliente en lugar da do artista. As pranchas para estas estampas reutiliz\u00e1ronse posteriormente para a produci\u00f3n comercial, eliminando o nome dos clientes e substitu\u00edndoos polos dos artistas.\nAs estampas de Suzuki Harunobu est\u00e1n entre as primeiras en presentar dese\u00f1os expresivos e de cores complexas, impresas con ata unha ducia de pranchas separadas para manexar as distintas cores e semit\u00f3ns. As s\u00faas estampas evocan o clasicismo da poes\u00eda waka e da pintura Yamato-e. Harunobu foi un artista prol\u00edfico, dominante no x\u00e9nero ukiyo-e na s\u00faa \u00e9poca. O \u00e9xito dos seus coloridos nishiki-e dende o ano 1765 provocaron unha gran ca\u00edda na demanda de benizuri-e e urushi-e de paletas de cor m\u00e1is limitadas, as\u00ed como das estampas coloreadas a man.\nTrala morte de Harunobu en 1770 xurdiu unha tendencia en contra do idealismo das s\u00faas estampas e das da escola Torii. Katsukawa Shunsh\u014d e a s\u00faa escola produciron retratos de actores kabuki cunha maior fidelidade das caracter\u00edsticas reais dos actores do que se ti\u00f1a feito ata ent\u00f3n. Kory\u016bsai e Kitao Shigemasa representaron prominentemente a mulleres, centr\u00e1ndose nas modas urbanas coet\u00e1neas e homenaxeando \u00e1s cortes\u00e1s e gueixas, afast\u00e1ndose desta forma do idealismo dominante de Harunobu. Consid\u00e9rase que Kory\u016bsai foi probablemente o artista de ukiyo-e m\u00e1is prol\u00edfico do s\u00e9culo XVII, producindo un maior n\u00famero de pinturas e series de estampas ca calquera dos seus predecesores. Pola s\u00faa banda, a escola Kitao fundada por Shigemasa foi unha das escolas de arte dominantes das \u00faltimas d\u00e9cadas do s\u00e9culo XVIII.\nNos anos 1770 Utagawa Toyoharu produciu unha serie de estampas uki-e en perspectiva que demostraron a s\u00faa mestr\u00eda nas t\u00e9cnicas de perspectiva occidentais ausente nas obras dos seus predecesores. As obras de Toyoharu foron pioneiras na introduci\u00f3n das paisaxes como tem\u00e1tica dos ukiyo-e, no canto de ser simplemente un fondo para as figuras humanas. Xa no s\u00e9culo XIX, as t\u00e9cnicas de perspectiva de estilo occidental foron absorbidas na cultura art\u00edstica xaponesa, empregadas nas refinadas paisaxes de artistas como Hokusai e Hiroshige, este \u00faltimo membro da escola Utagawa fundada por Toyoharu. Esta escola de arte converter\u00edase na m\u00e1is influente, producindo obras nunha maior variedade de x\u00e9neros que calquera outra das escolas de arte.\nPer\u00edodo de esplendor.\nMalia os problemas econ\u00f3micos de finais do s\u00e9culo XVIII, o ukiyo-e experimentou un esplendor en cantidade e calidade das obras nesta \u00e9poca, particularmente durante a era Kansei. Os ukiyo-e deste per\u00edodo de reformas trouxeron consigo un enfoque na beleza e na harmon\u00eda, que colapsou nunha decadencia e discordia no s\u00e9culo posterior cando se racharon as reformas e aumentaron as tensi\u00f3ns sociais, culminando na restauraci\u00f3n Meiji de 1868.\nEspecialmente na d\u00e9cada de 1780, Torii Kiyonaga da escola Torii representou tem\u00e1ticas tradicionais do ukiyo-e como belezas e escenas urbanas, estampadas en grandes l\u00e1minas de papel, habitualmente en forma de d\u00edpticos ou tr\u00edpticos horizontais. As s\u00faas obras deixaron de lado as po\u00e9ticas escenas on\u00edricas de Harunobu, optando no seu lugar por representaci\u00f3ns realistas de formas femininas idealizadas vestidas \u00e1 \u00faltima moda da \u00e9poca e posando en localizaci\u00f3ns esc\u00e9nicas. Kiyonaga produciu tam\u00e9n retratos de actores kabuki cun estilo realista, inclu\u00edndo \u00f3s m\u00fasicos e coros que os adoitaban acompa\u00f1ar.\nNo ano 1790 f\u00edxose efectiva unha lei que requir\u00eda que as estampas levasen un selo de aprobaci\u00f3n por parte dun censor para que puidesen ser vendidas. A censura tornouse m\u00e1is estrita durante as d\u00e9cadas seguintes, e os infractores pod\u00edan chegar a recibir duros castigos. Dende o ano 1799 incluso os bosquexos preliminares requir\u00edan unha destas aprobaci\u00f3ns. Un grupo de infractores da escola Utagawa, inclu\u00edndo a Toyokuni, fixo que se estampasen de novo as s\u00faas obras no ano 1801, e Utamaro foi encarcerado en 1804 por producir estampas do l\u00edder pol\u00edtico e militar do s\u00e9culo XVI Toyotomi Hideyoshi. Utamaro f\u00edxose famoso na d\u00e9cada dos anos 1790 cos seus retratos \"bijin \u014dkubi-e\" (\"pinturas de cabezas grandes de mulleres fermosas\"), centr\u00e1ndose na representaci\u00f3n da cabeza e da parte superior do torso, un estilo que outros artistas empregaran previamente nos retratos de actores kabuki. Utamaro experimentou con t\u00e9cnicas de delineado, cor e impresi\u00f3n para resaltar as sut\u00eds diferenzas nas caracter\u00edsticas, expresi\u00f3ns e fondos das s\u00faas pinturas, representando a suxeitos dunha gran variedade de orixes e clases sociais. As obras sobre belezas individuais de Utamaro contrastaban de forma notable coas imaxes idealizadas e estereotipadas que constitu\u00edran a norma ata ent\u00f3n. Cara \u00f3 fin da d\u00e9cada, especialmente trala morte do seu patrocinador Tsutaya J\u016bzabur\u014d en 1797, a produci\u00f3n de Utamaro diminu\u00edu en calidade, e finalmente finou no ano 1806.\nAparecendo de forma s\u00fabita en 1794 e desaparecendo da mesma forma dez meses despois, as estampas de Sharaku est\u00e1n entre as m\u00e1is co\u00f1ecidas do ukiyo-e. Sharaku produciu retratos de actores kabuki, introducindo un maior nivel de realismo nas s\u00faas estampas e po\u00f1endo \u00e9nfase nas diferenzas entre o actor e o personaxe. As caras expresivas e contorsionadas que representou contrastan de forma destacada coas caras m\u00e1is afiadas en forma de m\u00e1scaras m\u00e1is com\u00fans de artistas como Harunobu ou Utamaro. Publicada por Tsutaya, a obra de Sharaku atopou certa resistencia social, e no ano 1795 cesou a s\u00faa produci\u00f3n de forma tan misteriosa como aparecera, sen que se co\u00f1eza a s\u00faa verdadeira identidade. Pola s\u00faa banda, Utagawa Toyokuni tam\u00e9n produciu retratos kabuki, mais nun estilo que a xente com\u00fan de Edo atopaba m\u00e1is accesible, resaltando as posturas dram\u00e1ticas e evitando o realismo de Sharaku.\nOs ukiyo-e de finais do s\u00e9culo XVIII caracter\u00edzanse por un destacado e consistente alto nivel de calidade, a\u00ednda que as obras de Utamaro e Sharaku adoitan ensombrecer \u00f3 resto dos considerados mestres desta era. Eishi, un dos seguidores de Kiyonaga, abandonou a s\u00faa posici\u00f3n de pintor para o Shogun Tokugawa Ieharu para producir dese\u00f1os de ukiyo-e. Cos seus retratos de elegantes e esveltas cortes\u00e1s destacou polo seu sentido refinado, deixando atr\u00e1s a outros estudantes notables da \u00e9poca. Outro autor destacado, Eish\u014dsai Ch\u014dki, dese\u00f1ou retratos de cortes\u00e1s delicadas, destacados polas finas delineaci\u00f3ns. A escola Utagawa tornouse na produtora dominante de ukiyo-e a finais do per\u00edodo Edo.\nEdo foi o principal centro da produci\u00f3n de ukiyo-e durante todo o per\u00edodo hom\u00f3nimo. Outro dos principais puntos de produci\u00f3n desenvolveuse na rexi\u00f3n Kamigata das zonas dentro e \u00f3 redor de Quioto e Osaca. En contraste co rango de tem\u00e1ticas das estampas de Edo, as de Kamigata tend\u00edan a ser maioritariamente retratos de actores kabuki. O estilo das estampas de Kamigata non se distinguiu do das estampas de Edo ata finais do s\u00e9culo XVIII, en parte porque os artistas da \u00e9poca adoitaban trasladarse entre as d\u00faas zonas, a\u00ednda que as cores adoitaban ser m\u00e1is suaves e con pigmentos m\u00e1is gordos nas estampas Kamigata. Xa no s\u00e9culo XIX, gran parte das estampas pasaron a estar dese\u00f1adas por afeccionados do kabuki e outros artistas non profesionais.\nFlorecemento posterior.\nAs reformas Tenp\u014d de 1841\u20131843 procuraron suprimir as exhibici\u00f3ns abertas de luxo, inclu\u00edndo a representaci\u00f3n de cortes\u00e1s e actores. Como resultado, moitos artistas de ukiyo-e dese\u00f1aron escenas de viaxe e imaxes da natureza, en particular de aves e flores. As paisaxes recibiran pouca atenci\u00f3n dende a obra de Moronobu, malia que eran un elemento importante das obras de Kiyonaga e Shunch\u014d. Non foi ata finais do per\u00edodo Edo que as paisaxes quedaron probadas como un x\u00e9nero de seu, especialmente grazas \u00e1s obras de Hokusai e Hiroshige. O x\u00e9nero de paisaxes acabou por dominar a percepci\u00f3n occidental do ukiyo-e, malia que o x\u00e9nero ten unha longa historia precedente a estes mestres da era tard\u00eda. As paisaxes xaponesas representadas no ukiyo-e difiren das da tradici\u00f3n occidental que se basean m\u00e1is na imaxinaci\u00f3n, composici\u00f3n e atmosfera que na estrita observaci\u00f3n da natureza.\nO autoproclamado \"pintor tolo\" Hokusai tivo unha longa e variada carreira art\u00edstica. A s\u00faa obra est\u00e1 marcada por unha falta de sentimentalismo com\u00fan do ukiyo-e, e un enfoque no formalismo influenciado pola arte occidental. Entre os seus \u00e9xitos m\u00e1is destacados est\u00e1n as s\u00faas ilustraci\u00f3ns da novela \"\u693f\u8aac\u5f13\u5f35\u6708\" (en galego, \"L\u00faa Crecente\") de Takizawa Bakin, as s\u00faas series de cadernos de bosquexos, o \"Manga Hokusai\" e a popularizaci\u00f3n do x\u00e9nero de paisaxes coa obra \"Trinta e seis Vistas do Monte Fuji\", que incl\u00fae unha das estampas m\u00e1is co\u00f1ecidas da arte xaponesa, \"A grande onda de Kanagawa\". En contraste coa obra de mestres anteriores, as cores empregadas por Hokusai eran atrevidas, planas e abstractas, e as tem\u00e1ticas que utilizou centr\u00e1ronse nas vidas e nos ambientes da xente com\u00fan traballadora.\nMalia que habitualmente non recibe a mesma atenci\u00f3n erudita que os seus predecesores m\u00e1is co\u00f1ecidos, a escola Utagawa produciu varios mestres durante este per\u00edodo tard\u00edo. Eisen, Kuniyoshi e Kunisada seguiron os pasos de Hokusai na creaci\u00f3n de estampas de paisaxes a finais dos anos 1830. Kunisada ti\u00f1a poucos rivais na tradici\u00f3n das estampas de retratos de cortes\u00e1s e actores. Un destes rivais foi Eisen, quen tam\u00e9n traballou a tem\u00e1tica das paisaxes. Considerado como \u00faltimo membro importante deste per\u00edodo, Kuniyoshi probou unha variedade de tem\u00e1ticas e estilos. As s\u00faas escenas hist\u00f3ricas sobre guerreiros en combate foron moi populares, especialmente as s\u00faas series de heroes de \"Suikoden\" (1827\u20131830) e \"Ch\u016bshingura\" (1847). Kuniyoshi produciu tam\u00e9n paisaxes e escenas sat\u00edricas, estas \u00faltimas poucas veces representadas no ambiente ditatorial do per\u00edodo Edo. Os historiadores consideran que o feito de que se atrevese a tratar este tipo de tem\u00e1ticas sat\u00edricas consid\u00e9rase un sinal da progresiva debilidade do shogunato naquela \u00e9poca.\nHiroshige est\u00e1 considerado como o principal contendente art\u00edstico de Hokusai. Especializouse nas pinturas de aves e flores, as\u00ed como de paisaxes serenas, e est\u00e1 reco\u00f1ecido principalmente polas s\u00faas series de estampas sobre viaxes, como \"As cincuenta e tres estaci\u00f3ns de T\u014dkaid\u014d\" e \"As sesenta e nove estaci\u00f3ns de Kiso Kaid\u014d\", estas \u00faltimas sendo un traballo en colaboraci\u00f3n con Eisen. A s\u00faa obra \u00e9 m\u00e1is realista, atmosf\u00e9rica e de cores m\u00e1is sut\u00eds que a de Hokusai. Nela a natureza e as estaci\u00f3ns son os elementos claves, representando a n\u00e9boa, a chuvia, a neve e a luz da L\u00faa como elementos prominentes nas s\u00faas composici\u00f3ns. Os seus seguidores, inclu\u00edndo o seu fillo adoptivo Hiroshige II e o seu xenro Hiroshige III, continuaron co seu estilo de paisaxes na era Meiji.\nDeclive.\nTralo pasamento de Hokusai e Hiroshige e a restauraci\u00f3n Meiji de 1868, o ukiyo-e sufriu un destacado declive en cantidade e calidade. A r\u00e1pida occidentalizaci\u00f3n do per\u00edodo Meiji viu como a impresi\u00f3n con pranchas de madeira tornaba o seu servizo cara \u00f3 xornalismo, e a pintura comezou a sufrir da competici\u00f3n da fotograf\u00eda. Os practicantes do estilo puro de ukiyo-e torn\u00e1ronse cada vez menos com\u00fans, e os gustos populares afast\u00e1ronse deste x\u00e9nero, visto como un remanente dunha era obsoleta. Houbo artistas que seguiron producindo obras ocasionais de certa notabilidade, pero nos anos 1890 a tradici\u00f3n do ukiyo-e estaba nunha fase moribunda.\nOs pigmentos sint\u00e9ticos importados de Alema\u00f1a comezaron a substitu\u00edr os org\u00e1nicos tradicionais a mediados do s\u00e9culo XIX. Moitas estampas desta \u00e9poca fixeron uso extensivo dunha cor vermella brillante, recibindo o nome de \"aka-e\" (\"pinturas vermellas\"). Artistas como Yoshitoshi lideraron unha nova tendencia de representar escenas repulsivas de asasinatos e pantasmas, monstros e seres sobrenaturais, ademais de heroes lendarios xaponeses e chineses. A s\u00faa serie \"Cen Aspectos da L\u00faa\" (1885\u20131892) representa unha variedade de tem\u00e1ticas fant\u00e1sticas e mundanas co motivo recorrente da L\u00faa. Kiyochika \u00e9 co\u00f1ecido polas s\u00faas estampas que documentan a r\u00e1pida modernizaci\u00f3n de Toquio, como a introduci\u00f3n do ferrocarril, as\u00ed como polas s\u00faas representaci\u00f3ns das guerras do Xap\u00f3n coa China e da guerra con Rusia. Chikanobu, inicialmente pintor da escola Kan\u014d, tornou a s\u00faa actividade nos anos 1870 cara \u00e1s estampas, en particular da familia imperial e da influencia occidental na vida xaponesa durante o per\u00edodo Meiji.\nIntroduci\u00f3n a Occidente.\nA excepci\u00f3n dos mercadores holandeses que manti\u00f1an relaci\u00f3ns comerciais que databan dende os comezos do per\u00edodo Edo, os occidentais non lle prestaron case ningunha atenci\u00f3n \u00e1 arte xaponesa ata mediados do s\u00e9culo XIX, e cando o fac\u00edan en moitas ocasi\u00f3ns non eran capaces de distinguilo do resto da arte oriental. O naturalista sueco Carl Peter Thunberg pasou un ano no asentamento comercial holand\u00e9s Dejima, preto de Nagasaki, e foi un dos primeiros occidentais en coleccionar estampas xaponesas. A exportaci\u00f3n de obras ukiyo-e aumentou lentamente dende ese momento, e a comezos do s\u00e9culo XIX a colecci\u00f3n do mercador holand\u00e9s Isaac Titsingh chamou a atenci\u00f3n dos entendidos na arte de Par\u00eds.\nA chegada a Edo do comodoro estadounidense Matthew Perry en 1853 deu lugar \u00e1 Convenci\u00f3n de Kanagawa no ano 1854, abrindo o Xap\u00f3n \u00f3 mundo exterior tras m\u00e1is de dous s\u00e9culos de reclusi\u00f3n, e entre os obxectos que levou de volta consigo \u00f3s Estados Unidos estaban varias estampas ukiyo-e. Estas estampas xa se viran en Par\u00eds dende os anos 1830, e nos anos 1850 xa eran numerosas. A s\u00faa recepci\u00f3n foi mixta, e a\u00ednda cando recib\u00edan eloxios, os ukiyo-e consider\u00e1banse en xeral inferiores \u00e1s obras de arte occidentais que po\u00f1\u00edan m\u00e1is \u00e9nfase na mestr\u00eda da perspectiva naturalista e na anatom\u00eda. A arte xaponesa chamou a atenci\u00f3n na Exposici\u00f3n Universal de 1867 en Par\u00eds, pasando a estar de moda en Francia e Inglaterra nos anos 1870 e 1880. As estampas de Hokusai e Hiroshige xogaron un papel destacado na concepci\u00f3n e percepci\u00f3n occidentais da arte xaponesa. No momento da s\u00faa introduci\u00f3n en Occidente, a impresi\u00f3n con pranchas de madeira era o medio de produci\u00f3n en masa m\u00e1is com\u00fan no Xap\u00f3n, e os propios xaponeses consideraban que ti\u00f1a moi pouco valor perdurable.\nEntre alg\u00fans dos primeiros promotores e estudosos occidentais do ukiyo-e e da arte xaponesa estaban o escritor Edmond de Goncourt e o cr\u00edtico de arte Philippe Burty, quen no ano 1872 cu\u00f1ou o termo \"\" (\"xaponismo\"). Comezaron a aparecer tendas que vend\u00edan obxectos xaponeses, inclu\u00edndo as de \u00c9douard Desoye en 1862 e as do tratante de arte Siegfried Bing en 1875. Dende 1888 ata 1891, Bing publicou a revista \"Artistic Japan\" con edici\u00f3ns en ingl\u00e9s, franc\u00e9s e alem\u00e1n, e levou a cabo unha exhibici\u00f3n de ukiyo-e na \u00c9cole des Beaux-Arts en 1890 \u00e1 que asistiron artistas como Mary Cassatt.\nO estadounidense Ernest Fenollosa foi o primeiro estudoso occidental devoto da cultura xaponesa, levando a cabo un extenso traballo de promoci\u00f3n da arte xaponesa. As obras de Hokusai tiveron un papel prominente na s\u00faa exhibici\u00f3n inaugural como primeiro conservador de arte xaponesa no Museo de Belas Artes de Boston, e no ano 1898 realizou a primeira exhibici\u00f3n de ukiyo-e no propio Xap\u00f3n, na cidade de Toquio. A finais do s\u00e9culo XIX a popularidade do ukiyo-e en Occidente elevou os prezos por riba do que moitos coleccionistas pod\u00edan permitirse, e alg\u00fans deles como Degas v\u00edronse obrigados a trocar as s\u00faas propias pinturas por estampas. Tadamasa Hayashi foi un destacado tratante de arte con base en Par\u00eds, e a s\u00faa oficina de Toquio foi responsable da avaliaci\u00f3n e exportaci\u00f3n de grandes cantidades de estampas ukiyo-e cara a Occidente, algo polo que moitos cr\u00edticos xaponeses acus\u00e1rono posteriormente de espoliar o tesouro nacional do Xap\u00f3n, feito que inicialmente pasou inadvertido no propio Xap\u00f3n, xa que naquel ent\u00f3n os artistas xaponeses estaban somerxidos na pr\u00e1ctica das t\u00e9cnicas de pintura cl\u00e1sicas de Occidente.\nA arte xaponesa, e en particular as estampas ukiyo-e, influenciaron \u00e1 arte occidental dende o tempo dos primeiros impresionistas, incorporando tem\u00e1ticas e t\u00e9cnicas compositivas xaponesas nas s\u00faas obras dende os anos 1860. Os papeis pintados en padr\u00f3ns e as alfombras nas pinturas de Manet estaban inspirados polos padr\u00f3ns dos quimonos representados nos ukiyo-e, e Whistler centrou a s\u00faa atenci\u00f3n nos elementos ef\u00e9meros da natureza que aparec\u00edan nas paisaxes dos ukiyo-e. Van\u00a0Gogh foi un \u00e1vido coleccionista de ukiyo-e, e pintou copias a \u00f3leo de estampas de Hiroshige e Eisen. Degas e Cassatt representaron ef\u00e9meros momentos coti\u00e1ns con perspectivas e composici\u00f3ns de inspiraci\u00f3n xaponesa. A perspectiva plana do ukiyo-e e as cores non moduladas tiveron unha influencia salientable en dese\u00f1adores gr\u00e1ficos e fabricantes de carteis. As litograf\u00edas de Toulouse-Lautrec demostran un interese non s\u00f3 nas cores planas e formas delineadas do ukiyo-e, sen\u00f3n tam\u00e9n na s\u00faa tem\u00e1tica de actores e prostitutas, e asinou gran parte das s\u00faas obras coas s\u00faas iniciais dentro dun c\u00edrculo, imitando \u00f3s selos das estampas xaponesas. Outros artistas occidentais da \u00e9poca con influencias do ukiyo-e foron Monet, La Farge, Gauguin, e membros de Les Nabis como Bonnard e Vuillard. O compositor franc\u00e9s Claude Debussy inspirouse para algunhas das s\u00faas composici\u00f3ns nas estampas de Hokusai e Hiroshige, de forma particular na s\u00faa obra \"La mer\" de 1905. Alg\u00fans poetas imaxistas como Amy Lowell e Ezra Pound tam\u00e9n atoparon inspiraci\u00f3ns nas estampas ukiyo-e. Lowell publicou un libro de poes\u00eda titulado \"Pictures of the Floating World\" (1919) con tem\u00e1ticas e estilos orientais.\nTradici\u00f3ns dimanantes.\nOs cadernos de bosquexos de viaxes convert\u00e9ronse nun x\u00e9nero popular a comezos do s\u00e9culo XX, xa que o goberno Meiji fac\u00eda promoci\u00f3n das viaxes dentro do Xap\u00f3n para que os seus cidad\u00e1ns co\u00f1ecesen mellor o pa\u00eds. En 1915 o editor Sh\u014dzabur\u014d Watanabe introduciu o termo \"shin-hanga\" (\"novas estampas\") para describir un estilo de estampas publicadas por el que representaban tem\u00e1ticas tradicionais xaponesas e estaban destinadas a audiencias estranxeiras e exclusivas. Alg\u00fans dos artistas principais desta \u00e9poca foron Goy\u014d Hashiguchi, alcumado o \"Utamaro do per\u00edodo Taish\u014d\" pola s\u00faa forma de representar mulleres, Shinsui It\u014d, quen incorporou sensibilidades m\u00e1is modernas \u00e1s imaxes de mulleres, e Hasui Kawase, que produciu paisaxes modernas. Watanabe publicou tam\u00e9n obras de artistas non xaponeses. Un dos primeiros artistas que obtivo \u00e9xito neste \u00e1mbito foi o ingl\u00e9s Charles W. Bartlett, cunha serie de estampas de tem\u00e1ticas indias e xaponesas publicadas en 1916. Outros editores seguiron os pasos de Watanabe, e alg\u00fans artistas de shin-hanga como Hashiguchi e Hiroshi Yoshida abriron os seus propios estudios de arte para publicar as s\u00faas propias obras.\nOs artistas do movemento \"s\u014dsaku-hanga\" (\"estampas creativas\") tomaron o control de t\u00f3dolos aspectos do proceso de impresi\u00f3n de estampas. O dese\u00f1o, tallado e impresi\u00f3n quedaron baixo as mesmas mans. Kanae Yamamoto, naquel ent\u00f3n estudante da Escola de Belas Artes de Toquio, est\u00e1 considerado como o fundador deste enfoque. No ano 1904 produciu a estampa titulada \"Pescador\" utilizando o m\u00e9todo de impresi\u00f3n con pranchas de madeira, t\u00e9cnica naquel ent\u00f3n menosprezada polos can\u00f3nicos das artes xaponesas como anticuada e pola s\u00faa asociaci\u00f3n coa produci\u00f3n en masa. A fundaci\u00f3n da Asociaci\u00f3n de Artistas de Pranchas de Madeira Xaponeses no ano 1918 marcou o comezo deste enfoque en forma de movemento art\u00edstico. O movemento favoreceu a individualidade dos seus artistas, polo que non tivo un estilo ou tem\u00e1tica dominante. As obras deste movemento variaron dende as obras completamente abstractas de K\u014dshir\u014d Onchi ata as representaci\u00f3ns figurativas tradicionais de escenas xaponesas de Un'ichi Hiratsuka. Estes artistas produciron estampas non porque agardasen chegar a unha audiencia masiva, sen\u00f3n como fin creativo en si mesmo, e non restrinxiron os seus medios de impresi\u00f3n \u00e1s pranchas de madeira do ukiyo-e tradicional.\nAs estampas de finais do s\u00e9culo XX e comezos do s\u00e9culo XXI evolucionaron dos intereses dos movementos art\u00edsticos previos, en especial da \u00e9nfase na expresi\u00f3n individual do movemento s\u014dsaku-hanga. Os impresores de estampas modernos inclu\u00edron no seu repertorio t\u00e9cnicas e m\u00e9todos occidentais como a serigraf\u00eda, a augaforte, o gravado a media tinta ou a mestura de medios.\nEstilo.\nOs primeiros artistas do ukiyo-e trouxeron consigo un sofisticado co\u00f1ecemento e adestramento nos principios da composici\u00f3n da pintura chinesa cl\u00e1sica. Posteriormente foron perdendo a influencia chinesa de forma gradual ata desenvolver un estilo nativo xapon\u00e9s. Estes primeiros artistas recibiron a denominaci\u00f3n de \"Primitivos\", no sentido de que o medio de impresi\u00f3n era un novo desaf\u00edo \u00f3 que adaptaron t\u00e9cnicas con centos de anos de antig\u00fcidade, non porque os seus dese\u00f1os de imaxes se consideren primitivos. Moitos artistas de ukiyo-e foron adestrados por mestres da escola Kan\u014d ou doutras escolas xaponesas de pintura.\nUnha das caracter\u00edsticas que definen a maior\u00eda de estampas ukiyo-e son as li\u00f1as grosas, planas e ben definidas. As primeiras estampas eran monocrom\u00e1ticas, e estas li\u00f1as eran o \u00fanico elemento impreso. A\u00ednda coa chegada da cor, estas li\u00f1as caracter\u00edsticas continuaron a ser dominantes nos ukiyo-e. Na composici\u00f3n dos ukiyo-e as formas disp\u00f3\u00f1ense en espazos planos, con figuras representadas tipicamente nun s\u00f3 plano de profundidade. As relaci\u00f3ns entre o vertical e o horizontal reciben grande atenci\u00f3n na pintura, as\u00ed como outros detalles inclu\u00edndo as li\u00f1as, formas e padr\u00f3ns. As composici\u00f3ns adoitan ser asim\u00e9tricas. Nas estampas en cor os contornos da maior\u00eda de \u00e1reas de cor est\u00e1n finamente definidos, habitualmente pola propia delineaci\u00f3n. A est\u00e9tica de zonas planas de cor contrasta coas cores moduladas habituais das tradici\u00f3ns occidentais e con outras tradici\u00f3ns prominentes na arte xaponesa patrocinada polas clases altas, como por exemplo o monocrom\u00e1tico sumi-e da pintura zenga ou as cores tonais da escola Kan\u014d de pintura.\nOs complexos, coloridos e ostentosos padr\u00f3ns, a preocupaci\u00f3n polas modas cambiantes, e as poses e composici\u00f3ns din\u00e1micas no ukiyo-e presentan un destacado contraste con moitos dos conceptos da est\u00e9tica xaponesa tradicional, como por exemplo o \"wabi-sabi\" que favorece a sinxeleza, a asimetr\u00eda e a imperfecci\u00f3n, evidenciando o paso do tempo; ou os valores de sutileza, humildade e autocontrol do \"shibui\". O ukiyo-e aprox\u00edmase m\u00e1is a outros conceptos est\u00e9ticos como pode ser o estilo urbano e atrevido do \"iki\".\nO ukiyo-e presenta un enfoque pouco habitual da perspectiva gr\u00e1fica, que pode parecer pouco desenvolvido en comparaci\u00f3n coas pinturas europeas do mesmo per\u00edodo. A perspectiva xeom\u00e9trica de estilo occidental era un concepto co\u00f1ecido no Xap\u00f3n, practicado de forma m\u00e1is destacada polos pintores da escola Akita ranga dos anos 1770, e tam\u00e9n se co\u00f1ec\u00edan os m\u00e9todos chineses para crear a sensaci\u00f3n de profundidade usando unha homoxeneidade de li\u00f1as paralelas. Estas t\u00e9cnicas aparecen xuntas nalgunhas obras de ukiyo-e, utilizando a perspectiva xeom\u00e9trica para dar unha ilusi\u00f3n de profundidade no fondo da obra e a perspectiva chinesa m\u00e1is expresiva no primeiro plano. Os historiadores consideran que os pintores xaponeses aprenderon estas t\u00e9cnicas nun primeiro momento a trav\u00e9s das pinturas chinesas de estilo occidental no lugar de facelo directamente de obras occidentais. Pasado un determinado tempo tras familiarizarse con estas t\u00e9cnicas, os artistas xaponeses continuaron a harmonizalas cos m\u00e9todos tradicionais segundo as s\u00faas necesidades expresivas e compositivas. Outra das t\u00e9cnicas para representar profundidade era o m\u00e9todo chin\u00e9s de composici\u00f3n tripartita utilizado en pinturas budistas, no que se sit\u00faa unha grande forma no primeiro plano, unha m\u00e1is pequena no plano medio e unha a\u00ednda m\u00e1is pequena no fondo. Este m\u00e9todo pode verse na \"Grande Onda\" de Hokusai, onde aparece un gran barco no primeiro plano, un m\u00e1is pequeno tras el e un pequeno monte Fuji no fondo.\nDende os comezos do ukiyo-e houbo unha tendencia de presentar as belezas nunha pose que o historiador de arte Midori Wakakura denominou \"\" ( , \"postura serpentina\"), na que os corpos pres\u00e9ntanse retorcidos de forma pouco natural. O tam\u00e9n historiador de arte Motoaki K\u014dno propuxo que estas representaci\u00f3ns ti\u00f1an a s\u00faa ra\u00edz na danza buy\u014d tradicional. Pola contra, Haruo Suwa indicou que este tipo de poses eran licenzas art\u00edsticas que se tomaban os artistas de ukiyo-e, facendo que unha pose relaxada en aparencia acadara extremos non naturais ou fisicamente imposibles, incluso cando os artistas aplicaban t\u00e9cnicas de perspectivas realistas a outras secci\u00f3ns das s\u00faas composici\u00f3ns.\nTem\u00e1ticas e x\u00e9neros.\nAs tem\u00e1ticas m\u00e1is habituais no ukiyo-e son as belezas femininas (bijin-ga), os actores de kabuki (yakusha-e) e as paisaxes. As mulleres representadas adoitaban ser cortes\u00e1s e gueixas no seu tempo libre, servindo como promoci\u00f3n dos servizos que se pod\u00edan atopar nos distritos de pracer. Os detalles inclu\u00eddos nas representaci\u00f3ns das vestimentas e dos peiteados das cortes\u00e1s permitiu que os historiadores de arte datasen as obras cun certo grado de fiabilidade. Por outra banda, a exactitude das caracter\u00edsticas femininas representadas \u00e9 menor, e seguiu en cada caso as modas pict\u00f3ricas da \u00e9poca, con caras estereotipadas e corpos altos e delgados nunha xeraci\u00f3n pero pequenos noutra. Os retratos de persoeiros famosos ti\u00f1an unha gran demanda, en particular daqueles pertencentes \u00f3 mundo do kabuki e do sumo, dous dos entretementos m\u00e1is populares da \u00e9poca. Malia que as paisaxes acabaron por definir o concepto de ukiyo-e para moitos occidentais, a s\u00faa aparici\u00f3n e florecemento dentro do ukiyo-e foi relativamente tard\u00eda.\nAs estampas ukiyo-e xurdiron das ilustraci\u00f3ns para libros. Moitas das primeiras estampas de Moronobu foran orixinalmente p\u00e1xinas de libros ilustrados por el. Os libros de ilustraci\u00f3ns e-hon eran populares e continuaron sendo un medio de difusi\u00f3n importante para os artistas do ukiyo-e. No per\u00edodo tard\u00edo Hokusai produciu a obra de tres volumes \"Cen Vistas do Monte Fuji\" e a obra de quince volumes \"Hokusai Manga\", esta \u00faltima un compendio de m\u00e1is de 4\u00a0000 bosquexos dunha gran variedade de tem\u00e1ticas realistas e de fantas\u00eda.\nAs relixi\u00f3ns xaponesas tradicionais non consideran o sexo ou a pornograf\u00eda como unha corrupci\u00f3n moral no sentido xudeucristi\u00e1n, e ata os cambios morais que se produciron na era Meiji e que levaron a s\u00faa supresi\u00f3n, as estampas er\u00f3ticas shunga eran un dos x\u00e9neros principais do ukiyo-e. Malia que o r\u00e9xime Tokugawa ti\u00f1a o Xap\u00f3n suxeito a unhas estritas leis de censura, a pornograf\u00eda non estaba considerada como unha ofensa importante, e xeralmente recib\u00eda a aprobaci\u00f3n dos censores. Moitas destas estampas presentaban un gran nivel de habilidade no delineado, e con asiduidade humor, nas s\u00faas representaci\u00f3ns expl\u00edcitas de escenas de sexo, \"voyeurismo\" e anatom\u00eda desproporcionada. \u00d3 igual que suced\u00eda coas representaci\u00f3ns de cortes\u00e1s, estas imaxes ti\u00f1an unha estreita relaci\u00f3n cos entretementos dos distritos de pracer. Case t\u00f3dolos mestres de ukiyo-e produciron estampas shunga nalg\u00fan punto das s\u00faas carreiras. Non se conservan rexistros sobre a aceptaci\u00f3n social das estampas shunga, mais o autor Timon Screech sost\u00e9n a teor\u00eda de que con toda seguridade exist\u00edan algunhas preocupaci\u00f3ns sobre esta tem\u00e1tica, e que o seu nivel de aceptaci\u00f3n foi tratado con esaxeraci\u00f3n por parte de coleccionistas posteriores, especialmente en Occidente.\nAs escenas sobre a natureza foron unha parte importante da arte asi\u00e1tica durante toda a s\u00faa historia. Os artistas estudaron as formas correctas e a anatom\u00eda das plantas e dos animais, a\u00ednda cando as representaci\u00f3ns da anatom\u00eda humana foron m\u00e1is fantasiosas ata tempos modernos. As estampas ukiyo-e sobre natureza denom\u00ednanse kach\u014d-e, traducido como \"pinturas de flores e paxaros\", a\u00ednda que o x\u00e9nero estivo aberto a m\u00e1is elementos da natureza, e as flores e paxaros non aparecen necesariamente xuntos en t\u00f3dalas obras. Os historiadores consideran que as detalladas e precisas estampas sobre natureza de Hokusai foron as que estableceron o kach\u014d-e coma un x\u00e9nero propio dentro do ukiyo-e.\nAs reformas Tenp\u014d dos anos 1840 reprimiron as representaci\u00f3ns de actores e cortes\u00e1s. Ademais das paisaxes e do kach\u014d-e, os artistas tornaron a s\u00faa atenci\u00f3n cara \u00e1s escenas hist\u00f3ricas, como as de antigos guerreiros ou as escenas sobre lendas, literatura e relixi\u00f3n. A obra do s\u00e9culo XI \"Genji Monogatari\" e a do s\u00e9culo XIII \"Heike Monogatari\" foron d\u00faas das fontes de inspiraci\u00f3n art\u00edstica durante toda a historia xaponesa, inclu\u00edndo no ukiyo-e. Outras tem\u00e1ticas habituais foron guerreiros ou espadach\u00edns de sona como Miyamoto Musashi, representaci\u00f3ns de monstros, seres sobrenaturais ou heroes da mitolox\u00eda xaponesa e chinesa.\nDende o s\u00e9culo XVII ata o s\u00e9culo XIX o Xap\u00f3n illouse do resto do mundo. O comercio, principalmente cos holandeses e chineses, quedou restrinxido \u00e1 illa de Dejima, preto de Nagasaki. Algunhas pinturas extravagantes denominadas \"Nagasaki-e\" vend\u00e9ronse \u00f3s turistas e estranxeiros que visitaban esta illa. A mediados do s\u00e9culo XIX, Yokohama converteuse no principal asentamento estranxeiro dende 1859, dende o que se foi espallando o co\u00f1ecemento occidental polo resto do Xap\u00f3n. Especialmente dende 1858 ata 1862, as estampas Yokohama-e documentaron, con diversos niveis de exactitude ou imaxinaci\u00f3n, o crecemento da comunidade de estranxeiros cos que os xaponeses comezaban a ter contacto, e os tr\u00edpticos de escenas de occidentais e da s\u00faa tecnolox\u00eda volv\u00e9ronse particularmente populares. Outros tipos de estampas especializadas foron as surimono, estampas de luxo e edici\u00f3n limitada destinadas a entendidos da arte, que adoitaban inclu\u00edr un poema ky\u014dka de cinco li\u00f1as no seu dese\u00f1o, as\u00ed como os abanos uchiwa-e impresos.\nProduci\u00f3n.\nPinturas.\nOs artistas de ukiyo-e adoitaban facer tanto estampas como pinturas, e alg\u00fans especializ\u00e1banse nunhas ou noutras. En contraste con tradici\u00f3ns previas, os pintores ukiyo-e favorec\u00edan as cores n\u00edtidas e brillantes, e adoitaban delinear as contornas con tinta sumi, d\u00e1ndolles un efecto semellante \u00f3 dos delineados das estampas. Sen as restrici\u00f3ns das limitaci\u00f3ns t\u00e9cnicas inherentes da impresi\u00f3n, os pintores ukiyo-e ti\u00f1an unha maior variedade de t\u00e9cnicas, pigmentos e superficies dispo\u00f1ibles para as s\u00faas obras. Utilizaban pigmentos feitos a base de substancias minerais ou org\u00e1nicas, como por exemplo c\u00e1rtamo, cunchas, chumbo ou cinabrio, e outras tinturas sint\u00e9ticas importadas posteriormente de Occidente como o verde Par\u00eds e o azul de Prusia. As superficies m\u00e1is com\u00fans eran os pergami\u00f1os colgantes kakemono de seda ou papel, os pergami\u00f1os makimono ou as l\u00e1minas pregables by\u014dbu.\nImpresi\u00f3n e comercializaci\u00f3n.\nAs estampas ukiyo-e eran o resultado dun traballo en equipo de varios artes\u00e1ns en distintos obradoiros, sendo pouco habitual que os dese\u00f1adores tallasen as s\u00faas propias pranchas de madeira. O traballo divid\u00edase en catro grupos: o editor que encargaba, publicitaba e distribu\u00eda as estampas, os artistas que dese\u00f1aban a imaxe, os talladores que preparaban as pranchas matriz de madeira e os impresores que realizaban a impresi\u00f3n das pranchas no papel. Era habitual que s\u00f3 se inclu\u00edsen os nomes do artista e do editor na estampa final.\nAs estampas ukiyo-e imprim\u00edanse en papel feito a man de forma manual, no canto de utilizar unha prensa mec\u00e1nica como se fac\u00eda en Occidente. O artista proporcionaba un debuxo a tinta nun papel fino, que se pegaba a un bloque de madeira de cerdeira e se fregaba con aceite ata que se pod\u00edan separar as capas superiores do papel, deixando unha capa de papel transl\u00facido que o entallador pod\u00eda usar como gu\u00eda. O entallador esculp\u00eda as zonas non negras da imaxe, deixando zonas levantadas que se tingu\u00edan para realizar posteriormente a impresi\u00f3n. O debuxo orixinal quedaba destru\u00eddo neste proceso.\nAs estampas fac\u00edanse con pranchas cara a arriba de forma que o impresor pod\u00eda variar a presi\u00f3n aplicada para acadar diferentes efectos e ver como o papel absorb\u00eda a tinta sumi, que aplicaba mediante r\u00e1pidos trazos horizontais. O impresor pod\u00eda acadar varios efectos, como un repuxado da imaxe premendo unha prancha de madeira sen tinta no papel, d\u00e1ndolle textura \u00f3s padr\u00f3ns das vestimentas ou das redes de pesca. Outros dos efectos aplicados en ocasi\u00f3ns inclu\u00edan o brunido con \u00e1gata para darlle brillo \u00e1s cores, o vernizado, a sobreimpresi\u00f3n, a pulverizaci\u00f3n con metais ou mica e a nebulizaci\u00f3n para imitar efectos como a ca\u00edda de neve.\nO ukiyo-e era unha forma de arte comercial, e o editor xogaba un papel importante neste aspecto. Hab\u00eda moita competitividade na publicaci\u00f3n, e hai rexistros de m\u00e1is dun milleiro de editores durante todo o per\u00edodo, chegando o seu n\u00famero m\u00e1ximo \u00f3 redor de 250 editores nos anos 1840 e 1850, 200 destes concentrados en Edo, reduc\u00edndose de forma progresiva trala abertura do Xap\u00f3n ata quedar uns 40 en activo a comezos do s\u00e9culo XX. Os editores posu\u00edan as pranchas de madeira e os dereitos de autor\u00eda, dereitos que comezaron a impo\u00f1er dende finais do s\u00e9culo XVIII por medio do \"Jihon Toiya\" . As estampas que pasaban por varios procesos de impresi\u00f3n produc\u00edan uns beneficios considerables, xa que o editor pod\u00eda reutilizar as pranchas de madeira sen ter que pagarlle m\u00e1is \u00f3 artista ou \u00f3 entallador. As pranchas troc\u00e1banse ou vend\u00edanse entre editores ou en casas de empe\u00f1o, e os propios editores adoitaban ser os vendedores das obras. A maiores do selo do artista, os editores marcaban as estampas cos seus propios selos, que variaban dende uns simples logotipos a outros m\u00e1is elaborados que inclu\u00edan un enderezo ou outra informaci\u00f3n.\nOs dese\u00f1adores de estampas pasaban por un per\u00edodo de aprendizaxe antes de obter o dereito de producir estampas propias que pod\u00edan asinar cos seus nomes. Os dese\u00f1adores mozos ti\u00f1an que cubrir parte ou todo o custo do entallado das pranchas de madeira, mentres que segundo \u00edan ga\u00f1ando fama os editores pasaban a cubrir estes custos, e os artistas pod\u00edan esixir unha retribuci\u00f3n maior.\nNo Xap\u00f3n previo \u00e1 era Meiji as persoas pod\u00edan ter varios nomes distintos durante a s\u00faa vida, o seu nome persoal de infancia ' diferenci\u00e1base do seu nome de adulto \"zokumy\u014d\". O nome dos artistas compo\u00f1\u00edase dun apelido ' seguido dun nome persoal '. O ' tom\u00e1base habitualmente da escola de arte \u00e1 que pertenc\u00eda o artista, como por exemplo Utagawa ou Torii, e o \"\" adoitaba tomar un car\u00e1cter chin\u00e9s do nome art\u00edstico do mestre. Por exemplo, moitos dos estudantes de Toyokuni (\u8c4a\u56fd) tomaron o \"kuni\" (\u56fd) do seu nome, inclu\u00edndo a Kunisada (\u56fd\u8c9e) e Kuniyoshi (\u56fd\u82b3). Os nomes que os artistas utilizaban para asinar as s\u00faas obras pode dar lugar a confusi\u00f3ns xa que en ocasi\u00f3ns mudaban os nomes durante as s\u00faas carreiras. Hokusai foi un caso extremo destes cambios, utilizando m\u00e1is de cen nomes distintos durante os seus setenta anos de carreira art\u00edstica.\nAs estampas vend\u00edanse de forma masiva, a mediados do s\u00e9culo XIX o n\u00famero total de exemplares en circulaci\u00f3n dunha estampa concreta pod\u00eda chegar \u00f3s varios milleiros de unidades. Os vendedores \u00f3 pormenor e os vendedores ambulantes ofrec\u00edanos a prezos accesibles para os cidad\u00e1ns adi\u00f1eirados. Nalg\u00fans casos as estampas serv\u00edan de publicidade para dese\u00f1os de quimonos que realizaban os propios artistas. Dende a segunda metade do s\u00e9culo XVII foi habitual que se publicitasen as estampas como parte dunha serie, con cada estampa levando o nome da serie e o n\u00famero da estampa dentro dela. Isto probou ser unha t\u00e9cnica de mercadotecnia de \u00e9xito, xa que os coleccionistas mercaban cada nova estampa que sa\u00eda dunha serie para manter a s\u00faa colecci\u00f3n completa. Xa no s\u00e9culo XIX, algunhas series como por exemplo \"As cincuenta e tres estaci\u00f3ns de T\u014dkaid\u014d\" de Hiroshige chegaron a ter varias ducias de estampas cada unha.\nImpresi\u00f3n en cor.\nMalia que os rexistros sobre a impresi\u00f3n en cor no Xap\u00f3n datan dos anos 1640, as primeiras estampas ukiyo-e utilizaban s\u00f3 tinta negra. A cor engad\u00edase a man en ocasi\u00f3ns, utilizando unha tinta vermella en estampas \"tan-e\", ou posteriormente unha tinta rosa de c\u00e1rtamo nas estampas \"beni-e\". A impresi\u00f3n en cor chegou \u00f3s libros nos anos 1720 e \u00e1s estampas de folla \u00fanica nos anos 1740, cunha prancha e impresi\u00f3n diferente para cada cor. As primeiras cores estaban limitadas \u00f3 rosa e \u00f3 verde, con diversas t\u00e9cnicas que se foron desenvolvendo durante as d\u00faas d\u00e9cadas seguintes ata chegar a permitir ata cinco cores distintas. A mediados dos anos 1760 apareceron as primeiras estampas a toda cor \"nishiki-e\", producidas con dez ou m\u00e1is pranchas de madeira. Para manter as pranchas de cada cor ali\u00f1adas de forma correcta, situ\u00e1banse marcas de rexistro denominadas \"kent\u014d\" nunha das esquinas e no lateral adxacente.\nOs impresores utilizaron nun primeiro momento colorantes naturais feitos a base de fontes minerais ou vexetais. As tintas ti\u00f1an unha calidade transl\u00facida que permit\u00eda mesturar unha variedade de cores a partir dos pigmentos primarios vermello, azul e amarelo. No s\u00e9culo XVIII o azul de Prusia tornouse popular, especialmente importante nas estampas de paisaxes de Hokusai e Hiroshige. Tam\u00e9n se popularizou o uso da t\u00e9cnica \"bokashi\", na que o impresor pod\u00eda producir gradaci\u00f3ns de cor ou mesturar unha cor con outra. As tinturas de anilina m\u00e1is baratas e consistentes chegaron dende Occidente no ano 1864. As cores destas eran m\u00e1is estridentes e brillantes que as dos pigmentos tradicionais, e o goberno Meiji promoveu o seu uso como parte do seu conxunto de pol\u00edticas de occidentalizaci\u00f3n.\nHistoriograf\u00eda.\nOs rexistros coet\u00e1neos de artistas de ukiyo-e son escasos, sendo o m\u00e1is significativo deles \"Ukiyo-e Ruik\u014d\" (\u6d6e\u4e16\u7d75\u985e\u8003, \"Varios Pensamentos sobre o Ukiyo-e\"), unha colecci\u00f3n de comentarios e biograf\u00edas de artistas. \u014cta Nanpo compilou a primeira versi\u00f3n \u00f3 redor do ano 1790, que non se conserva. Esta obra non se reeditou durante o per\u00edodo Edo, pero circulou en forma de edici\u00f3ns copiadas a man suxeitas a m\u00faltiples alteraci\u00f3ns e engadidos, chegando a rexistrarse m\u00e1is de 120 variantes desta obra.\nAntes da segunda guerra mundial a visi\u00f3n predominante do ukiyo-e acentuaba a centralidade das estampas. Este punto de vista adscribe a fundaci\u00f3n do ukiyo-e a Moronobu. Trala guerra comezou a considerarse a importancia da pintura ukiyo-e e as s\u00faas conexi\u00f3ns directas coa pintura Yamato-e do s\u00e9culo XVII. Este outro punto de vista considera a Matabei como orixinador do x\u00e9nero, e est\u00e1 especialmente adoptado no Xap\u00f3n. Esta visi\u00f3n foise xeneralizando entre os historiadores xaponeses ata os anos 1930, momento na que quedou reprimida polo militarista goberno da \u00e9poca que procuraba resaltar a divisi\u00f3n entre a pintura en pergami\u00f1os Yamato-e, asociada coa corte e a realeza, e as estampas ukiyo-e asociadas coa en ocasi\u00f3ns antiautoritaria clase comercial.\nAs primeiras obras exhaustivas de car\u00e1cter hist\u00f3rico e cr\u00edtico prove\u00f1en de Occidente. Ernest Fenollosa foi profesor de filosof\u00eda na Universidade Imperial de Toquio dende o ano 1878, e Comisionado de Belas Artes do goberno xapon\u00e9s dende 1886. A s\u00faa obra \"Masters of Ukioye\" de 1896 foi o primeiro resumo exhaustivo e preparou o cami\u00f1o para a maior\u00eda das obras posteriores abordando a historia en termos de eras: comezando con Matabei nunha era primitiva, evolucionou cara a unha era dourada de finais do s\u00e9culo XVIII que comezou a declinar coa aparici\u00f3n de Utamaro e tivo un breve rexurdimento coas paisaxes de Hokusai e Hiroshige nos anos 1830. Laurence Binyon, o Custodio das Estampas e Debuxos Orientais no Museo Brit\u00e1nico, escribiu o informe \"Painting in the Far East\" en 1908 semellante \u00f3 de Fenollosa, pero inclu\u00edndo a Utamaro e Sharaku entre os mestres do x\u00e9nero. Arthur Davison Ficke baseouse nas obras de Fenollosa e Binyon coa s\u00faa obra m\u00e1is exhaustiva \"Chats on Japanese Prints\" no ano 1915. \"The Floating World\" de James A. Michener, publicado en 1954, seguiu as li\u00f1as xerais das cronolox\u00edas das obras previas, englobando as clasificaci\u00f3ns en per\u00edodos e reco\u00f1ecendo \u00f3s primeiros artistas non coma primitivos, sen\u00f3n como mestres consumados que provi\u00f1an de anteriores tradici\u00f3ns de pintura. Para Michener e o seu colaborador ocasional Richard Lane, o ukiyo-e comezou con Moronobu no canto de con Matabei. A obra de Lane \"Masters of the Japanese Print\" de 1962 mantivo o sistema de divisi\u00f3ns en per\u00edodos \u00e1 vez que situaba firmemente o ukiyo-e dentro da xenealox\u00eda da arte xaponesa, ademais de reco\u00f1ecer a artistas como Yoshitoshi e Kiyochika como mestres tard\u00edos.\nA obra de 1964 \"Edo no ukiyoeshi\" de Seiichir\u014d Takahashi divid\u00eda \u00f3s artistas ukiyo-e en tres per\u00edodos: o primeiro era un per\u00edodo primitivo que inclu\u00eda a Harunobu, seguido por unha era dourada de Kiyonaga, Utamaro e Sharaku, pech\u00e1ndose cun per\u00edodo de declive trala declaraci\u00f3n a comezos dos anos 1790 das estritas leis suntuarias que ditaban o que pod\u00eda representarse nas obras de arte. Por\u00e9n, o libro reco\u00f1ece a un maior n\u00famero de mestres procedentes deste \u00faltimo per\u00edodo do que fixeran outras obras anteriores, e consideraba a pintura ukiyo-e como un rexurdimento da pintura Yamato-e. Tadashi Kobayshi refinou a\u00ednda m\u00e1is a an\u00e1lise de Takahashi identificando que o declive coincid\u00eda cos desesperados intentos sen \u00e9xito do shogunato de manter o poder aprobando leis draconianas, culminando na restauraci\u00f3n Meiji de 1868.\nO estudo hist\u00f3rico do ukiyo-e tendeu a centrarse na catalogaci\u00f3n dos artistas. Existe un gran n\u00famero deste tipo de cat\u00e1logos, que se concentran na maior\u00eda nun grupo de artistas reco\u00f1ecidos \u00f3s que se consideran xenios. Case non existen novas investigaci\u00f3ns orixinais a maiores das primeiras avaliaci\u00f3ns fundacionais do ukiyo-e e dos seus artistas, particularmente en relaci\u00f3n \u00f3s artistas menores. Malia que os historiadores sempre reco\u00f1eceron a natureza comercial do ukiyo-e, a avaliaci\u00f3n dos artistas e das s\u00faas obras centrouse en xeral nas preferencias est\u00e9ticas dos analistas, sen ter en conta o seu \u00e9xito comercial. Os est\u00e1ndares para a inclusi\u00f3n no canon do ukiyo-e evolucionaron rapidamente nas primeiras obras historiogr\u00e1ficas. Utamaro foi particularmente pol\u00e9mico, visto por Fenollosa e outros autores como un dexenerado s\u00edmbolo do declive do ukiyo-e, a\u00ednda que dende ent\u00f3n ga\u00f1ou a aceptaci\u00f3n xeral coma un dos grandes mestres desta forma de arte. Outros artistas do s\u00e9culo XIX como Yoshitoshi quedaron ignorados ou marxinados, recibindo a atenci\u00f3n erudita s\u00f3 a partir de finais do s\u00e9culo XX. As obras sobre artistas da tard\u00eda era Utagawa como Kunisada e Kuniyoshi reviviron parte da estima coet\u00e1nea da que gozaran estes artistas, e moitas das obras m\u00e1is recentes examinaron tam\u00e9n as condici\u00f3ns sociais trala propia arte, sen preocuparse polas valoraci\u00f3ns do seu apoxeo ou declive.\nO novelista Jun'ichir\u014d Tanizaki criticou a actitude de superioridade dos occidentais que afirmaron ter descuberto un maior esteticismo no ukiyo-e. Na s\u00faa opini\u00f3n o ukiyo-e \u00e9 simplemente a forma de arte xaponesa m\u00e1is doada de entender dende unha perspectiva de valores occidentais, indicando que os xaponeses de t\u00f3dalas clases sociais apreciaban o ukiyo-e pero os principios morais confucianos da \u00e9poca non lles permit\u00eda debatelo con liberdade, costumes sociais que quedaron violados polos alardes occidentais sobre o seu descubrimento.\nDende comezos do s\u00e9culo XX os historiadores do manga \u2014as tiras c\u00f3micas e vi\u00f1etas xaponesas\u2014 desenvolveron diversas narrativas que conectan esta forma de arte coa arte xaponesa de antes do s\u00e9culo XX. D\u00e9uselle unha \u00e9nfase particular \u00f3 \"Hokusai Manga\" coma un precursor, malia que o libro de Hokusai non \u00e9 narrativo nin o propio termo ' ten a s\u00faa orixe nesa obra. Na lingua inglesa e outras linguas occidentais a palabra ' adoita empregarse no sentido estrito de \"c\u00f3mics xaponeses\" ou \"c\u00f3mics de estilo xapon\u00e9s\", mentres que en xapon\u00e9s util\u00edzase para indicar t\u00f3dalas formas de banda dese\u00f1ada, vi\u00f1etas e caricaturas.\nColecci\u00f3n e preservaci\u00f3n.\nA clase gobernante do Xap\u00f3n limitou de forma estrita o espazo permitido para os fogares das clases m\u00e1is baixas, polo que o relativamente pequeno tama\u00f1o das obras ukiyo-e resultaba id\u00f3neo para decorar este tipo de casas. Hai poucos rexistros sobreviventes sobre os clientes de pinturas de ukiyo-e. Estas vend\u00edanse a un prezo considerablemente maior que as estampas, ata varios miles de veces m\u00e1is caras, polo que con probabilidade foron mercadas no seu momento por ricos mercadores e por alg\u00fans da clase samurai. As estampas da era tard\u00eda son as que se conservan nun maior n\u00famero, xa que foron producidas en grandes cantidades durante o s\u00e9culo XIX. O ukiyo-e ti\u00f1a unha asociaci\u00f3n moi pr\u00f3xima a Edo, e os visitantes da cidade adoitaban mercar o que chamaban como recordos. As tendas que vend\u00edan estas pinturas adoitaban especializarse na venda de obxectos como abanos de man pero tam\u00e9n pod\u00edan ofrecer outro tipo de produtos. O mercado de estampas ukiyo-e estaba moi diversificado xa que se vend\u00edan a un p\u00fablico moi heterox\u00e9neo, dende traballadores com\u00fans a ricos mercadores. Non se co\u00f1ece case nada concreto da s\u00faa produci\u00f3n e dos h\u00e1bitos de consumo, xa que non se conservan rexistros da \u00e9poca, e a determinaci\u00f3n do que se co\u00f1ece sobre o sector demogr\u00e1fico das adquisici\u00f3ns de ukiyo-e requiriu de investigaci\u00f3ns por medios indirectos.\nDeterminar a que prezo se vend\u00edan as estampas sup\u00f3n un reto para os expertos, xa que os rexistros de n\u00fameros exactos son moi escasos e hab\u00eda unha gran variedade na calidade da produci\u00f3n, tama\u00f1o, oferta e demanda, e m\u00e9todos, que foron sufrindo cambios significativos como o da introduci\u00f3n da impresi\u00f3n en cor. A consideraci\u00f3n de como de caros se poder\u00edan considerar os prezos tam\u00e9n resulta dif\u00edcil xa que as condici\u00f3ns sociais e econ\u00f3micas sufriron cambios constantes durante todo o per\u00edodo. Cons\u00e9rvanse rexistros do s\u00e9culo XIX de estampas con prezos que var\u00edan dende as estampas m\u00e1is baratas de 16 ' ata edici\u00f3ns de luxo de 100 '. Segundo Jun'ichi \u014ckubo os prezos de entre 20 e 30 \"\" ser\u00edan os m\u00e1is com\u00fans para as estampas est\u00e1ndar. Facendo unha vaga comparaci\u00f3n, unha cunca de fideos soba a comezos do s\u00e9culo XIX adoitaba venderse por uns 16 \"mon\".\nAs tinturas das estampas ukiyo-e son susceptibles de destinxir cando se expo\u00f1en incluso a baixos niveis de luz, polo que a s\u00faa exposici\u00f3n durante moito tempo non \u00e9 axeitada. O papel no que est\u00e1n impresas deteri\u00f3rase \u00f3 entrar en contacto con materiais \u00e1cidos, polo que as caixas de almacenamento, carpetas e monturas onde se gardan ou expo\u00f1en deben ter un pH neutro ou alcalino. O papel e os pigmentos das pinturas ukiyo-e son sensibles \u00e1 luz e os cambios de humidade. As monturas deben ser flexibles, xa que as l\u00e1minas poden resgarse cando se produce un cambio brusco de humidade. No per\u00edodo Edo as l\u00e1minas mont\u00e1banse en papel de fibras longas e preserv\u00e1banse enroladas en caixas de madeira de \"Paulownia tomentosa\" introducidas dentro doutra caixa de madeira lacada. Nos museos os tempos de exposici\u00f3n deben limitarse para previr que se deterioren pola exposici\u00f3n \u00e1 luz e a contaminaci\u00f3n ambiental. O seu enrolado e desenrolado pode provocar concavidades no papel e pregaduras. A humidade relativa ideal para o almacenamento dos pergami\u00f1os debe manterse entre o 50% e o 60%.\nDebido a que as estampas ukiyo-e foron producidas en masa, a s\u00faa colecci\u00f3n presenta consideraci\u00f3ns distintas \u00e1 colecci\u00f3n de pinturas. Hai unha ampla variaci\u00f3n na condici\u00f3n, rareza, custo e calidade das estampas existentes. Estas poden ter manchas, oxidaci\u00f3ns, buratos por vermes, rachaduras ou pregaduras, as cores poden estar destinguidas, ou poden estar retocadas. Tam\u00e9n se dan casos nos que os entalladores alteraban as cores ou a composici\u00f3n das estampas que pasaban por m\u00faltiples edici\u00f3ns, e \u00e1 hora de cortar o papel trala impresi\u00f3n o corte pod\u00eda en ocasi\u00f3ns pasarse da marxe indicada. O valor das estampas depende de varios factores, inclu\u00edndo a reputaci\u00f3n do artista, a condici\u00f3n de conservaci\u00f3n, a rareza e se \u00e9 unha estampa orixinal ou non. A data de 2016, o prezo m\u00e1is alto rexistrado pola adquisici\u00f3n dun ukiyo-e vendido nunha poxa era de 745\u00a0000 \u20ac por \"Fukaku Shinobu Koi\" de Utamaro ().\nAs estampas ukiyo-e adoitaban pasar por m\u00faltiples edici\u00f3ns, algunhas delas con cambios nas pranchas de impresi\u00f3n. As edici\u00f3ns feitas a partir de pranchas regravadas tam\u00e9n est\u00e1n en circulaci\u00f3n, tanto en forma de reproduci\u00f3ns tard\u00edas lex\u00edtimas coma de edici\u00f3ns piratas e outras falsificaci\u00f3ns. Takamizawa Enji, un produtor de reproduci\u00f3ns de ukiyo-e, desenvolveu a finais do s\u00e9culo XIX un m\u00e9todo para tallar de novo pranchas xa utilizadas previamente para estampar cor fresca en orixinais destinguidos, sobre as que posteriormente botaba cinzas de tabaco para envellecer a tinta, e que revend\u00eda coma estampas orixinais. Entre os coleccionistas \u00f3s que defraudou con este m\u00e9todo estivo o arquitecto estadounidense Frank Lloyd Wright, quen importou unhas 1500 estampas de Takamizawa dende o Xap\u00f3n ata os Estados Unidos, revendendo algunhas delas antes de descubrir a verdadeira natureza destas reproduci\u00f3ns.\nNas transacci\u00f3ns de estampas ukiyo-e adoita facerse referencia \u00f3s artistas no estilo xapon\u00e9s, co apelido precedendo \u00f3 nome persoal, e utilizando tan s\u00f3 o nome para os artistas m\u00e1is co\u00f1ecidos, como por exemplo Utamaro e Hokusai. Os tratantes adoitan referirse \u00e1s estampas polos nomes dos tama\u00f1os est\u00e1ndar, sendo os tama\u00f1os m\u00e1is com\u00fans os \"aiban\" de 34,5 x 22,5 cm, os \"ch\u016bban\" de 22,5 x 19\u00a0cm e os \"\u014dban\" de 38 x 23\u00a0cm. Os tama\u00f1os exactos poden variar nalg\u00fans casos, xa que era habitual recortar o papel trala estampaxe.\nMoitas das principais colecci\u00f3ns de ukiyo-e at\u00f3panse fora do Xap\u00f3n. Na primeira metade do s\u00e9culo XIX a Biblioteca nacional de Francia comezou a adquirir exemplares para a s\u00faa colecci\u00f3n. O Museo Brit\u00e1nico comezou a s\u00faa colecci\u00f3n no ano 1860, chegando a ter uns 70\u00a0exemplares a finais do s\u00e9culo XX. A maior destas colecci\u00f3ns, con m\u00e1is de 100\u00a0000 exemplares, reside no Museo de Belas Artes de Boston, comezada cando Ernest Fenollosa doou a s\u00faa colecci\u00f3n persoal no ano 1912. A primeira exhibici\u00f3n de estampas ukiyo-e no Xap\u00f3n consid\u00e9rase que foi a presentada por K\u014djir\u014d Matsukata en 1925, quen amasou a s\u00faa colecci\u00f3n en Par\u00eds durante a primeira guerra mundial e posteriormente doou \u00f3 Museo Nacional de Arte Moderna de Toquio. A principal colecci\u00f3n de ukiyo-e no propio Xap\u00f3n \u00e9 a de 100\u00a0000 exemplares do Museo Ukiyo-e do Xap\u00f3n, na cidade de Matsumoto."}
{"id": "20540", "revid": "22570", "url": "https://gl.wikipedia.org/wiki?curid=20540", "title": "Historia da pintura en Exipto", "text": "No antigo Exipto desenvolveuse unha pintura mural cuxos temas foron esencialmente narrativos, con representaci\u00f3ns de cerimonias e feitos destacados. Xunto a estes temas aparecen representaci\u00f3ns da vida privada ou dos animais e vexetais.\nOs exipcios pintaban os baixorrelevos, os cales, pola s\u00faa escasa profundidade, propician a identificaci\u00f3n de ambos tipos de arte. A partir da III dinast\u00eda a pintura sobre as paredes das tumbas substit\u00fae \u00f3 baixorrelevo, do cal adopta as principais convenci\u00f3ns.\nA pintura, como todo a arte do antigo Exipto estaba sometida a uns canons ou regras moi estritas, entre as cales destacan as seguintes:\nOutras convenci\u00f3ns da pintura do Antigo Exipto son:\nA figura humana est\u00e1 orientada xeralmente cara \u00e1 dereita.\nA cor da pel dos homes era ocre, mentres que nas mulleres era amarela. O ouro ou a s\u00faa cor eran o s\u00edmbolo do Sol. Non se fac\u00edan gradaci\u00f3ns de cor nin medios tons.\nA t\u00e9cnica pict\u00f3rica dos exipcios era un antecedente da pintura \u00f3 fresco ou t\u00e9mpera, xa que aglutinaban pigmentos naturais, extra\u00eddos de diferentes terras de cor, con clara de ovo e disolv\u00edano todo en auga para aplicalo sobre as paredes revestidas cun enfuscado seco de xeso.\nDurante o Imperio Antigo de Exipto non \u00e9 posible disociar o baixorrelevo da pintura xa que comparten os mesmos temas con id\u00e9nticos prop\u00f3sitos: imitar a vida coti\u00e1 e a natureza para que ambas poidan ser recreadas na outra vida.\nNas tumbas, os temas representados son esencialmente materialistas: a preparaci\u00f3n dos alimentos, do pan ou da cervexa, escenas agr\u00edcolas, escenas de caza e pesca etc.; posteriormente, eng\u00e1dense outros como a construci\u00f3n de barcos, a fabricaci\u00f3n de xoias, estatuas, tecidos etc.\nNos temas cerimoniais e representativos, ou na figura do defunto impera o canon da frontalidade, pero nos temas de animais, como nos famosos gansos de Meidium, d\u00e1se unha gran soltura t\u00e9cnica. Os conxuntos de pintura m\u00e1is destacados do Imperio Antigo son:\n\u00d3 lado: friso na c\u00e1mara dedicada \u00f3 culto da tumba da princesa Itet. IV dinast\u00eda, cara \u00f3 2700 a.C.\nNa parte superior, escena de caza de aves coas seis \"ocas de Meidium\".\nNa parte inferior, escena de traballos agr\u00edcolas."}
{"id": "20543", "revid": "51526", "url": "https://gl.wikipedia.org/wiki?curid=20543", "title": "Historia da pintura en Creta", "text": "Na illa de Creta, na antig\u00fcidade, desenvolveuse unha pintura innovadora de extraordinaria calidade. O car\u00e1cter singular e innovador da pintura cretense dist\u00ednguese en tres aspectos fundamentais:\nComo toda a Arte Cretense, a pintura cretense deriva do feito de que na illa de Creta se desenvolveu unha civilizaci\u00f3n de base agraria que evolucionou a partir do intenso comercio mar\u00edtimo que puxo a Creta tanto en contacto tanto cos Imperios Agrarios de Exipto e Mesopotamia como cos pobos m\u00e1is atrasados do continente europeo, as culturas da Idade de Bronce.\nCreta foi o lugar do mundo antigo civilizado en que se iniciou o desenvolvemento das artes e t\u00e9cnicas da metalurxia do bronce, que se introduciu na illa cara \u00f3 ano 2500 a.C.\nMediante o comercio mar\u00edtimo, a civilizaci\u00f3n cretense manti\u00f1a intensos contactos tanto cos Imperios Agrarios como cos pobos de Anatolia e de Europa onde se desenvolveran as primeiras culturas da Idade de Bronce. As s\u00faas naves comerciaban con Exipto e Mesopotamia intercambiando aceite, vi\u00f1o e gando por legumes, cereais e tecidos, tam\u00e9n intercambiaban obxectos art\u00edsticos e cobre. Polas rutas comerciais do Danubio e outras v\u00edas de penetraci\u00f3n, obti\u00f1an o esta\u00f1o dos fil\u00f3ns do centro de Europa.\nA arquitectura cretense insp\u00edrase na arquitectura de Mesopotamia, os seus modelos son Acadios, Sumerios ou Hititas, pero a pintura cretense insp\u00edrase na pintura do antigo Exipto, a partir da cal crea un novo universo de formes de extraordinaria influencia na evoluci\u00f3n posterior da Historia da Arte.\nA obra m\u00e1is destacada da pintura cretense \u00e9 \"o Pr\u00edncipe dos lirios\" un fresco do Pazo de Cnossos que pertence \u00f3 per\u00edodo Minoico I. Outras obras son: a \"Corrida de Touros\" co tema das bailarinas saltando xa comentado, e o perfil dunha rapariga que popularmente se denomina \"a Parisina\", ambas, coma o anterior, procedentes do Pazo de Cnossos, g\u00e1rdanse actualmente no Museo de Cand\u00eda."}
{"id": "20544", "revid": "89787", "url": "https://gl.wikipedia.org/wiki?curid=20544", "title": "Part\u00edcula elemental", "text": "As part\u00edculas elementais son os constituentes elementais da materia, m\u00e1is precisamente son part\u00edculas que non est\u00e1n constitu\u00eddas por part\u00edculas m\u00e1is pequenas nin se co\u00f1ece que te\u00f1an estrutura interna.\nOrixinalmente o termo part\u00edcula elemental usouse para toda part\u00edcula subat\u00f3mica como os prot\u00f3ns e neutr\u00f3ns, os electr\u00f3ns e outros tipos de part\u00edculas ex\u00f3ticas que s\u00f3 poden atoparse nos raios c\u00f3smicos ou nos grandes aceleradores de part\u00edculas, como os pions ou os mu\u00f3ns. Con todo, a partir dos anos de 1970 quedou claro que os prot\u00f3ns e neutr\u00f3ns son part\u00edculas compostas doutras part\u00edculas m\u00e1is simples. Hoxe en d\u00eda o nome part\u00edcula elemental \u00fasase para as part\u00edculas que, ata onde se sabe, non est\u00e1n formadas por part\u00edculas m\u00e1is simples.\nPart\u00edculas subat\u00f3micas.\nCando a principios do s\u00e9culo XIX John Dalton postulou a s\u00faa teor\u00eda at\u00f3mica, considerou que os \u00e1tomos eran indivisibles e xa que logo en certo xeito part\u00edculas elementais. Os avances no co\u00f1ecemento da estrutura at\u00f3mica revelaron que os \u00e1tomos non eran nin moito menos indivisibles e estaban formados por part\u00edculas m\u00e1is elementais: prot\u00f3ns, neutr\u00f3ns e electr\u00f3ns. O estudo das part\u00edculas que forman o n\u00facleo at\u00f3mico, revelou que estas non eran elementais, sen\u00f3n que estaban formadas por part\u00edculas m\u00e1is simples. Os neutr\u00f3ns, prot\u00f3ns e outras part\u00edculas est\u00e1n compostas polos hadr\u00f3ns e os mes\u00f3ns. Tanto os hadr\u00f3ns como os mes\u00f3ns est\u00e1n constitu\u00eddos por part\u00edculas m\u00e1is pequenas, chamadas quarks e antiquarks e \"nubes\" de glu\u00f3ns que os mante\u00f1en unidos.\nA lista de part\u00edculas subat\u00f3micas que actualmente se co\u00f1ecen consta de centenares destas part\u00edculas subat\u00f3micas, situaci\u00f3n que sorprendeu aos f\u00edsicos, ata que foron capaces de comprender que moitas desas part\u00edculas realmente non eran elementais sen\u00f3n compostos de elementos m\u00e1is simples chamados quarks e lept\u00f3ns que interaccionan entre eles mediante o intercambio de bos\u00f3ns. No modelo est\u00e1ndar, que reflicte o noso estado de co\u00f1ecemento sobre os constituentes \u00faltimos da materia, os quarks, os lept\u00f3ns e os bos\u00f3ns de intercambio consid\u00e9ranse part\u00edculas elementais, xa que non existe evidencia de que \u00e1 s\u00faa vez estivesen formados por outras part\u00edculas m\u00e1is \"pequenas\".\nA\u00ednda que as part\u00edculas m\u00e1is pesadas (hadr\u00f3ns) e as de masa intermedia (mes\u00f3ns) que respond\u00edan \u00e1 interacci\u00f3n forte foron consideradas elementais, actualmente s\u00e1bese que son part\u00edculas compostas. S\u00f3 as part\u00edculas m\u00e1is lixeiras (lept\u00f3ns) que non resultaban afectadas pola interacci\u00f3n forte, resultaron ser elementais. Os dous tipos de lept\u00f3ns m\u00e1is com\u00fans son os electr\u00f3ns e os neutrinos, das que como se dixo crese que son realmente elementais. Os neutrinos, entidades que comezaron a s\u00faa existencia como artificios matem\u00e1ticos, xa foron detectados e forman parte de todas as teor\u00edas f\u00edsicas da composici\u00f3n da materia, da cosmolox\u00eda, astrof\u00edsica e outras disciplinas.\nPart\u00edculas propiamente elementais.\nActualmente crese que os lept\u00f3ns, quarks (estes dous primeiros tipos son fermi\u00f3ns) e bos\u00f3ns gauge, son todos os constitu\u00edntes m\u00e1is pequenos da materia e por tanto ser\u00edan part\u00edculas propiamente elementais. Existe un problema interesante en canto a estas part\u00edculas propiamente elementais, xa que parecen os lept\u00f3ns, por exemplo, agruparse en series homofuncionais, sendo cada xeraci\u00f3n similar a anterior pero formada por part\u00edculas m\u00e1is masivas:\nA\u00ednda que non se te\u00f1en demasiadas ideas de por que existen estas tres xeraci\u00f3ns, na teor\u00eda de cordas o n\u00famero de xeraci\u00f3ns existentes ten que ver coa topolox\u00eda da variedade de Calabi-Yau que aparece na s\u00faa formulaci\u00f3n. Concretamente o n\u00famero de xeraci\u00f3ns coincidir\u00eda nesta teor\u00eda coa metade do valor absoluto do n\u00famero de Euler da variedade de Calabi-Yau. Con todo, isto non \u00e9 estritamente unha predici\u00f3n xa que no estudo actual da teor\u00eda de cordas poden constru\u00edrse espazos de Calabi-Yau de diferente n\u00famero de Euler. S\u00e1bese que se se quere constru\u00edrse unha teor\u00eda de cordas que de lugar a s\u00f3 tres xeraci\u00f3ns, o n\u00famero de Euler debe ser \u00b16.\nExiste a hip\u00f3tese de que os quarks est\u00e1n formados de pre\u00f3ns."}
{"id": "20545", "revid": "89787", "url": "https://gl.wikipedia.org/wiki?curid=20545", "title": "Vidreira g\u00f3tica", "text": "O desenvolvemento da Arquitectura g\u00f3tica coa progresiva substituci\u00f3n do muro por grandes xanelas con vidreiras de cores que permiten o paso cara \u00f3 espazo interior dunha luz pol\u00edcroma e matizada, implicou, nas grandes catedrais G\u00f3ticas de Francia, \u00e1 pr\u00e1ctica desaparici\u00f3n da pintura mural que se desenvolvera amplamente nos muros das igrexas rom\u00e1nicas.\nD\u00edxose que a pintura g\u00f3tica ten o seu espazo propio nas grandes vidreiras das catedrais e nas miniaturas pol\u00edcromas dos libros, pero atendendo \u00e1 pintura propiamente dita, esta subsistiu nos retablos, nas t\u00e1boas pintadas que forman os frontais ou os laterais dos altares e nos muros das capelas laterais.\nNa Toscana, as escola sienesa e florentina, co Giotto como o m\u00e1is grande dos pintores do Trecento, continuaron a tradici\u00f3n da gran pintura mural, xa que a arquitectura g\u00f3tica non chegou a botar ra\u00edces en Italia como en Francia. Esta pintura toscana do Trecento, sendo plenamente g\u00f3tica, anticipa xa o Renacemento.\nAs vidreiras das catedrais.\nA vidreira, polo lugar que toma nas igrexas e catedrais \u00e9, na Francia do s\u00e9culo XIII, a verdadeira pintura g\u00f3tica. As vidreiras substit\u00faen \u00e1 pintura mural que se desenvolvera amplamente durante o per\u00edodo rom\u00e1nico pero que no g\u00f3tico quedou como unha arte complementaria. A arte das vidreiras conv\u00e9rtese na arte hexem\u00f3nica da cor e do debuxo, toma as funci\u00f3ns simb\u00f3lico-docentes da pintura mural cos seus completos programas iconogr\u00e1ficos que fixeron converxer \u00e1 maior parte dos obradoiros e centros art\u00edsticos europeos, principalmente de Francia, no debuxo dos cart\u00f3ns que \u00e9 o paso previo para a realizaci\u00f3n dunha vidreira.\nA catedral g\u00f3tica evoca a imaxe da Xerusal\u00e9n Celestial e constit\u00fae a obra colectiva dos habitantes (burgueses) das cidades da Baixa Idade Media. Cada nova xeraci\u00f3n de albaneis e artes\u00e1ns, \u00f3 tomar o relevo da xeraci\u00f3n anterior, far\u00e1 avanzar a construci\u00f3n do presbiterio ou das capelas laterais e do cruceiro etc. Cada nova igrexa ou catedral far\u00e1 as s\u00faas naves m\u00e1is altas c\u00e1s anteriores, suprimindo progresivamente o muro de f\u00e1brica e substitu\u00edndoo polo que se denominou o \"muro transl\u00facido\", \u00e9 dicir, polas amplas xanelas con vidreiras de cor que proporcionen \u00f3 interior das igrexas e catedrais unha atmosfera c\u00e1lida, coloreada e irreal onde os fieis poden sentirse seguros \u00f3 amparo da Igrexa mentres contemplan a \"luz de esencia divina\" tal como dic\u00eda o abade Sugger que foi quen impulsou a construci\u00f3n das vidreiras do coro da Bas\u00edlica de Saint-Denis de Par\u00eds, mediado o s\u00e9culo XII.\nA arte das vidreiras domina sobre as demais t\u00e9cnicas de pintura \u00e1s que imp\u00f3n as s\u00faas leis: a composici\u00f3n enmarcada en medall\u00f3ns, nichos ou outros compartimentos, as cores vivas e saturadas, as formas delimitadas e precisas etc.; son pautas est\u00e9ticas que achamos tam\u00e9n nas ilustraci\u00f3ns de libros e miniaturas amplamente difundidas por Europa. Este predominio da vidreira ten a s\u00faa excepci\u00f3n en Italia, onde a tradici\u00f3n muralista non se interrompera dende a antig\u00fcidade, ou noutros lugares que como Catalu\u00f1a acusaban dende o rom\u00e1nico as influencias italianas. \nA t\u00e9cnica de facer vidreiras consiste, a partir dos cart\u00f3ns debuxados polos obradoiros art\u00edsticos, na realizaci\u00f3n dun gran n\u00famero de anacos de vidro que son tinxidos de cor na s\u00faa propia masa e realzados con trazos de grisalla para seren finalmente unidos con tiras de chumbo que delimitan as figuras e illan as diferentes cores mantendo o seu valor. A masa de vidro chea de burbullas e impurezas act\u00faa sobre a luz romp\u00e9ndoa en mil destelos de cor. A propia t\u00e9cnica, para non dilu\u00edr as figuras coa irradiaci\u00f3n dos xanelas, imp\u00f3n unha composici\u00f3n chea nun espazo sen profu ndidade, e un debuxo preciso cunha certa riqueza de cor.\nOs seus temas son os grandes temas do Antigo e Novo Testamento, as historias da Virxe Mar\u00eda e dos santos as\u00ed como as representaci\u00f3ns das actividades gremiais ou escenas da vida coti\u00e1, as cales, progresivamente soben tam\u00e9n \u00f3 alto das vidreiras das catedrais.\n\u00d3 avanzar o estilo modificouse a t\u00e9cnica cunha nova gama de cor baseada nos fondos incoloros ou grises, nos tons quebrados e os temas m\u00e1is humanizados. A invenci\u00f3n da cor amarelo de prata levar\u00e1 \u00e1 arte das vidreiras, durante o s\u00e9culo XIV, a un preciosismo dourado e a unha lixeireza que constit\u00fae a s\u00faa culminaci\u00f3n.\nUn percorrido polas igrexas e catedrais coas vidreiras m\u00e1is destacadas hase de iniciar pola Catedral de Chartres, en Francia xa que as s\u00faas vidreiras constit\u00faen o m\u00e1is fermoso e as\u00ed mesmo o conxunto de vidreiras m\u00e1is ben conservado de Europa. Comprende 176 fiestras con 1.359 temas dos cales a vidreira de \"Notre-dame da Belle-Verri\u00e8re\" \u00e9 a m\u00e1is famosa. Tam\u00e9n son destacadas as vidreiras de Santo Eustaquio, os roset\u00f3ns e a vidreira do Zod\u00edaco .\nA arte das vidreiras desenv\u00f3lvese nas igrexas da Illa de Francia xa durante o rom\u00e1nico: no coro g\u00f3tico da catedral de Le Mans coas s\u00faas vidreiras do s\u00e9culo XII que conte\u00f1en representaci\u00f3ns das artes e oficios, e a vidreira rom\u00e1nica da Ascensi\u00f3n do s\u00e9culo XI (a m\u00e1is antiga de Europa nun edificio relixioso), nas catedrais de Sens ou de San Pedro de Poitiers, coa s\u00faa vidreira da Crucifixi\u00f3n e na Bas\u00edlica de San Denis en Par\u00eds coas s\u00faas vidreiras sobre a infancia de Xes\u00fas, a \u00e1rbore de Jesse etc., danse os exemplos m\u00e1is destacados desta arte durante a transici\u00f3n do rom\u00e1nico \u00f3 g\u00f3tico. Estes vidreiras te\u00f1en unha gamma c\u00e1lida e brillante, as s\u00faas composici\u00f3ns seguen as leis do encaixe superficial en series de motivos xeom\u00e9tricos equivalentes como: medall\u00f3ns, l\u00f3bulos etc. (Ver nota 1) \nA arte g\u00f3tica esparexeuse por Europa durante a primeira metade do s\u00e9culo XIII, alcanzando a s\u00faa plenitude cara \u00e1 d\u00e9cada de 1260 cando se rematan as catedrais de Beauvais en Francia, de Colonia en Alema\u00f1a e de Le\u00f3n en Espa\u00f1a. \u00c9 nesta etapa cl\u00e1sica cando a arquitectura se fai m\u00e1is complexa: as naves el\u00e9vanse ata alturas xamais alcanzadas, os arcobotantes dupl\u00edcanse para soster estas b\u00f3vedas tan elevadas e os pin\u00e1culos son m\u00e1is voluminosos. Nesta etapa as portadas pasan das tres cl\u00e1sicas de Reims ou Amiens \u00e1s cinco portadas de Bourges ou Le\u00f3n. As vent\u00e1s deixan de ser perforaci\u00f3ns no groso do muro para transformarse en entrepanos transl\u00facidos, cheos de vidro entre trazar\u00edas ou encaixes de pedra.\nV\u00e9xase tam\u00e9n.\nLigaz\u00f3ns externas.\nNo s\u00e9culo XX, a arte moderna representada por Chagall, Roualt e outros grandes pintores, volver\u00e1 a dese\u00f1ar cart\u00f3ns para confeccionar vidreiras, que continuar\u00e1n tendo o seu lugar na Historia da Pintura. As seguintes ligaz\u00f3ns mostran alg\u00fans dos conxuntos de vidreiras m\u00e1is destacados do per\u00edodo cl\u00e1sico da arte g\u00f3tica: "}
{"id": "20546", "revid": "336", "url": "https://gl.wikipedia.org/wiki?curid=20546", "title": "Cnossos", "text": ""}
{"id": "20547", "revid": "98629", "url": "https://gl.wikipedia.org/wiki?curid=20547", "title": "1451", "text": ""}
{"id": "20548", "revid": "23204", "url": "https://gl.wikipedia.org/wiki?curid=20548", "title": "1450", "text": "Outros.\nHistoria ano a ano"}
{"id": "20549", "revid": "1987", "url": "https://gl.wikipedia.org/wiki?curid=20549", "title": "1449", "text": "Outros.\nHistoria ano a ano"}
{"id": "20550", "revid": "624", "url": "https://gl.wikipedia.org/wiki?curid=20550", "title": "1448", "text": "Outros.\nHistoria ano a ano"}
{"id": "20551", "revid": "85894", "url": "https://gl.wikipedia.org/wiki?curid=20551", "title": "Econom\u00eda de Trinidad e Tobago", "text": "Trinidad e Tobago conquistou a reputaci\u00f3n de ser un local de investimento excelente para os negocios internacionais, e ten unha das m\u00e1is altas rendas per capita da Am\u00e9rica Latina. O crecemento econ\u00f3mico entre os anos de 2000 e 2007 superou a media anual de 8%, ben por enriba do 3,7% da media de crecemento da rexi\u00f3n para o mesmo per\u00edodo. A pesar diso o ritmo de crecemento diminu\u00edu, e entre 2009 e 2011 o PIB sufriu retraci\u00f3n, debido a ca\u00eddas no prezo do gas natural e mudanzas nos mercados.\nA econom\u00eda sust\u00e9ntase en boa parte no feito de que o pa\u00eds acadou sona como \u00e1rea de investimento con excelente condici\u00f3ns para os negocios internacionais. Al\u00e9n do gas natural, o turismo \u00e9 un sector en crecemento, a\u00ednda que non sexa tan importante, proporcionalmente, como en moitas outras illas do Caribe. As principais industrias son a petroqu\u00edmica e a produci\u00f3n de produtos qu\u00edmicos. A econom\u00eda benef\u00edciase dunha reducida inflaci\u00f3n, e de super\u00e1vites comerciais."}
{"id": "20552", "revid": "56817", "url": "https://gl.wikipedia.org/wiki?curid=20552", "title": "1447", "text": "Outros.\nHistoria ano a ano"}
{"id": "20553", "revid": "43749", "url": "https://gl.wikipedia.org/wiki?curid=20553", "title": "Beijing", "text": ""}
{"id": "20554", "revid": "1987", "url": "https://gl.wikipedia.org/wiki?curid=20554", "title": "1446", "text": "Outros.\nHistoria ano a ano"}
{"id": "20555", "revid": "624", "url": "https://gl.wikipedia.org/wiki?curid=20555", "title": "1445", "text": "Outros.\nHistoria ano a ano"}
{"id": "20557", "revid": "5312", "url": "https://gl.wikipedia.org/wiki?curid=20557", "title": "1444", "text": "1444 (MCDXLIV) foi un ano bisesto comezado en m\u00e9rcores segundo o calendario xuliano. \u00c9 o primeiro do oito anos da era com\u00fan e do anno Domini que usa todas as letras do sistema de numeraci\u00f3n romano unha vez cada unha.\nOutros.\nHistoria ano a ano"}
{"id": "20558", "revid": "43749", "url": "https://gl.wikipedia.org/wiki?curid=20558", "title": "Nova Delhi", "text": ""}
{"id": "20559", "revid": "98629", "url": "https://gl.wikipedia.org/wiki?curid=20559", "title": "1443", "text": "Outros.\nHistoria ano a ano"}
{"id": "20560", "revid": "624", "url": "https://gl.wikipedia.org/wiki?curid=20560", "title": "1442", "text": "Outros.\nHistoria ano a ano"}
{"id": "20561", "revid": "56817", "url": "https://gl.wikipedia.org/wiki?curid=20561", "title": "1441", "text": "Outros.\nHistoria ano a ano"}
{"id": "20562", "revid": "98629", "url": "https://gl.wikipedia.org/wiki?curid=20562", "title": "1440", "text": "Outros.\nHistoria ano a ano"}
{"id": "20563", "revid": "23204", "url": "https://gl.wikipedia.org/wiki?curid=20563", "title": "1439", "text": "Outros.\nHistoria ano a ano"}
{"id": "20564", "revid": "23204", "url": "https://gl.wikipedia.org/wiki?curid=20564", "title": "Kinshasa", "text": "Kinshasa (antigamente L\u00e9opoldville) \u00e9 a capital e maior cidade da Rep\u00fablica Democr\u00e1tica do Congo.\nCunha poboaci\u00f3n de 8,5 mill\u00f3ns, \u00e9 tam\u00e9n unha das m\u00e1is poboadas da \u00c1frica subsahariana.\nCidade de contrastes, con zonas residenciais, comerciais e universitarias xunto a barrios de chabolas.\nKinshasa est\u00e1 situada na ribeira sur do r\u00edo Congo, en fronte da cidade de Brazzaville, capital da Rep\u00fablica do Congo. Fundada como posto comercial por Henry Morton Stanley en 1881 cham\u00e1ndolle \"L\u00e9opoldville\" en honra do rei Leopoldo II de B\u00e9lxica, a quen se lle dera a t\u00edtulo persoal todo o pa\u00eds. A cidade sit\u00faase xusto antes das cataratas Livingstone, polo que o Congo s\u00f3 \u00e9 naveg\u00e1bel at\u00e9 Kinshasa. En 1898 constru\u00eduse un ferrocarril at\u00e9 a costa.\nEn 1965 Mobutu Sese Seko alcanzou o poder, e na s\u00faa pol\u00edtica de \"africanizaci\u00f3n\" cambiou os nomes de persoa e lugar en todo o pa\u00eds, que se chamar\u00eda Zaire. En 1966 L\u00e9opoldville foi chamado Kinshasa, por unha aldea que estaba nas proximidades. A cidade creceu rapidamente, at\u00e9 o punto en que a tradicional lingua local, o congo, foi desprazada polo lingala.\nKinshasa sufriu gravemente polo nepotismo do goberno de Mobutu e pola Primeira guerra do Congo. Mais a\u00ednda as\u00ed, a cidade \u00e9 un dos principais centros culturais da \u00c1frica Central, cunha crecente comunidade de m\u00fasicos e artistas. Tam\u00e9n \u00e9 o principal centro industrial do pa\u00eds, onde se procesan moitas das materias primas que chegan do interior do pa\u00eds.\nEstimaci\u00f3ns do 2009 cifraban en 9\u00a0518\u00a0988 o n\u00famero de habitantes da cidade. Xunto \u00e1 capital da Rep\u00fablica do Congo, que conta cunha poboaci\u00f3n na s\u00faa \u00e1rea metropolitana de 1,5 mill\u00f3ns de habitantes, forma a \u00c1rea metropolitana de Kinshasa-Brazzaville, que conta cunha poboaci\u00f3n estimada no 2009 de m\u00e1is de dez mill\u00f3ns de habitantes, a terceira conurbaci\u00f3n m\u00e1is grande de \u00c1frica. \u00c9 a cidade m\u00e1is poboada de \u00c1frica tras Lagos.\nEst\u00e9ndeso sobre m\u00e1is de 30\u00a0km de leste a oeste e sobre m\u00e1is de 15\u00a0km de norte a sur. Unha parte importante da superficie da rexi\u00f3n de Kinshasa \u00e9 rural, cuberta por unha sabana arborada con alg\u00fans arbustos. A comuna rural de Molucas, na parte oriental da provincia, ocupa o 79% do territorio.\nHistoria.\nOs trazos de ocupaci\u00f3n humana na \u00c1frica central rem\u00f3ntanse ao primeiro milenio antes de Cristo. Os s\u00e9culos previos \u00e1 colonizaci\u00f3n europea ven a instalaci\u00f3n dos pobos bant\u00fas instalarse na rexi\u00f3n do medio e baixo Congo, previamente ocupado exclusivamente por pigmeos. Diferentes tribos e pobos compo\u00f1\u00edan a nova poboaci\u00f3n. \u00c1 altura do Estanque Malebo os tio poboaban a ribeira dereita (norte) do r\u00edo, mentres que pobos asimilados aos tio, humbu e mfinu poboaban a ribeira esquerda (sur). A rexi\u00f3n foi v\u00edtima da trata de escravos e protagonista do comercio de marfil; ambas actividades enriqueceron ao pobo tio, ent\u00f3n erixido no Reino Tio.\nColonizaci\u00f3n europea.\nSir Henry Morton Stanley foi o primeiro europeo en visitar o enclave no que actualmente se sit\u00faa a cidade ao chegar a Ntamo o 12 de marzo de 1878, no medio da s\u00faa traves\u00eda polo continente africano, cando planeaba recorrelo desde a costa atl\u00e1ntica oeste at\u00e9 o Oc\u00e9ano \u00cdndico no leste. En 1881, firmou o \u00abTratado da amizade\u00bb cun xefe tio, Ngalyema, obtendo as\u00ed o dereito de constru\u00edr un campamento en Stanley Pool. Despois de catro meses de ter rematado o cami\u00f1o que rodeaba as cataratas Livingstone e enlazaba co campamento de Manyanga, acab\u00e1rase de constru\u00edr o novo campamento. Este encontr\u00e1base na actual comuna de Kintambo, sobre os bordos da ba\u00eda de Ngaliema, entre as aldeas de Ntamo e Kinshasa. Foi chamado Leopoldville na honra do rei Leopoldo II de B\u00e9lxica, que pagara a expedici\u00f3n de Stanley. Leopolville era o maior campamento que se constru\u00edra at\u00e9 aquel momento e contaba coa vantaxe de estar situado no estreito onde o r\u00edo Congo empeza a ser navegable at\u00e9 1.500\u00a0km r\u00edo arriba. O sitio, grande e f\u00e1cil de defender xa estaba poboada por 66 aldeas antes da chegada de Stanley cunha poboaci\u00f3n total estimada en 30.000 habitantes. Stanley fundou as\u00ed mesmo outra estaci\u00f3n, ao lado da aldea de Kinshasa (\"nshasa\" significa \u00abmercado\u00bb), cun acordo co xefe Ntsuvila. Este pobo doulle o nome \u00e1 cidade actual, desenvolv\u00e9ndose co aumento da aldea Mpumba, onde hoxe se localiza o distrito de negocios. Cando Stanley regresou ao Congo en 1882 o campamento atop\u00e1base en condici\u00f3ns lamentables e tivo que reconstru\u00edlo durante varios meses.\nO posto prosperou ao ser o primeiro porto fluvial navegable do r\u00edo Congo augas arriba das cataratas Livingstone -unha serie de r\u00e1pidos que se estenden por m\u00e1is de 300 quil\u00f3metros r\u00edo abaixo de Kinshasa. Nun principio, todas as mercanc\u00edas que desde o interior eran levadas ao mar e viceversa deb\u00edan ser cargadas por persoas entre Leopoldville e a cidade de Matadi, un porto fluvial situado r\u00edo abaixo dos r\u00e1pidos, a uns 150 quil\u00f3metros da costa. Os investidores e comerciantes europeos crearon unha agrupaci\u00f3n internacional para constru\u00edr un ferrocarril que rodeara as cataratas Livingstone e que unira Matadi con Livingstone. A li\u00f1a empezouse a constru\u00edr en 1890 e en 1898 foi rematada. A s\u00faa importancia econ\u00f3mica incrementouse e o ferrocarril impulsou definitivamente o crecemento da cidade, que, en 1910, ti\u00f1a apenas 10.000 habitantes.\nCrecemento da capital.\nEn 1929, a cidade foi nomeada capital do Congo Belga, sucedendo \u00e1 cidade que at\u00e9 ese momento era a capital, Boma, situada no estuario do r\u00edo Congo. Este cambio ocorreu despois da aplicaci\u00f3n do Real Decreto do 1 de xullo de 1923 emitido en Bruxelas. Nesta \u00e9poca, Leopoldville estaba confinada \u00e1s comunas de Kintambo e do Gombe actual, desenvolvidas arredor da Ba\u00eda de Ngaliema, logo adher\u00edronse os municipios de Kinshasa, Braumbu e Lingwala. Nos anos 1930 constru\u00edronse a maior\u00eda das vivendas para os empregados da Chanic, a Filstisaf e a Utex Africa.\nLeopoldville non se converteu en cidade dende o punto de vista xur\u00eddico at\u00e9 o 25 de xu\u00f1o de 1941 (con 5.000 hect\u00e1reas e 53.000 habitantes). Dende 1923 era un mero \u00ab distrito urbano \u00bb. Na mesma ocasi\u00f3n converteuse na capital da colonia, cabeceira da provincia do Congo-Kasai e do distrito de Medio-Congo. Estaba dividida en d\u00faas zonas: a zona urbana, partida a s\u00faa vez en L\u00e9o (abreviatura de L\u00e9opold, evocando aos diferentes reis dos belgas) II, L\u00e9o-Ouest, Kalina, L\u00e9o-I ou L\u00e9o Est e Ndolo, e a zona ind\u00edxena no sur.\nO crecemento da cidade comezou en 1945, tralo cesamento dos traballos forzosos que os belgas realizaron, que permitiu que aumentase a poboaci\u00f3n negra. A cidade converteuse as\u00ed no destino de numerosos habitantes dos sectores rurais na procura dun emprego, que se asentaron nas casas da zona ind\u00edxena. A cidade comezou a poboarse sobre todo de membros do pobo congo.\nNa d\u00e9cada de 1950 as cidades planificadas de Lemba, Matete e unha parte de Ndjili foron dese\u00f1adas para acoller aos empregados da zona industrial de Limete.\nEn 1954, a cidade abriu a Universidade de Lovanium, instituci\u00f3n especial para os nativos e que estaba fiscalizada para evitar que aos seus alumnos lles chegaran influencias estranxeiras. En 1955, o rei Baldu\u00edno de B\u00e9lxica visitou Leopoldville e afirmou \u00abChegar\u00e1 o momento no que se lle garanta a todos, brancos ou negros, a parte que lle corresponde no goberno do pa\u00eds, segundo as calidades e capacidades que pos\u00faa\u00bb.\nA cidade ti\u00f1a 11 comunas e 6 zonas anexas en 1957: as comunas de Kalamu, Dendale (actual Kasa-Vubu), San Xo\u00e1n (actual Lingwala), Ngiri-Nigiri, Kintambo, Limete, Bandalungwa, L\u00e9opoldville (actual Gombe), Barumbum, Kinshasa e Ngaliema; as zonas anexas eran Lemba, Binza, Makala, Kimwenza, Kimbanseke e Kingasaani, \u00e1s que se lles sumaron Ndjili e Matete.\nCos disturbios de xaneiro de 1959 a independencia pol\u00edtica comezou a tomar solidez. As elecci\u00f3ns municipais, parlamentarias e presidenciais deron lugar a tensi\u00f3ns \u00e9tnicas que implicaron a intervenci\u00f3n da forza p\u00fablica. Os congo venceron nas elecci\u00f3ns municipais e presidenciais. A guerra civil que seguiu \u00e1 independencia en 1960 reforzou a inmigraci\u00f3n dos balubas.\nFoi nesta cidade onde se produciu a primeira infecci\u00f3n documentada do VIH, o cal ocorreu en 1959. A enfermidade foi descuberta no sangue preservado dun residente local.\nEn 1965 Mobutu Sese Seko tomou control do pa\u00eds trala Crise do Congo e o seu segundo Golpe de Estado e iniciou unha pol\u00edtica de \"africanizaci\u00f3n\" que promov\u00eda o cambio de nomes de persoas e lugares do pa\u00eds. As\u00ed, en 1966 a cidade cambiou o seu nome polo de Kinshasa, tomando o nome a poboaci\u00f3n de Kinchassa, unha poboaci\u00f3n situada a unhas d\u00faas horas ao leste de Leopoldville e onde a Compa\u00f1\u00eda Comercial Belga creara o seu principal posto comercial.\nA cidade creceu rapidamente baixo o goberno de Mobutu, atraendo xente de todo o pa\u00eds que chegaba en busca de fortuna ou tratando de escapar de conflitos \u00e9tnicos doutras zonas. Isto trouxo un inevitable cambio na composici\u00f3n \u00e9tnica da cidade. A\u00ednda que Kinshasa se sit\u00faa nun territorio que tradicionalmente pertence aos bateke e aos bahumbu, a \"lingua franca\" en Kinshasa hoxe en d\u00eda \u00e9 o lingala.\nXeograf\u00eda.\nA cidade-provincia cobre unha \u00e1rea de 9.965\u00a0km\u00b2. Componse dun gran altiplano (meseta Kwango), unha cadea monta\u00f1osa (monta\u00f1as Ngaliema, Amba, Ngafula), un terreo chairego, e as zonas h\u00famidas no bordo de Pool Malebo (antigamente co\u00f1ecido como \"Stanley Pool\"). A chaira \u00e9 a m\u00e1is poboada e est\u00e9ndese en forma de media l\u00faa dende a ba\u00eda, no leste, at\u00e9 a meseta Kwango Ngaliema, ao oeste de Pool Malebo. A cidade desenvolveuse entre o promontorio de Gombe, o Pool Malebo e a ba\u00eda de Ngaliema antes das cataratas Livingstone e os montes do sur situados preto do r\u00edo (ao oeste do Monte Ngaliema), quince quil\u00f3metros ao sur de Pool Malebo.\nDemograf\u00eda.\nEn 1945, sendo capital do Congo Belga, Leopoldville ti\u00f1a uns 100.000 habitantes. Trala independencia do pa\u00eds, en 1960, esa cifra elevouse a unhas 400.000 persoas, sendo a principal cidade de \u00c1frica central. Quince anos m\u00e1is tarde, despois de que a cidade fose rebautizada como Kinshasa en 1966, a s\u00faa poboaci\u00f3n alcanzou unha cifra que rondaba os dous mill\u00f3ns de habitantes. A cidade creceu de forma considerable, pasando de medio mill\u00f3n de habitantes a finais dos anos 1960 a 4\u00a0787\u00a0000 en 1998. As \u00faltimas estimaci\u00f3ns de 2005 calculaban os 7\u00a0500\u00a0000 habitantes.\nSegundo c\u00e1lculos, poder\u00eda superar os 10 mill\u00f3ns de habitantes en 2015, situ\u00e1ndose entre as 30 maiores cidades do mundo. Segundo o Banco Mundial, o volume dos empregos creados de forma ilegal \u00e9 inigualable no resto de zonas urbanas de \u00c1frica, cun 95% (contra o 45 e o 50% de cidades como Freetown ou Uagadug\u00fa).\nSegundo un estudo da Rede de educadores de nenos e mozos da r\u00faa (\"R\u00e9seaux des \u00e9ducateurs des enfants et jeunes de la rue\", REEJER) elaborado en 2006, 13.877 cativos viv\u00edan e traballaban nas r\u00faas de Kinshasa, principalmente nas comunas de Masina, Kimbanseke e Limete\nOrganizaci\u00f3n territorial.\nSegundo o artigo 2 da Constituci\u00f3n da Rep\u00fablica Democr\u00e1tica do Congo de 2006, Kinshasa pos\u00fae o status administrativo de cidade (\"ville\" en franc\u00e9s) e o de provincia (\"province\").\nDivisi\u00f3n administrativa.\nA cidade-provincia de Kinshasa est\u00e1 dividida en 4 distritos e 24 comunas ou municipios. O centro comercial e administrativo da capital congolesa \u00e9 La Gombe. O concello de Kinshasa presta o seu nome a toda a cidade, mais non \u00e9 nin centro comercial nin administrativo da metr\u00f3pole."}
{"id": "20566", "revid": "98629", "url": "https://gl.wikipedia.org/wiki?curid=20566", "title": "Alt\u00edmetro", "text": "Un alt\u00edmetro \u00e9 un instrumento de medida que indica a altitude dun obxecto sobre un nivel de referencia. Habitualmente util\u00edzase para co\u00f1ecer a altura sobre o nivel do mar e \u00e9 fundamental na aviaci\u00f3n. Tam\u00e9n se utiliza en deportes como a escalada, o paracaidismo ou o ciclismo.\nAlt\u00edmetro barom\u00e9trico.\n\u00c9 o m\u00e1is com\u00fan de todos. O seu funcionamento bas\u00e9ase na relaci\u00f3n entre presi\u00f3n atmosf\u00e9rica e altitude. A presi\u00f3n atom\u00f3sf\u00e9rica dimin\u00fae coa altura, aproximadamente 1 milibar por cada 27 pes (8,23 metros) de altura preto do nivel do mar. Os alt\u00edmetros est\u00e1n calibrados para mostrar a presi\u00f3n directamente como altitude de acordo cun modelo matem\u00e1tico definido pola Atmosfera Padr\u00f3n Internacional. O funcionamento dos alt\u00edmetros est\u00e1 condicionado polos cambios meteorol\u00f3xicos, o que obriga a modificar manualmente a presi\u00f3n de referencia.\nTe\u00f1en que estar situados no exterior do veh\u00edculo, xa que a presi\u00f3n no interior \u00e9 moi diferente da exterior. A medida da presi\u00f3n atmosf\u00e9rica \u00e9 lenta, polo que os alt\u00edmetros tardan en dar a altitude se se produce un ascenso ou un descenso moi brusco.\nA f\u00f3rmula para calibrar un alt\u00edmetro (at\u00e9 36.090 pes) \u00e9 a sguinte:\nOnde \"h\" indica a altitude en pes, formula_2 \u00e9 a presi\u00f3n est\u00e1tica e formula_3 \u00e9 a presi\u00f3n de referencia.\nAlt\u00edmetro radioel\u00e9ctrico.\nEstes aparellos son pequenos radares que miden a altitude con m\u00e1is exactitude utilizando o tempo que lle leva a un sinal de radio reflectirse na superficie e retornar ao alt\u00edmetro. As aeronaves comercias utilizan este tipo de alt\u00edmetro.\nUsos cient\u00edficos.\nMoitos sat\u00e9lites empregan alt\u00edmetros radioel\u00e9ctricos duais para medir a altura desde unha nave espacial. Esa medida, comparada con outros elementos orbitais (talvez informaci\u00f3n GPS) permiten a determinaci\u00f3n da topograf\u00eda. As d\u00faas lonxitudes de ondas de radio permiten que o alt\u00edmetro corrixa automaticamente as demoras que se producen na ionosfera.\nA informaci\u00f3n de altitude sobre a auga fornecida polos sat\u00e9lites tense mostrado moi \u00fatil. As elevaci\u00f3ns da auga indican concentraci\u00f3ns gravitacionais, que permiten reconstru\u00edr un mapa de riscos submarinos, tales como monta\u00f1as. Os alt\u00edmetros poden medir tam\u00e9n as alturas das ondas do mar, a direcci\u00f3n das ondas e o espectro das ondas. Esta informaci\u00f3n permite descubrir a velocidade das correntes oce\u00e1nicas e producir mapas detallados da velocidade e direcci\u00f3n do vento na superficie, mesmo en condici\u00f3ns tormentosas."}
{"id": "20567", "revid": "98629", "url": "https://gl.wikipedia.org/wiki?curid=20567", "title": "1438", "text": ""}
{"id": "20568", "revid": "56817", "url": "https://gl.wikipedia.org/wiki?curid=20568", "title": "1437", "text": ""}
{"id": "20569", "revid": "624", "url": "https://gl.wikipedia.org/wiki?curid=20569", "title": "1436", "text": ""}
{"id": "20570", "revid": "23204", "url": "https://gl.wikipedia.org/wiki?curid=20570", "title": "1435", "text": "Mortes.\nZheng He, almirante chin\u00e9s."}
{"id": "20571", "revid": "56817", "url": "https://gl.wikipedia.org/wiki?curid=20571", "title": "1434", "text": ""}
{"id": "20572", "revid": "56817", "url": "https://gl.wikipedia.org/wiki?curid=20572", "title": "1433", "text": ""}
{"id": "20573", "revid": "56817", "url": "https://gl.wikipedia.org/wiki?curid=20573", "title": "1432", "text": ""}
{"id": "20574", "revid": "54334", "url": "https://gl.wikipedia.org/wiki?curid=20574", "title": "1430", "text": ""}
{"id": "20575", "revid": "98629", "url": "https://gl.wikipedia.org/wiki?curid=20575", "title": "1429", "text": "Outros.\nHistoria ano a ano"}
{"id": "20576", "revid": "32797", "url": "https://gl.wikipedia.org/wiki?curid=20576", "title": "Manierismo", "text": "O manierismo \u00e9 un estilo art\u00edstico que predominou en Italia dende o final do Alto Renacemento (cara a 1520) ata os comezos do per\u00edodo Barroco, cara \u00f3 ano 1590.\nHistoria e caracter\u00edsticas.\nO manierismo orixinouse en Florencia e Roma, pero finalmente se estendeu ata Espa\u00f1a, Europa central e do norte. Trat\u00e1base dunha reacci\u00f3n ao clacisismo que cuestionaba a validez do ideal de beleza defendido no Alto Renacemento, inda que na pr\u00e1ctica a transformaci\u00f3n dos presupostos clasicismos foi violenta, alter\u00e1ronse as proporci\u00f3ns, descontextualizaron os elementos t\u00edpicos do clasicismo: a serenidade f\u00edxose tensi\u00f3n, a severidade tolerancia creativa dando lugar a unha expresi\u00f3n m\u00e1is dram\u00e1tica na cal predominaban os elementos de sorpresa, as formas helicoidais, as figuras alongadas, o efectismo lum\u00ednico como manifestaci\u00f3n da crise reinante e da arte elegante e refinada que requir\u00eda a aristocracia.\nO maneirismo preocup\u00e1base por solucionar problemas art\u00edsticos intricados, como espidos retratados en posturas complicadas. As figuras nas obras manieristas te\u00f1en frecuentemente extremidades graciosas pero raramente alongadas, cabezas pequenas e aparencia estilizada, mentres as s\u00faas posturas parecen dif\u00edciles ou artificiais \u00e9 dicir \"alla maniera\".\nA s\u00faa orixe etimol\u00f3xica prov\u00e9n da definici\u00f3n que certos escritores do s\u00e9culo XVI, como Giorgio Vasari, asignaban a aqueles artistas que pintaban \"\u00e1 maneira de...\", \u00e9 dicir, seguindo a li\u00f1a de Miguel Anxo, Leonardo ou Rafael, pero mantendo, en principio, unha clara personalidade art\u00edstica. O significado pexorativo do termo utilizarase m\u00e1is adiante, cando esa \"maniera\" foi entendida como unha fr\u00eda t\u00e9cnica imitativa dos grandes mestres.\nAs cores non remiten \u00e1 natureza, sen\u00f3n que son estra\u00f1as, fr\u00edas, artificiais, violentamente enfrontadas entre si, en vez de apoiarse en gamas. O propio Miguel Anxo ou o acad\u00e9mico Rafael experimentaron nas s\u00faas \u00faltimas obras o pracer da transgresi\u00f3n, desdebuxando as s\u00faas figuras ou deixando inacabadas as s\u00faas obras. Tiziano, Correggio ou Giorgione someten algunhas das s\u00faas pinturas a complicados simbolismos que inda non foron descifrados, como intu\u00edmos en \"A Tempestade\", deste \u00faltimo.\nA ourivar\u00eda foi un dos \u00e1mbitos m\u00e1is beneficiados por esta complexa arte, que afectou tardiamente, pero de forma xenial, \u00f3 Greco.\nDespois de ser substitu\u00eddo polo barroquismo, foi visto como algo decadente e dexenerativo. No s\u00e9culo XX volveuse apreciar novamente pola s\u00faa elegancia e bravura especializada. Entre os artistas que practicaron este estilo est\u00e1n Parmigianino,Beccafumi, Benvenuto Cellini, Giulio Romano, Rosso Fiorentino, Bronzino, Tintoretto, Hans von Aachen, El Greco e Federico Zuccaro."}
{"id": "20578", "revid": "22570", "url": "https://gl.wikipedia.org/wiki?curid=20578", "title": "Rococ\u00f3", "text": "O estilo Rococ\u00f3 naceu en Francia a principios do s\u00e9culo XVIII. Caracter\u00edzase pola opulencia e a elegancia, con cores vivas, en contraste co pesimismo e a escuridade do barroco, tendencia art\u00edstica coa que \u00e9 frecuentemente confundido, pero foi unha reacci\u00f3n contra o barroco serodio e, ao contrario que aquel, pretend\u00eda m\u00e1is agradar ca impresionar. Desenvolveuse durante os reinados de Lu\u00eds XV e Lu\u00eds XVI. Foi substitu\u00eddo polo Neoclasicismo.\nDefinici\u00f3n.\nO termo \"rococ\u00f3\" prov\u00e9n da palabra francesa \"rocaille\" (pedra) e \"coquille\" (cuncha), dado a preferencia polas formas onduladas e irregulares. O rococ\u00f3 def\u00ednese polo gusto das cores pasteis, suaves e claras. Predominan as formas naturais, e ten en com\u00fan co barroco o gusto polo recargado. \n\u00c9 unha arte mundana, sen conexi\u00f3n coa relixi\u00f3n, que trata temas da vida, de gal\u00e1ns e arist\u00f3cratas, as\u00ed como gusto polo ex\u00f3tico e oriental. Refl\u00edctense paisaxes luminosas e coloridas. Non simbolizan nada social nin espiritual, s\u00f3 superficialidade. Fundam\u00e9ntase na li\u00f1a curva, que chega ata as s\u00faas \u00faltimas consecuencias.\nHistoria do Rococ\u00f3.\nInicialmente, o novo estilo aplicouse na decoraci\u00f3n de interiores, de a\u00ed o seu sobrenome de \"arte de sal\u00f3n\". Despois do reinado de Lu\u00eds XIV, admirador do barroco, os dese\u00f1os recargados deron paso a formas m\u00e1is suaves e coloridas. Proliferou na corte francesa, e logo entre as altas clases sociais, dado o seu car\u00e1cter arist\u00f3crata.\nA s\u00faa maior expansi\u00f3n foi no per\u00edodo de 1730. Pasou da arquitectura e decoraci\u00f3n, Juste-Aur\u00e8le Meissonnier foi fundamental para a s\u00faa expansi\u00f3n, \u00e1 pintura e escultura, con autores como Antoine Watteau e Fran\u00e7ois Boucher. Acolleuse con entusiasmo en Alema\u00f1a, Bohemia e Austria, onde se mesturou co barroco e foi aplicado en numerosos pazos e igrexas. En Italia, Francesco Borromini e Battista Guarini, autores enmarcados no barroco tard\u00edo, v\u00edronse influenciados polo rococ\u00f3.\nRococ\u00f3 en Espa\u00f1a.\nA evoluci\u00f3n do barroco para o recargamento ornamental xerou en Espa\u00f1a o estilo churrigueresco, de certo modo emparentado co Rococ\u00f3, pero de ra\u00edz aut\u00f3ctona: Jos\u00e9 de Churriguera (1665-1725), arquitecto e escultor espa\u00f1ol, e os seus irm\u00e1ns Joaqu\u00edn e Alberto, tam\u00e9n artistas que cultivaron o mesmo estilo, d\u00e9ronlle nome, a\u00ednda que este estilo, plasmado sobre todo na arquitectura e nos retablos, non foi exclusivamente seu: destacaron nel Pedro de Ribera, que traballou en Madrid constru\u00edndo o antigo hospicio de San Fernando (1722-1729, hoxe Museo Municipal), o cuartel do Conde Duque (1720) e a ponte de Toledo (1723-1724). En Toledo traballou Narciso Tom\u00e9 e en Sevilla Leonardo de Figueroa, un arquitecto e decorador moi destro que fixo a portada do pazo de San Telmo (1724-1734). Francisco Hurtado Izquierdo realizou os sagrarios da catedral de Granada (1704) e da cartuxa do Paular (Madrid, 1718). En Levante destacan o pazo do marqu\u00e9s de Dos Aguas (1740-1744) de Valencia, remodelado por Hip\u00f3lito Rovira, e a fachada da catedral de Murcia (1741-1792), do valenciano Jaime Bort. En Galicia \u00e9 preciso citar a gran fachada do Obradoiro (1738-1749), de Fernando Casas e Novoa. Coexistindo con este postbarroco aut\u00f3ctono, o rococ\u00f3 franc\u00e9s chegou \u00e1 corte de Filipe V a trav\u00e9s das s\u00faas esposas. Non chegou a difundirse demasiado, por ser un estilo elitista e estar afastado dos temas relixiosos. O murciano Francisco Salzillo inspirouse nas formas delicadas do rococ\u00f3; tam\u00e9n pode inclu\u00edrse a Francisco Hurtado Izquierdo, quen pode ser integrado como arquitecto do churrigueresco. Como pintores do rococ\u00f3 espa\u00f1ois destacan Luis Mel\u00e9ndez e Luis Paret; Giabattista Ti\u00e9polo traballou tam\u00e9n en Espa\u00f1a xunto a Mengs. En arquitectura, un claro exemplo de rococ\u00f3 en Espa\u00f1a \u00e9 a catedral de C\u00e1diz.\nRococ\u00f3 en Portugal e no Brasil.\nEn Portugal apareceu na numism\u00e1tica arredor de 1726 e prolongouse at\u00e9 1790 nos principais dominios art\u00edsticos. Na corte e no Sul do pa\u00eds desapareceu m\u00e1is cedo, dando lugar ao neoclasicismo. \u00c9 nas provincias do norte, particularmente noroeste, que se encontra a versi\u00f3n m\u00e1is orixinal da creaci\u00f3n art\u00edstica rococ\u00f3, grazas \u00e1 talla dourada de formas \"gordas\" de certas igrexas do Porto, Braga, Guimar\u00e3es etc., executada por artistas da segunda metade do s\u00e9culo XVIII (Fr. Jos\u00e9 Ant\u00f3nio dos Santos Vila\u00e7a, Francisco Pereira Campanh\u00e3 etc.) e na escultura gan\u00edtica, que decora numerosos edificios relixiosos e profanos na mesma \u00e1rea: igrexa da Orde Terceira do Carmo (1758-68) por Jos\u00e9 Figueiredo Seixas, Capela do Ter\u00e7o (1756-75); en Viana do Castelo, a capela dos Malheiros Reim\u00f5es etc.\nNo Brasil este estilo revelouse na escultura de madeira e de \u00abpedra-xab\u00f3n\u00bb, na pintura mural e na arquitectura, con Jos\u00e9 Pereira Arouca, Francisco Xavier de Brito, Manuel da Costa Ata\u00edde e Ant\u00f3nio Francisco Lisboa, o Aleijadinho.\nArtistas do Rococ\u00f3.\nEspa\u00f1ois:\nFranceses:\nIngleses:\nItalianos:"}
{"id": "20582", "revid": "56817", "url": "https://gl.wikipedia.org/wiki?curid=20582", "title": "T\u00e9cnica pict\u00f3rica", "text": "As t\u00e9cnicas de pintura acostuman ser clasificadas segundo o diferente medio en que se dil\u00faen os materiais para pintar. Dist\u00ednguese as\u00ed:"}
{"id": "20583", "revid": "408", "url": "https://gl.wikipedia.org/wiki?curid=20583", "title": "T\u00e9cnicas de pintura", "text": ""}
{"id": "20585", "revid": "98629", "url": "https://gl.wikipedia.org/wiki?curid=20585", "title": "An\u00e1polis", "text": "An\u00e1polis \u00e9 unha cidade brasileira do estado de Goi\u00e1s, a terceira en n\u00famero de poboaci\u00f3n. Sit\u00faase a uns 54\u00a0km de Goi\u00e2nia e a 160\u00a0km de Brasilia, as cales ligase por moderna estrada.\nEconom\u00eda.\nAn\u00e1polis pos\u00fae un expresivo parque industrial, con 760 establecementos, destacando as industrias farmac\u00e9uticas, qu\u00edmicas e agroindustria. O seu subsolo pos\u00fae dep\u00f3sitos de auga, miner\u00eda de cromo, talco, gneis e micaxisto. A s\u00faa gandar\u00eda ten 867.000 bovinos e 77.830 suinos, e o seu comercio e servizos son compat\u00edbeis cos dunha cidade do seu tama\u00f1o.\nPara facilitar as exportaci\u00f3ns a outros pa\u00edses, funciona na cidade un dos chamados \"portos secos\", que consisten en grandes almac\u00e9ns nos cales hai o acceso de funcionarios da Aduana brasileira. Estes funcionarios inspeccionan as mercador\u00edas antes de po\u00f1elas en cami\u00f3ns ou nos trens rumbo \u00f3s portos. Isto economiza tempo para as empresas nos tr\u00e1mites de exportaci\u00f3n.\nPero An\u00e1polis \u00e9 m\u00e1is co\u00f1ecida por ser sede dunha base estrat\u00e9xica da Forza A\u00e9rea Brasileira onde fican os xatos do tipo Mirage III, de fabricaci\u00f3n francesa, que son usados na defensa de Brasilia e do espazo a\u00e9reo brasileiro en misi\u00f3ns de interceptaci\u00f3n. Estes poden chegar aos puntos m\u00e1is distantes do territorio brasileiro en pouco m\u00e1is de d\u00faas horas."}
{"id": "20588", "revid": "98629", "url": "https://gl.wikipedia.org/wiki?curid=20588", "title": "New Deal", "text": "O New Deal (\"Novo Pacto\" ou Acordo) foi o proxecto lexislativo de pol\u00edtica econ\u00f3mica posto en pr\u00e1ctica polo Presidente estadounidense Franklin D. Roosevelt entre 1933 e 1940 para rescatar os EUA da Gran Depresi\u00f3n. Baseouse na presunci\u00f3n de que esta depresi\u00f3n fora causada pola inestabilidade inherente do mercado e que a intervenci\u00f3n do goberno era necesaria para racionalizar e estabilizar a econom\u00eda.\nAxuda, recuperaci\u00f3n e reforma.\nO New Deal ten tres compo\u00f1entes: axuda directa, recuperaci\u00f3n econ\u00f3mica e reforma financeira.\nA \"Axuda\" foi o esforzo inmediato para socorrer a un terzo da poboaci\u00f3n que fora alcanzada de cheo pola depresi\u00f3n. Roosevelt expandiu o programa de socorro da Federal Emergency Relief Administration (FERA) de Hoover, e engadiu o Civilian Conservation Corps (CCC), Public Works Administration (PWA), e o Works Progress Administration (WPA) que comezou en 1935. Ese mesmo ano foron engadidos a seguridade social e os programas e axudas de desemprego. Igualmente se estableceron programas diferentes de axuda \u00e1 Am\u00e9rica rural, tales como o Resettlement Administration (RA) e a Farm Security Administration (FSA).\nA \"Recuperaci\u00f3n\" ti\u00f1a como obxectivo restaurar a econom\u00eda \u00f3s niveis dos anos anteriores \u00e1 depresi\u00f3n. Isto non significaba necesariamente o ano 1929, que moitos economistas consideraban unha burbulla inchada artificialmente sen\u00f3n que implicaba \"pump priming\" (d\u00e9ficit spending), ca\u00edda do gold standard, esforzos para reflotar os prezos agr\u00edcolas que estaban baixos de m\u00e1is e esforzos para acrecentar o comercio exterior. Os m\u00e1is dos esforzos do \"New Deal\" para axudar a Am\u00e9rica das corporaci\u00f3ns foron canalizados a trav\u00e9s do programa Hoover, a Reconstruction Finance Corporation (RFC).\nA \"Reforma\" estaba baseada na idea de que a depresi\u00f3n fora causada pola inestabilidade inherente do mercado e na de que a intervenci\u00f3n do goberno era necesaria para racionalizar e estabilizar a econom\u00eda, e para equilibrar os intereses dos agricultores, comerciantes e traballadores. Isto inclu\u00eda a National Recovery Administration (1933), a regulaci\u00f3n de Wall Street (SEC, 1933), a Agricultural Adjustment Act, programas agr\u00edcolas (1933 e posteriores), seguros de dep\u00f3sitos bancarios (Federal Deposit Insurance Corporation 1933) e a Wagner Act animando os sindicatos de traballadores (1935). Non houbo grandes programas anti-trust. Roosevelt dixo que el se opo\u00f1\u00eda \u00f3 socialismo (no senso de propiedade estatal dos medios de produci\u00f3n), e s\u00f3 un programa importante, o Tennessee Valley Authority (1933), implicaba a propiedade estatal dos medios de produci\u00f3n.\nSe o New Deal tivo \u00e9xito en acadar os tres Rs, e en particular se o programa deber\u00eda servir de modelo para a acci\u00f3n gobernamental segue sendo un tema de debate pol\u00e9mico. O New Deal tam\u00e9n se usa para describir a New Deal Coalition que Roosevelt creou para apoiar os seus programas de acci\u00f3n, inclu\u00eddo o Partido Dem\u00f3crata, sindicatos de traballadores, minor\u00edas ou etnias europeas e afroamericanas, e grupos de agricultores. En 1934, a Corte Suprema comezou a declarar inconstitucionais partes importantes do New Deal. Isto decidiu a Roosevelt a propo\u00f1er a Court-packing Bill en 1937. A\u00ednda que a lei fracasou, a era Lochner acabar\u00eda en breve cando a Supreme Court Justice Owen Roberts cambiase o seu voto en varios casos cr\u00edticos do New Deal, e Roosevelt tivo a oportunidade de nomear novos xu\u00edces \u00f3 se retiraren os xu\u00edces da old Lochner court. En 1942, a Corte Suprema abandona case completamente o seu \"activismo xudicial\" de tirar abaixo leis do congreso, tal e como denunciaban os apoios do New Deal. A Corte Suprema sentenciou en \"Wickard v. Filburn\" que a Cl\u00e1usula de Comercio cubr\u00eda case toda a regulaci\u00f3n que permit\u00eda a necesaria expansi\u00f3n do poder federal para tornar o New Deal \"constitucional\".\nAs orixes do New Deal.\nNo 29 de outubro de 1929, o estalido do NYSE, m\u00e1is co\u00f1ecido como o \"Martes Negro\", reflectiu un cambio cara a unha tendencia mundial de crise. No 1929-1933, o desemprego dos Estados Unidos estoupou dende o 3 por cento ata o 25 por cento, mentres que a actividade manufactureira descendeu ata chegar a representar nada m\u00e1is que un terzo da actividade anterior.\nDespois de aceptar o nomeamento do Partido Dem\u00f3crata dos Estados Unidos para a presidencia, o 2 de xullo de 1932, Franklin D. Roosevelt prometeu un \"novo pacto para a xente americana\" (\"a new deal for the American people\"), unha frase que representa o lema para a s\u00faa administraci\u00f3n e a multitude de asuntos de car\u00e1cter dom\u00e9stico nos que se ten que traballar. Mentres, as demais econom\u00edas do mundo incrementan a recuperaci\u00f3n da posguerra, continuando pol\u00edticas de proteccionismo; como o Reino Unido, que adopta medidas de intervenci\u00f3n na econom\u00eda planificada. A recuperaci\u00f3n da econom\u00eda co nazismo de Alema\u00f1a cons\u00e9guese a trav\u00e9s de investimentos na defensa, e programas de obras p\u00fablicas. Na Italia de Mussolini, os controis econ\u00f3micos do seu estado foron moi fortes. Os observadores internacionais comezan a mirar os programas masivos de planificaci\u00f3n da econom\u00eda como os da Uni\u00f3n Sovi\u00e9tica como un sistema \"a proba de depresi\u00f3ns\" e unha soluci\u00f3n \u00e1 crise.\nA diferenza doutros moitos l\u00edderes nos anos trinta, Roosevelt non comeza un plan ideol\u00f3xico \u00fanico. O seu \"New Deal\" ser\u00e1 moitas veces contraditorio, pragm\u00e1tico e ademais experimental. O que moitos consideran incoherencia no \"New Deal\" ser\u00e1 unha mestura de varias ideolox\u00edas que nese tempo compet\u00edan xuntas.\nO \"New Deal\" vaise as\u00ed debuxando seguindo as experiencias dos seus l\u00edderes, e reflectindo as s\u00faas ideas. As influencias nos programas de Roosevelt te\u00f1en a s\u00faa orixe no ambiente que el respira nos primeiros tempos da s\u00faa xuventude pol\u00edtica, mentres serv\u00eda na administraci\u00f3n Wilson, e outras responsabilidades nos anos vinte. O \"New Deal\" toma prestada a oposici\u00f3n \u00f3 monopolio e acada a direcci\u00f3n da regulaci\u00f3n da econom\u00eda polo Estado dende as ideas desa era progresista. Tam\u00e9n infl\u00fae a desaparici\u00f3n das vellas noci\u00f3ns de que a pobreza \u00e9 un fallo das opci\u00f3ns morais do individuo, xa que se considera m\u00e1is un produto das impersoais forzas econ\u00f3micas. As s\u00faas ideas acerca do gasto do goberno collen forma nos esforzos da administraci\u00f3n Wilson de aumentar o gasto da primeira guerra mundial. Ademais os \"New Dealers\" te\u00f1en en conta os experimentos pol\u00edticos dos anos vinte e os seus esforzos en harmonizar a econom\u00eda creando relaci\u00f3ns cooperativas sumando os seus elementos constitu\u00edntes.\nO \"New Deal\" constit\u00faese en moitos programas de goberno diferentes. O seu \u00e9xito foi diverso, pero acadou suficiente \u00e9xito para establecelo como o episodio m\u00e1is importante do s\u00e9culo XX na creaci\u00f3n da burocracia federal moderna.\nOs primeiros cen d\u00edas.\nDespois de acadar a decisiva vitoria nas elecci\u00f3ns presidenciais de 1932 e co seu partido varrendo as elecci\u00f3ns \u00f3 Congreso dos Estados Unidos por toda a naci\u00f3n, o novo presidente comezou cunha grande influencia sobre este mesmo Congreso. Polo tanto, unha larga lista das maiores iniciativas do \"New Deal\" (reformar o mercado de valores, axudar os desempregados e reformar o sistema bancario) tomaron forma durante os \"Primeiros Cen d\u00edas\" da administraci\u00f3n.\nBancos e reforma monetaria.\nNo comezo do mandato da administraci\u00f3n tom\u00e1ronse unha serie de medidas sinxelas de apoio \u00f3 sistema das inestables actividades bancarias. Cunha crise bancaria asomando, alg\u00fans observadores pregunt\u00e1banse se a administraci\u00f3n tomar\u00eda medidas radicais, tales como a nacionalizaci\u00f3n do sistema bancario (unha resposta \u00e1 Gran Depresi\u00f3n en gran parte do mundo).\nNo seu lugar, o 6 de marzo, dous d\u00edas despois de comezar o seu mandato, o presidente publicou unha orde que cerraba t\u00f3dolos bancos dos Estados Unidos por catro d\u00edas ata que o Congreso puidese reunirse nunha sesi\u00f3n especial. Demostrando que o goberno federal cami\u00f1aba no centro do problema para parar o patr\u00f3n alarmante das cat\u00e1strofes bancarias, a acci\u00f3n creou un sentido xeral de reconstruci\u00f3n (anteriormente, moitos estados xa cerraran os seus bancos antes do 6 de marzo).\nTres d\u00edas despois, Roosevelt env\u00eda \u00f3 Congreso a Lei de Emerxencia Bancaria, redactada en gran parte polos funcionarios designados por Hoover. O pago achegou \u00f3 Departamento de Facenda os requisitos de reservas iniciados, e un urxente desaloxo de fondos das instituci\u00f3ns federais con grandes fallas. O Congreso aprobou o pago no prazo de catro horas da s\u00faa introduci\u00f3n. Tres cuartas partes dos bancos no Sistema de Reserva Federal abriron de novo nos tres d\u00edas seguintes, e miles de mill\u00f3ns de d\u00f3lares en moeda amortizada e o ouro flu\u00edu novamente nun mes, estabilizando as\u00ed o sistema de actividades bancarias.\nA Lei de econom\u00eda (The Economy Act).\nNa mesm\u00edsima ma\u00f1\u00e1 seguinte, e despois da Lei de Emerxencia Bancaria, Roosevelt env\u00eda \u00f3 Congreso a Lei de Econom\u00eda. Sen unha medida decisiva, a naci\u00f3n acumular\u00eda un d\u00e9ficit dun bill\u00f3n de d\u00f3lares americanos. A lei propuxo equilibrar o orzamento federal, reducindo os salarios dos empregados do goberno, e cortando as pensi\u00f3ns dos veteranos ata nun 15 por cento. Esta medida estivo orientada a sosegar os falc\u00f3ns do d\u00e9ficit que proclamaban que o novo presidente era un conservador fiscalmente falando. Seguindo o que xa fixera a proposta dos bancos, aceptouse no Congreso case de s\u00fapeto, a pesar das acaloradas protestas dos membros de esquerdas nesta c\u00e1mara.\nDurante os primeiros cen d\u00edas, os \"New Dealers\" non aceptaron o gasto p\u00fablico como un veh\u00edculo para a expansi\u00f3n econ\u00f3mica. A maior\u00eda dos economistas rexeitaron o gasto deficitario, e favoreceron os orzamentos equilibrados. De feito, durante a campa\u00f1a contra o presidente Hoover, Roosevelt atacou o presidente por entrar en d\u00e9ficit, e prometeu equilibrar o orzamento se resultaba elixido.\nLei de axuste agr\u00edcola (The Agricultural Adjustment Act).\nOs primeiros cen d\u00edas produciron un programa federal para protexer os labregos das incertezas da depresi\u00f3n, coa axuda dos subsidios e controis da produci\u00f3n. O programa comezou coa Lei de axuste agr\u00edcola, creando a Administraci\u00f3n do Axuste Agr\u00edcola (\"AAA\"), aprobada no congreso en maio de 1993.\nAs distintas actuaci\u00f3ns reflicten os desexos dos l\u00edderes de varias organizaci\u00f3ns agr\u00edcolas, e do secretario de agricultura de Roosevelt, Henry A. Wallace. A \"AAA\" puxo en funcionamento unha provisi\u00f3n para a reduci\u00f3n dos cultivos co\u00f1ecidos como o sistema de \"asignaci\u00f3n dom\u00e9stica\". Durante esta medida, os produtores de millo, algod\u00f3n, cortes, produtos, porcos, arroz, tabaco, e trigo te\u00f1en marcados uns l\u00edmites na colleita. A \"AAA\" vai pagar subsidios por deixar as terras sen cultivar, con fondos procedentes dun novo imposto no procesado de alimentos. Os prezos agr\u00edcolas deb\u00edan ser subvencionados ata o punto da paridade.\nO aspecto m\u00e1is pol\u00e9mico contra-deflacionista das reduci\u00f3ns da colleita era a destruci\u00f3n masiva da produci\u00f3n e do gando que \u00f3 mesmo tempo impide a moitas familias acadar o alimento. A medida incl\u00fae a matanza de aproximadamente seis mill\u00f3ns de porcos. O goberno induciu a escaseza, traendo unha demanda m\u00e1is alta, e aumentando as rendas agr\u00edcolas dunha forma perceptible nos primeiros 3 anos de goberno coa nova repartici\u00f3n. A \"AAA\" estableceu un papel federal importante e duradeiro na proposta no sector econ\u00f3mico agr\u00edcola.\nOutras iniciativas.\nXa cedo no primeiro mandato de Roosevelt, a administraci\u00f3n lanzou unha nova axencia reguladora federal para supervisar o mercado de valores, a SEC. Outra axencia foi a Corporaci\u00f3n Federal de Seguros para os Dep\u00f3sitos, creada para reformar o sistema bancario, provendo un novo seguro para os dep\u00f3sitos bancarios.\nA administraci\u00f3n tam\u00e9n lanzou unha serie de medidas de reconstruci\u00f3n e axencias de benestar para transferirlles cartos \u00f3s parados. Entre estes plans financiados polo goberno est\u00e1n o Corpo Civil de Conservaci\u00f3n (\"CCC\"), a Administraci\u00f3n Civil de Traballos (\"CWA\"), e a Administraci\u00f3n Federal de Reconstruci\u00f3n (\"FERA\")\nNo 1933, a administraci\u00f3n tam\u00e9n comezou a Autoridade do Val do Tennessee (TVA), un proxecto que implica a planificaci\u00f3n da construci\u00f3n de presas nunha escala sen precedentes para evitar as inundaci\u00f3ns, xerar electricidade e modernizar as facendas pobres na rexi\u00f3n do val do Tennessee dos Estados Unidos do Sur.\nNunha medida que acadou un apoio popular substancial, Roosevelt nos seus primeiros d\u00edas apoiou a iniciativa para legalizar a manufactura e venda de cervexa, unha medida intermedia ata a cancelaci\u00f3n da Lei seca, para a cal, unha emenda constitucional (a vix\u00e9sima primeira) estaba xa en proceso.\nA Lei de Recuperaci\u00f3n da Industria Nacional (The National Industrial Recovery Act NRA).\nNegocios, Emprego e Cooperaci\u00f3n do Goberno.\nAs acci\u00f3ns e medidas dos \"\"primeiros cen d\u00edas\" eran en gran parte substitutos. Houbo programas m\u00e1is comprensivos do goberno m\u00e1is adiante na administraci\u00f3n Roosevelt, dese\u00f1ada en gran parte para ocuparse da deflaci\u00f3n.\nNos \u00e1speros tres anos entre a ca\u00edda do mercado de acci\u00f3ns no 1929, e os primeiros cen d\u00edas de goberno, a econom\u00eda sufriu un ciclo de deflaci\u00f3n. Como resposta, a C\u00e1mara de Comercio, antes e agora a principal voz dos negocios organizados, impulsou as administraci\u00f3ns Hoover e Roosevelt a adoptaren un esquema contra-deflacionista que permitir\u00eda que as asociaci\u00f3ns comerciais cooperasen en prezos estables dentro das s\u00faas industrias. As administraci\u00f3ns eran receptivas a algunha destas ofertas, a pesar das lexislaci\u00f3ns relativas da competencia existentes, que prohib\u00edan tales pr\u00e1cticas.\nA administraci\u00f3n de Roosevelt, constitu\u00edda por reformadores que aspiraban a forxar os elementos da sociedade nunha unidade cooperativa (unha reacci\u00f3n \u00f3 espectro mundial de \"loita de clases\"\"), foi bastante favorable \u00e1 idea da cooperaci\u00f3n entre produtores. Desesperadas pola salvaci\u00f3n, moitas industrias incluso expresaron un interese por facer que o goberno acadase e fixese cumprir tales acordos comerciais dos asociados no campo dos prezos e a produci\u00f3n. Pero a administraci\u00f3n insistiu nas disposici\u00f3ns complementarias que se \u00edan ocupar tam\u00e9n doutros problemas econ\u00f3micos. Moitas, despois de todo, recordando que nos anos 20 os salarios medraron nunha cantidade que representaba unha fracci\u00f3n do incremento da produtividade, recordando que os custos de produci\u00f3n ca\u00edan mentres os salarios medraban lentamente e os prezos se manti\u00f1an constantes.\nA administraci\u00f3n Roosevelt, baixo a crecente presi\u00f3n para que tomase medidas que aliviasen o desemprego, e alarmado polo aumento da militancia dos sindicatos, e as presi\u00f3ns pol\u00edticas dos desaf\u00edos radicais, como Huey Long, Padre Charles E. Coughlin, e incluso o Partido Comunista, tivo que insistir en que os salarios dos traballadores medrasen \u00e1 par dos prezos. Contra este contexto, o produto de todos estes impulsos e presi\u00f3ns fixo a Lei de Recuperaci\u00f3n Nacional (NIRA), a medida m\u00e1is importante dos primeiros cen d\u00edas, que o Congreso aprobou en xu\u00f1o do 1933.\nGarantiuse \u00f3s traballadores o dereito de estipular convenios colectivos, e axudou a unha maior uni\u00f3n dirixindo iniciativas coas m\u00e1is importantes industrias do pa\u00eds. E respondendo \u00f3 clamor do mundo empresarial para os acordos comerciais anti-inflacionistas, a NIRA establece a m\u00e1is importante, pero en \u00faltima instancia menos acertada, a nova axencia federal co\u00f1ecida como Administraci\u00f3n Nacional da Recuperaci\u00f3n (NRA), que procurou estabilizar os prezos e salarios coa cooperaci\u00f3n de \"autoridades de c\u00f3digos\", implicando o goberno, negocios e emprego.\nNo caso de que minguase o poder adquisitivo do consumidor, e por tanto derrotando as iniciativas da NIRA, a administraci\u00f3n creou a Administraci\u00f3n de Obras P\u00fablicas (PWA), un importante programa de gasto p\u00fablico dese\u00f1ado para aliviar o desemprego, e transferir fondos a certos beneficiarios.\nO novo programa foi declarado nos seus inicios coma milagre. De feito, ti\u00f1a algo para cada un. Mentres os l\u00edderes dos negocios o declaraban coma o principio dunha nova era na cooperaci\u00f3n entre goberno e industria, os l\u00edderes sindicais declar\u00e1rona coma a s\u00faa Carta Magna.\nThe NRA \"Blue Eagle\" campaign.\nNo centro da NIRA estaba a Administraci\u00f3n Nacional da Recuperaci\u00f3n (\"National Recovery Administration\", NRA), dirixida polo antigo xeneral Hugh Johnson. Johnson invitou a cada establecemento comercial da naci\u00f3n a acollerse a un plan de choque denominado \"c\u00f3digo de cobertura\" (\"blanket code\"): un salario m\u00ednimo de entre 20 e 40 centavos por hora, unha xornada semanal m\u00e1xima de 35 a 40 horas, e a abolici\u00f3n do traballo infantil. Johnson e Roosevelt afirmaron que o \"c\u00f3digo de cobertura\" levantar\u00eda o poder de compra polo mi\u00fado e aumentar\u00eda o emprego.\nPara mobilizar a axuda pol\u00edtica para o NRA e as administraci\u00f3ns do \"c\u00f3digo de cobertura\", Johnson lanzou unha campa\u00f1a publicitaria co\u00f1ecida como a \"aguia azul do NRA\"; estas \"aguias azuis\" expor\u00edanse nos establecementos comerciais que aceptasen as provisi\u00f3ns do c\u00f3digo de cobertura. As bandeiras azuis da aguia, os carteis e os adhesivos, co lema \"facemos a nosa parte\" axi\u00f1a foron visibles nas tendas e lugares de traballo de todo o pa\u00eds.\nMentres tanto, Johnson necesitaba un apoio p\u00fablico extraordinario e a axuda corporativa que lle aportase forza dabondo \u00f3 negociar os tratados coa patronal e os sindicatos. A cooperaci\u00f3n demostrou ser unha gran carga; unha firma pod\u00eda, despois de todo, non facer caso de tales c\u00f3digos na procura de vantaxes competitivas. No curto prazo, xerouse bastante axuda entre os sectores dominantes da sociedade. Incluso as\u00ed pois, Johnson ga\u00f1ou acordos en case cada industria importante do pa\u00eds.\nEstas, e outras primeiras iniciativas, crearon un apoio popular total para a administraci\u00f3n Roosevelt e pararon o r\u00e1pido desmembramento do sistema financeiro. Pero non pararon, e nin sequera repercutiron na Gran Depresi\u00f3n.\nO New Deal durante o segundo mandato de Roosevelt.\nLogros e fallas lexislativas.\nNa primavera do 1935, en resposta \u00f3s reveses da Corte de Xustiza, un novo escepticismo no Congreso e o clamor popular cada vez maior para unha acci\u00f3n m\u00e1is dram\u00e1tica, a administraci\u00f3n propuxo o endoso de varias iniciativas importantes. A Lei Nacional das Relaci\u00f3ns Laborais (\"National Labor Relations Act\") do 5 de xullo, tam\u00e9n co\u00f1ecida como a Lei Wagner, restablece e consolida as protecci\u00f3ns para a colectividade na NIRA orixinal (agora mesmo declarada inconstitucional). Os novos programas de reconstruci\u00f3n, dos cales o m\u00e1is prominente era a Administraci\u00f3n para o Progreso do Traballo (\"Works Progress Administration\", WPA), crearon centenares de miles de traballos para os parados, que non crearon riqueza para o pa\u00eds no seu conxunto, pero axudou \u00f3 movemento da riqueza. Pero o logro m\u00e1is importante de 1935, e quizais o m\u00e1is importante de todo o New Deal foi a Lei da Seguridade Social (\"Social Security Act\") do 14 de agosto, que estableceu un sistema de protecci\u00f3n para a terceira idade, un seguro de desemprego, e as vantaxes do benestar para os grupos protexidos como os rapaces e os discapacitados dependentes, establecendo un marco para o actual sistema de benestar nos EUA.\nRoosevelt, por\u00e9n, marcado polos triunfos do seu primeiro mandato, col\u00f3case no 1937 nunha posici\u00f3n de control do goberno para afirmar a s\u00faa autoridade, con formas que provocaron unha potente oposici\u00f3n. No primeiro de ano, pediulle \u00f3 Congreso que expandise o n\u00famero de competencias da Corte Suprema, para permitirlle designar a membros af\u00edns \u00e1s s\u00faas ideas, e polo tanto, inclinar o equilibrio ideol\u00f3xico da Corte. Por unha banda, a oferta tivo \u00e9xito, o xu\u00edz Owen Roberts, certamente en resposta \u00e1 ameaza, cambiou a s\u00faa postura e comezou a votar para manter as novas medidas do repartimento, creando con eficacia unha maior\u00eda liberal no \"West Coast Hotel Co. v. Parrish\" e no \"National Labor Relations Board v. Jones &amp; Laughlin Steel Corporation\", e chamou a este cambio un \"interruptor a tempo que aforrou nove\". Pero \"o plan de embalaxe da Corte,\" como era co\u00f1ecido, ocasionou un dano pol\u00edtico duradeiro a Roosevelt e finalmente foi rexeitado polo Congreso en xullo. Case \u00f3 mesmo tempo, a administraci\u00f3n propuxo un plan para reorganizar a rama do Executivo de maneira que aumentar\u00eda perceptiblemente o control do Presidente sobre a burocracia. Polo tanto, o plan de \"Embalaxe da Corte\" de reorganizaci\u00f3n executiva ga\u00f1ou a oposici\u00f3n dos que temeron unha \"ditadura de Roosevelt\" e fallou no Congreso; unha versi\u00f3n recortada da reforma finalmente ga\u00f1ou o pase no 1939.\nConclusi\u00f3ns hist\u00f3ricas.\nOs historiadores de esquerdas e dereitas est\u00e1n polo xeral en desacordo co segundo mandato de Roosevelt. Pola dereita houbo moitos ataques \u00e1 \"ditadura executiva\" do FDR dende os 1930s. Historiadores como John T. Flynn, por exemplo, denunciou o FDR como socialista e desp\u00f3tico no \"mito de Roosevelt\" (1956). Pola outra banda, alg\u00fans historiadores denuncian a natureza \"revolucionaria\" do New Deal como un fen\u00f3meno conservador, e incluso reaccionario.\nNeses tempos, algunhas das novas pol\u00edticas do New Deal foron reco\u00f1ecidas polos seus partidarios como m\u00ednimo, inconstitucionais, pero importantes e necesarias para a sa\u00fade do pa\u00eds. En 1931, o embaixador dos Estados Unidos na Alema\u00f1a, William Dodd, deu un discurso en Berl\u00edn no que describiu o New Deal da seguinte maneira: \"non foi unha revoluci\u00f3n como a xente adoita pensar. Foi unha expansi\u00f3n dos poderes gobernamentais m\u00e1is al\u00e1 das garant\u00edas constitucionais; e case t\u00f3dolos homes por t\u00f3dalas partes esperan que o presidente poida ter \u00e9xito.\" Unha morea de historiadores m\u00e1is recentes basearon a s\u00faa an\u00e1lise do New Deal no axeitado desas acci\u00f3ns.\nDende os anos sesenta, os historiadores da \"Nova Esquerda\", estiveron m\u00e1is a car\u00f3n dos cr\u00edticos m\u00e1is \u00e1speros co New Deal (\"para unha lista de traballos relevantes, vexa a lista das lecturas recomendadas no final do artigo\"). Barton J. Bernstein, nun ensaio de 1968, compilou unha cr\u00f3nica de oportunidades perdidas e respostas inadecuadas \u00f3s problemas. Bernstein argumenta que o New Deal puido salvar o capitalismo de si mesmo, pero fallou, e en moitos casos danou, a quen deber\u00eda de axudar. Paul K. Conkin en \"O New Deal\" (1967) acusou o goberno dos anos trinta polas s\u00faas pol\u00edticas de abandono dos granxeiros marxinais, polo seu fallo en instaurar reformas fiscais progresivas dabondo, e unha xenerosidade excesiva a negocios selectos. Howard Zinn, nun ensaio en 1966, criticou o New Deal por traballar activamente para preservar na realidade os peores males do capitalismo.\nA\u00ednda m\u00e1is, moito dos traballos m\u00e1is recentes sobre o New Deal estiveron menos interesados na cuesti\u00f3n de se o New Deal foi \"conservador\" ou un fen\u00f3meno \"revolucionario\" que nas cuesti\u00f3ns das trabas dentro das cal funcionaba. O soci\u00f3logo e pol\u00edtico Theda Skocpol, nunha serie influente de artigos, acentuou a aplicaci\u00f3n da \"capacidade do estado\" como unha actuaci\u00f3n normalmente eivada. As ideas ambiciosas do proxecto fracasaron acot\u00edo, e segundo esta historiadora, pola ausencia de burocracia coa capacidade necesaria, e a mestr\u00eda para administrala. Outros traballos recentes resaltan outras trabas que o New Deal encontrou, como que o Congreso e certos segmentos da poboaci\u00f3n continuaron fortes coas desconfianzas conservadoras no goberno. As\u00ed alg\u00fans eruditos falan de que o New Deal non foi sinxelamente un produto dos seus soportes liberais, sen\u00f3n tam\u00e9n un produto das presi\u00f3ns dos seus opositores conservadores.\nO New Deal e o \"Estado Intermediario\".\nGoberno, emprego, e arbitraxe dos negocios.\nA pesar do triste r\u00e9cord na axuda dos granxeiros marxinais e os americanos africanos, entre outros, contrastando coa s\u00faa xenerosidade acot\u00edo mimando certos intereses dos negocios, o efecto do New Deal foi elevar e consolidar os novos grupos de interese para permitirlles competir, co goberno federal desenvolv\u00e9ndose coma un eficaz \u00e1rbitro entre t\u00f3dolos elementos e clases da sociedade, actuando coma unha forza que poder\u00eda mediar cando fose necesario para axudar a alg\u00fans grupos e para limitar a enerx\u00eda doutros. \u00d3 cabo dos anos trinta, os negocios dos EUA encontr\u00e1ronse a si mesmos competindo pola influencia cos crecentes movementos sindicais, chegando \u00e1 mobilizaci\u00f3n total e acci\u00f3ns militantes; cunha econom\u00eda agr\u00edcola organizada, debido \u00e1s d\u00e9cadas de organizaci\u00f3n agraria e \u00e1 axitaci\u00f3n que datan das asociaci\u00f3ns agr\u00edcolas, e a formaci\u00f3n do Partido Populista no final do s\u00e9culo XIX; e con consumidores despertos. O New Deal acadou isto creando unha serie de instituci\u00f3ns do Estado que magnificamente, e permanentemente, ampliaron o papel do goberno federal na vida dos Estados Unidos. \u00d3 goberno agora confi\u00f3uselle a tarefa de proporcionar polo menos a axuda m\u00ednima dos pobres e parados; protexer os dereitos dos sindicatos; estabilizar o sistema de actividades bancarias; a cobertura da xente con ingresos baixos; regular os mercados financeiros; o subsidio da produci\u00f3n agr\u00edcola; e facer moitas outras cousas que non foran previamente responsabilidades federais.\nDeste xeito, quizais a herdanza m\u00e1is forte do New Deal, noutras palabras, foi facer do goberno federal un protector dos grupos de interese e un supervisor da competici\u00f3n entre eles. Coma resultado do New Deal, a vida pol\u00edtica e econ\u00f3mica dos Estados Unidos chegou a ser moito m\u00e1is competitiva que antes, cos traballadores, os labregos, os consumidores, e outros capaces de premer coas s\u00faas demandas \u00f3 goberno de maneiras soamente dispo\u00f1ibles \u00f3 mundo corporativo. Polo tanto, a descrici\u00f3n que acot\u00edo se usa co goberno do New Deal foi a de \"estado de corredores\", un estado que manexaba as demandas e competencias de numerosos grupos.\nAs asunci\u00f3ns liberais de que o New Deal actuaba coma se fose o inimigo dos intereses dos negocios privados estaba sendo desafiada. Despois de todo, en moitos casos, os novos pulos do New Deal foron pensados para realzar a posici\u00f3n dos emprendedores privados, especialmente das s\u00faas preocupaci\u00f3ns de excedente de inflaci\u00f3n, po\u00f1endo ocasionalmente en perigo algunhas das metas liberais da reforma que alg\u00fans funcionarios da administraci\u00f3n emprenderon. O New Deal tam\u00e9n realzou as posici\u00f3ns dalg\u00fans grupos que previamente prexudicaba, pero non fixo moito ou nada para moitos outros, especialmente negros, labregos a renda, e pobres urbanos\nAs\u00ed, non transformou o capitalismo americano de ningunha maneira xenu\u00edna e radical. Excepto no campo das relaci\u00f3ns do emprego, segu\u00eda habendo enerx\u00eda corporativa case libre da regulaci\u00f3n ou do control do goberno durante o 1945 como fora no 1933. Pero o \"New Deal\" creou os alicerces do estado de benestar americano, cos seus moitos programas de reconstruci\u00f3n, e por riba de todo, a trav\u00e9s do sistema da Seguridade Social. Os inhibidos conservadores \"New Dealers\" tra\u00eddos a esta tarefa, asegur\u00e1ronse de que o sistema de benestar fose limitado. Incluso os \"New Dealers\" m\u00e1is progresistas foron algo sospeitosos co poder federal, as vantaxes expansivas do benestar e os enormes gastos do goberno.\nO \"Estado Intermediario\" e os intereses marxinais.\nO \"estado intermediario\" do \"New Deal\" ofrecer\u00eda unha axuda demasiado d\u00e9bil coa asistencia \u00f3s grupos con menos influencia, ou unha axuda non visible dabondo para despertar unha extensa axuda p\u00fablica.\nO grupo m\u00e1is notorio que recibe moita menos influencia ca outras no Estado Intermediario foron os afroamericanos. A administraci\u00f3n de Roosevelt non considerou os negros americanos como grupo de interese potente, capaz de desafiar seriamente \u00e1s forzas discriminatorias contra el. Mentres que a administraci\u00f3n de Roosevelt, a diferenza do anterior presidente dem\u00f3crata Woodrow Wilson que non aumentou a presi\u00f3n discriminatoria contra os afroamericanos, el no goberno fixo relativamente pouco para axudar a levantar a situaci\u00f3n social dos afroamericanos.\nPara darlle cr\u00e9dito \u00e1 s\u00faa administraci\u00f3n, Roosevelt designou un n\u00famero sen precedente de afroamericanos nas posici\u00f3ns de segundo nivel, se cadra debido \u00e1 influencia da s\u00faa esposa, Eleanor, decididamente en contra da discriminaci\u00f3n. E o afroamericano beneficiouse significativamente, a\u00ednda que de maneira limitada, dos programas de reconstruci\u00f3n do New Deal, debido en gran medida \u00f3s esforzos de Harold L. Ickes, quen intentou asegurarse de que no seu programa non se exclu\u00edse \u00f3s negros. Como consecuencia de todo isto, preto do 1936, a extensa maior\u00eda votar\u00eda dem\u00f3crata. Isto marcou un r\u00edxido cambio xa que no 1932, unha extensa maior\u00eda votara republicano. Deste xeito, o New Deal establece unha nova alianza pol\u00edtica entre os afroamericanos e os dem\u00f3cratas, que logrou sobrevivir ata os nosos d\u00edas.\nPola outra banda, sen pensar nos afroamericanos como un grupo de intereses cr\u00edtico, pensou que outras materias eran moito m\u00e1is incitantes que a discriminaci\u00f3n racial. Sen querer perder nunca o apoio dos dem\u00f3cratas do Sur, declinou o seu apoio \u00e1 lexislaci\u00f3n para declarar o linchamento ilegal, mentres que, dunha forma hip\u00f3crita, denunciaba o linchamento en p\u00fablico nos seus discursos.\nEstivo en contra de prohibir o \"imposto de votaci\u00f3n\". A parte desta medida, rexeitou usar as axencias de reconstruci\u00f3n para desafiar os patr\u00f3ns locais da discriminaci\u00f3n; o NRA tolerou pr\u00e1cticas entendidas de pagarlles \u00f3s negros menos c\u00f3s brancos. Os afroamericanos foron exclu\u00eddos en gran parte do emprego no TVA; o FHA rexeitou proporcionar hipotecas \u00f3s negros que se mov\u00edan nas veci\u00f1anzas brancas; e o AAA foi ineficaz na protecci\u00f3n dos intereses dos xornaleiros negros e labregos arrendatarios.\nNon obstante, o New Deal puxo os alicerces para o \"Estado Intermediario\" que se ver\u00eda ampliado unha xeraci\u00f3n m\u00e1is tarde, sobre todo a trav\u00e9s do traballo do seguinte movemento liberal das dereitos civ\u00eds para reformar a Gran Sociedade de abrazar os grupos marxinais na nova coalici\u00f3n do New Deal, especialmente as minor\u00edas raciais e \u00e9tnicas.\nO New Deal e a recuperaci\u00f3n econ\u00f3mica.\nO New Deal e a econom\u00eda keynesiana.\nComezando os anos 30, o economista ingl\u00e9s John Maynard Keynes escribiu a \"A Teor\u00eda Xeral da Ocupaci\u00f3n, o Xuro e o Di\u00f1eiro\", na que avoga por programas de d\u00e9ficit no traballo p\u00fablico como maneira de recuperar a econom\u00eda brit\u00e1nica da depresi\u00f3n. A\u00ednda que nunca mencionou a pol\u00edtica fiscal na \"Teor\u00eda Xeral\", e pola outra banda, apoiaba a necesidade de socializar os investimentos, Keynes levou a cabo unha revoluci\u00f3n te\u00f3rica, m\u00e1is que unha revoluci\u00f3n pol\u00edtica. Para manter a xente completamente empregada, os gobernos necesitar\u00edan entrar en d\u00e9ficit cando a econom\u00eda rec\u00faa, porque o sector privado non fai os investimentos necesarios, segundo Keynes.\nA visita de Keynes \u00e1 Casa Branca, no 1934 para impulsar a Roosevelt a entrar en d\u00e9ficit foi un desastre. Un Roosevelt abafado queixouse \u00f3 Secretario de Emprego, Frances Perkins, \"deixou un complicado xogo de figuras... m\u00e1is ben \u00e9 un matem\u00e1tico que un economista pol\u00edtico\". Keynes, frustrado tam\u00e9n co encontro, comentou m\u00e1is tarde \u00f3 secretario Perkins, que \"supuxen que o Presidente era m\u00e1is educado, economicamente falando\"\nE mentres a Depresi\u00f3n alumeaba, Roosevelt intentou obras p\u00fablicas, subsidios para o agro, e outros instrumentos para recomezar a econom\u00eda, pero nunca desistiu de balancear o orzamento. O desemprego continuou sendo alto nos anos do \"New Deal\", posiblemente como resultado deste achegamento.\nA Recesi\u00f3n do 1937 e a recuperaci\u00f3n.\nA administraci\u00f3n de Roosevelt comezou un novo asalto no segundo mandato, que xogou o seu papel nunha nova inmersi\u00f3n na Gran Depresi\u00f3n, comezando no maio de 1937 e continuando no xu\u00f1o do 1938, deixando o desemprego no 14,3% no 1937, e crecendo ata o 19.0% no 1938 (nos EUA as estat\u00edsticas mensuais nos aparecen ata o 1948). A administraci\u00f3n reaccionou cunha campa\u00f1a ret\u00f3rica contra o poder dos monopolios, que foi tachada como a causa desta nova inmersi\u00f3n. O presidente designou unha nova direcci\u00f3n agresiva da divisi\u00f3n da competencia no Departamento de Xustiza, que alg\u00fans economistas culparon por agravar a\u00ednda m\u00e1is a sa\u00fade da econom\u00eda. Este esforzo perdeu a s\u00faa eficacia unha vez que a segunda guerra mundial comeza e col\u00f3case como o novo problema. As demais respostas da administraci\u00f3n para chegar \u00e1s causas da Gran Depresi\u00f3n no 1937 tivo moitos m\u00e1is resultados tanxibles.\nFacendo caso omiso das protestas do Departamento de Facenda e respondendo as medidas pedidas polos novos economistas conversos \u00f3 Keynesianismo na s\u00faa administraci\u00f3n, Roosevelt emprendeu unha nova tentativa para acadar o ant\u00eddoto da depresi\u00f3n, abandonando os seus esforzos de axustar o orzamento e lanzando un programa para investir 5 mil mill\u00f3ns de d\u00f3lares na primavera de 1938, nun esforzo de aumentar o poder adquisitivo da poboaci\u00f3n. En 1938, Roosevelt abraza definitivamente o programa do \"matem\u00e1tico\" brit\u00e1nico, Keynes.\nCando poucos norteamericanos co\u00f1ec\u00edan as ideas de John Maynard Keynes, o economista que pronto transformar\u00eda o pensamento econ\u00f3mico en todo o mundo, Roosevelt explicou o seu programa nunha conferencia na que argumentou que o goberno \"cre nunha mellor\u00eda econ\u00f3mica\", facendo \"incrementar o poder adquisitivo da naci\u00f3n\". Este cambio na pol\u00edtica da administraci\u00f3n marcaba un punto important\u00edsimo \u00e1 teor\u00eda econ\u00f3mica de Keynes, d\u00e1ndolle a necesaria lexitimidade. A\u00ednda que os \"New Dealers\" non a realizaron nese momento, a administraci\u00f3n axudou para establecer a base das novas pol\u00edticas fiscais federais, que aporta un pulo \u00f3 goberno nos anos de posguerra\nA segunda guerra mundial e a Gran Depresi\u00f3n.\nA Gran Depresi\u00f3n, por\u00e9n, continuou ata que os EUA entraron na segunda guerra mundial; Roosevelt, despois de que a guerra estalase en Europa e Asia, ti\u00f1a poucas opci\u00f3ns. Baixo circunstancias especiais da mobilizaci\u00f3n da guerra, o gasto masivo da econom\u00eda parec\u00eda alzar a actuaci\u00f3n econ\u00f3mica, que ga\u00f1ou o apoio incluso dos republicanos. Estes acontecementos magnificaron o papel do goberno federal nos resultados da econom\u00eda nacional. No 1929, os gastos federados acadaban un 3% do PIB. Entre 1933 e 1939, o gasto federal tripl\u00edcase, e crit\u00edcase que Roosevelt estea transformando Am\u00e9rica nun estado socialista. Por\u00e9n, a pesar de que o novo repartimento era, de lonxe, m\u00e1is pequeno que o esforzo da guerra. No primeiro ano de paz no 1946, o gasto federal a\u00ednda ascendeu a 62 mil mill\u00f3ns de d\u00f3lares, o 30% do PIB. Os tempos de guerra e outras medidas pod\u00edan proporcionar unha sa\u00edda enorme de fondos. Entre 1939 e 1944 (o pico da produci\u00f3n nos tempos de guerra), o gasto da naci\u00f3n case se dobra. Isto, xunto co recrutamento e a morte dos soldados, significou a ca\u00edda do desemprego do 14% en 1940 ata menos do 2% en 1943, e a man de obra creceu en dez mill\u00f3ns. A econom\u00eda da guerra non se baseaba na empresa libre, sen\u00f3n que era o resultado da sectorizaci\u00f3n do gasto do goberno e o seu financiamento.\nNa opini\u00f3n de moitos economistas, foi o gasto deficitario da segunda guerra mundial, non o New Deal, o que finalmente rematou a crise da Gran Depresi\u00f3n. Nin sequera o New Deal cambiou substancialmente a distribuci\u00f3n de poder dentro do capitalismo dos Estados Unidos, e s\u00f3 tivo un pequeno impacto na distribuci\u00f3n da riqueza entre a poboaci\u00f3n.\nO Legado do New Deal.\nO New Deal non acabou coa depresi\u00f3n, pero axudou a previr que a econom\u00eda seguise a decaer m\u00e1is a\u00ednda creando funci\u00f3ns de regulamento do goberno federal de xeito que axudaron a estabilizar \u00e1reas problem\u00e1ticas anteriores da econom\u00eda: o mercado de valores, o sistema bancario e outros. Produciu unha nova coalici\u00f3n pol\u00edtica que sostivo o Partido Dem\u00f3crata como o partido maioritario na pol\u00edtica nacional por m\u00e1is dunha xeraci\u00f3n despois do seu propio fin.\nTam\u00e9n comezando a fundaci\u00f3n da era da posguerra, Roosevelt e o New Deal axudou a incrementar o poder do goberno federal na s\u00faa totalidade. Roosevelt estableceu tam\u00e9n a presidencia coma centro preeminente de autoridade dentro do goberno federal. Creando un enorme arsenal de protecci\u00f3ns para os distintos grupos de cidad\u00e1ns, os granxeiros e o resto da xente que sufriu a crise, permit\u00edndolles enfrontar o enorme poder das corporaci\u00f3ns, a administraci\u00f3n de Roosevelt xerou un sistemas de ideas, co\u00f1ecidas despois como o \"liberalismo New Deal\", que perdurou como unha fonte de inspiraci\u00f3n e controversia por d\u00e9cadas e que axudou a darlle forma \u00f3 seguinte gran experimento de reformas liberais, o movemento dos dereitos civ\u00eds e a Gran Sociedade da d\u00e9cada de 1960.\nUnha lista dos programas do New Deal.\nO New Deal constitu\u00edu unha lista de programas inmensa, cualificado coma \"sopa de letras\" polos seus detractores. Estas son as actuaci\u00f3ns do New Deal, a maior\u00eda aprobadas nos primeiros cen d\u00edas da administraci\u00f3n FDR:"}
{"id": "20589", "revid": "34806", "url": "https://gl.wikipedia.org/wiki?curid=20589", "title": "Volc\u00e1n Socompa", "text": "Socompa \u00e9 un volc\u00e1n na fronteira noroeste da Arxentina con Chile, a 6. 051 m de altitude."}
{"id": "20590", "revid": "1131", "url": "https://gl.wikipedia.org/wiki?curid=20590", "title": "Pico do Cabuji", "text": "O Pico do Cabuxi (en tup\u00ed-guaran\u00ed, \"peito de moza\"), co 590 m de altitude, \u00e9 un volc\u00e1n extinto localizado no l\u00edmite entre os municipios de Lajes e Angicos, no estado de R\u00edo Grande do Norte, Brasil. A s\u00faa imaxe, bastante difundida no estado, \u00e9 practicamente un dos seus s\u00edmbolos informais.\nControversia hist\u00f3rica.\nO investigador Lenine Pinto defende a tese de que o Brasil foi descoberto na rexi\u00f3n do actual municipio de Touros, R\u00edo Grande do Norte, e que o verdadeiro Monte Pascoal ser\u00eda o Pico do Cabuxi.\nA s\u00faa tese foi descrita no libro \"Reinven\u00e7\u00e3o do Descobrimento\", publicado en 1998."}
{"id": "20591", "revid": "1131", "url": "https://gl.wikipedia.org/wiki?curid=20591", "title": "Volc\u00e1n de Fuencaliente", "text": "O Volc\u00e1n de Fuencaliente foi unha erupci\u00f3n do volc\u00e1n de Cumbre Vieja, en La Palma, Canarias, que tivo lugar en 1677. O volc\u00e1n destru\u00edu o balneario de Fuente Santa. Actualmente s\u00f3 quedan as coladas do volc\u00e1n, pois os conos foron destru\u00eddos polo concello de Fuencaliente de La Palma para constru\u00edr un aparcadoiro de pago para os turistas que visitan o veci\u00f1o Volc\u00e1n de San Antonio, que se trata dun gran cono prehist\u00f3rico, que \u00e9 comunmente confundido co Volc\u00e1n de Fuencaliente. Est\u00e1 protexido dentro do Monumento Natural dos Volc\u00e1ns de Tenegu\u00eda."}
{"id": "20592", "revid": "98629", "url": "https://gl.wikipedia.org/wiki?curid=20592", "title": "Monumento Natural dos Volc\u00e1ns de Tenegu\u00eda", "text": "O Monumento Natural dos Volc\u00e1ns de Tenegu\u00eda \u00e9 unha zona protexida da illa da Palma, nas Canarias, situada no municipio de Fuencaliente de La Palma.\nFoi creado pola Lei 12/1987 de 19 de xu\u00f1o, pola que se declaraban os espazos protexidos das Canarias. Segregouse do Parque Natural de Cumbre Vieja pola Lei 13/1994 de 22 de decembro. Protexeuse para preservar os espectaculares conos e coladas de erupci\u00f3ns hist\u00f3ricas e prehist\u00f3ricas que ocorreron nel. Entre elas as do Volc\u00e1n Tenegu\u00eda e o Volc\u00e1n de Fuencaliente. Ademais pos\u00fae unha interesante mostra de biodiversidade en terreos recentemente formados, como \"Anataelia lavicola\", bri\u00f3ns e \"bejeque\". O parque cobre 857,4 hect\u00e1reas."}
{"id": "20593", "revid": "98629", "url": "https://gl.wikipedia.org/wiki?curid=20593", "title": "Volc\u00e1n Tenegu\u00eda", "text": "O volc\u00e1n de Tenegu\u00eda foi a \u00faltima erupci\u00f3n volc\u00e1nica en Espa\u00f1a. Tivo lugar no volc\u00e1n de Cumbre Vieja (que \u00e9 o volc\u00e1n propiamente dito), na illa da Palma, Canarias, en 2021.\nO seu nome prov\u00e9n dun roque pr\u00f3ximo moi famoso que cont\u00e9n petr\u00f3glifos guanches. Antes de entrar en erupci\u00f3n xa se produciran numerosos terremotos cuxa intensidade \u00eda en aumento, o que alertou os veci\u00f1os de Fuencaliente de La Palma, de onde xurdiu o volc\u00e1n. A erupci\u00f3n durou desde o 26 de outubro de 1971 at\u00e9 o 28 de novembro dese ano. Foi unha erupci\u00f3n relativamente curta, a m\u00e1is curta das hist\u00f3ricas das Canarias, sobre todo se se compara coa que durou 6 anos en Lanzarote no s\u00e9culo XVIII.\nEste volc\u00e1n foi o \u00fanico que tivo v\u00edtimas mortais nas Canarias. Tratouse dun fot\u00f3grafo descoidado que se aproximou demasiado ao volc\u00e1n, cuxos gases t\u00f3xicos aspirou e asfixiouse. O volc\u00e1n produciu danos materiais aos cultivos de vide da zona e destru\u00edu unha praia, a\u00ednda que logo se formou outra grazas \u00e1s s\u00faas coladas. Non lle afectou \u00e1s zonas poboadas e grazas \u00e1 proximidade da costa, a lava vertida ao mar, solidific\u00e1ndose, fixo aumentar un pouco o tama\u00f1o da illa.\nO volc\u00e1n converteuse nun atractivo tur\u00edstico, e numerosos voos ch\u00e1rter e frecuencias especiais foron programadas para cubrir a demanda de pasaxes dos turistas que quer\u00edan ver o volc\u00e1n. Tam\u00e9n foi un foco importante de atenci\u00f3n e estudo para os cient\u00edficos da \u00e9poca.\nO volc\u00e1n forma parte do Monumento Natural dos Volc\u00e1ns de Tenegu\u00eda."}
{"id": "20594", "revid": "1131", "url": "https://gl.wikipedia.org/wiki?curid=20594", "title": "Commonwealth de Naci\u00f3ns", "text": "A Commonwealth ou Commonwealth of Nations \u00e9 o nome en ingl\u00e9s dunha asociaci\u00f3n de territorios aut\u00f3nomos, mais dependentes do Reino Unido, creada en 1931 e formada actualmente por 54 estados, a maior\u00eda dos cales independentes pero inclu\u00edndo alg\u00fans que a\u00ednda mante\u00f1en lazos pol\u00edticos coa antiga potencia colonial.\nCoa progresiva perda de poder da Gran Breta\u00f1a sobre as s\u00faas colonias a partir de mediados do s\u00e9culo XIX, a poboaci\u00f3n branca conseguiu a autonom\u00eda, primeiro coa concesi\u00f3n do estatuto de Dominio brit\u00e1nico (Canad\u00e1, Australia, Nova Zelandia, Sur\u00e1frica e Terra Nova). O termo \"Commonwealth\" foi utilizado por vez primeira en 1917 como sin\u00f3nimo de Imperio Brit\u00e1nico para designar a asociaci\u00f3n existente entre a Gran Breta\u00f1a e estes Dominios. Coa primeira guerra mundial e a aceleraci\u00f3n da descomposici\u00f3n do imperio, os Dominios foron accedendo \u00e1 s\u00faa independencia. O Imperio comezou a transformarse na \"British Commonwealth of Nations\" tras as conferencias imperiais de Londres de 1922 e 1926. Foi definida xuridicamente no Estatuto de Westminster (1931), que inclu\u00eda a Gran Breta\u00f1a, os Dominios e os protectorados. O rei de Inglaterra segu\u00eda sendo o xefe de estado e o gobernador xeral represent\u00e1bao en cada pa\u00eds membro.\nO nome orixinal era \"British Commonwealth\" (Comunidade Brit\u00e1nica) at\u00e9 1946. Ao ano seguinte, os Com\u00fans accederon a que todos os antigos territorios do Imperio formasen parte da Commonwelth. As\u00ed entraron a India, Sri Lanka e Paquist\u00e1n. Por\u00e9n, Irlanda e Myanmar abandon\u00e1rona unha vez lograda a s\u00faa independencia.\nSegundo as colonias ian accedendo \u00e1 independencia, pasaban a formar parte da Commonwelth. Chipre, independizado en 1960, entrou no ano seguinte. Sur\u00e1frica foi expulsada en 1961 pola s\u00faa pol\u00edtica de apartheid (ingresou de novo en 1994). Rodesia (hoxe Cimbabue) foi exclu\u00edda ao proclamar unilateralmente a s\u00faa independencia. Paquist\u00e1n abandonouna en 1972 coa secesi\u00f3n de Bangladesh (a\u00ednda que ingresou de novo en 1989). As illas Fidxi entraron en 1987.\nA Rei Carlos III \u00e9 actualmente o xefe titular da asociaci\u00f3n. Esta f\u00f3rmula foi inventada en 1950 cando a India se converteu en rep\u00fablica e, a\u00ednda que non reco\u00f1ecendo a Xurxo VI como xefe de estado, reco\u00f1ec\u00edao como o \"s\u00edmbolo da asociaci\u00f3n libre de naci\u00f3ns\".\nA Commonwealth ten historicamente por obxectivo promover a integraci\u00f3n entre as ex-colonias do Reino Unido, concedendo beneficios e facilidades comerciais, mais agora os seus obxectivos incl\u00faen a asistencia educativa aos seus pa\u00edses membros e a harmonizaci\u00f3n das s\u00faas pol\u00edticas.\nA maior\u00eda dos membros da Commonwealth son antigas colonias do Reino Unido, coa excepci\u00f3n not\u00e1bel de Mozambique, antiga colonia portuguesa que accedeu a asociaci\u00f3n en 1995, co apoio dos seus veci\u00f1os, que eran antigas colonias brit\u00e1nicas. (Cimbabue sa\u00edu da Commonwealth en 2004.)\nOutros pa\u00edses, como Australia, contin\u00faan reco\u00f1ecendo o monarca do Reino Unido como xefe de estado, representado por un gobernador e usan a palabra Commonwealth como t\u00edtulo do seu estado.\nOs 50 estados membros constit\u00faen unha asociaci\u00f3n que carece de goberno central, de instituci\u00f3ns xur\u00eddicas e de organizaci\u00f3n administrativa. \u00c1s s\u00faas Conferencias Xerais asisten os primeiros ministros e, desde 1965, conta cunha Secretar\u00eda Xeral asociada ao Foreign Office. Dentro da Commonwealth funciona un sistema de intercambio comercial denominado sistema de \"preferencias\", polo que as mercador\u00edas procedentes dos estados membros gozan de privilexios de importaci\u00f3n. Coa entrada do Reino Unido na CEE e na Uni\u00f3n Europea, estas preferencias deberon ser reformuladas. A convenci\u00f3n de Lom\u00e9 (1975) ratifica esta situaci\u00f3n especial."}
{"id": "20597", "revid": "98629", "url": "https://gl.wikipedia.org/wiki?curid=20597", "title": "Posterior", "text": "En fon\u00e9tica, ch\u00e1maselle posterior ao fonema que se realiza na parte de atr\u00e1s da cavidade bucal, por oposici\u00f3n aos fonemas anteriores, que se realizan na parte do padal, dos dentes ou dos labios."}
{"id": "20598", "revid": "22570", "url": "https://gl.wikipedia.org/wiki?curid=20598", "title": "Anterior", "text": "En fon\u00e9tica, ch\u00e1maselle anterior ao fonema que se realiza na parte de diante da cavidade bucal, por oposici\u00f3n aos fonemas posteriores, que se realizan na parte de atr\u00e1s."}
{"id": "20600", "revid": "101", "url": "https://gl.wikipedia.org/wiki?curid=20600", "title": "Potencias centrais", "text": ""}
{"id": "20602", "revid": "197", "url": "https://gl.wikipedia.org/wiki?curid=20602", "title": "Antimentalismo", "text": "O antimentalismo \u00e9 unha das caracter\u00edsticas da escola de Yale, cuxo representante m\u00e1is co\u00f1ecido \u00e9 Leonard Bloomfield, e que representa en ling\u00fc\u00edstica o aspecto extremo do positivismo.\nBloomfield formula d\u00faas hip\u00f3teses sobre o sentido:\nEn consecuencia, a \"significaci\u00f3n\" dunha forma ling\u00fc\u00edstica \u00e9 a situaci\u00f3n na cal o falante a emprega e a resposta que ela provoca no ouvinte. Non depende, polo tanto, da subxectividade do falante (da s\u00faa maneira de co\u00f1ecer o mundo), pois para el a palabra non \u00e9 un efecto do pensamento.\nEsta an\u00e1lise \u00e9 chamada \"antimentalista\" e insp\u00edrase no behaviourismo. Bloomfield presentou a significaci\u00f3n en termos de est\u00edmulo e resposta, segundo o co\u00f1ecido esquema \"E.r.e.R\": un est\u00edmulo externo (\"E\") leva algu\u00e9n a falar (\"r\"); esta resposta ling\u00fc\u00edstica do falante constit\u00fae para o ouvinte un est\u00edmulo ling\u00fc\u00edstico (\"e\"), que d\u00e1 orixe a unha resposta pr\u00e1ctica (\"R\"). \"E\" e \"R\" son datos extraling\u00fc\u00edsticos e \"e\" e \"r\" fan parte do acto ling\u00fc\u00edstico.\nOs ling\u00fcistas desta escola preoc\u00fapanse s\u00f3 dos acontecementos acces\u00edbeis a todos os observadores (concepci\u00f3n positivista), s\u00f3 con feitos que poidan ser definidos nun espazo e un tempo concretos e s\u00f3 con mecanismos que impliquen operaci\u00f3ns reais e precisas. O obxectivo \u00e9 unha descrici\u00f3n formaliz\u00e1bel, non psicol\u00f3xica, rigorosa e coherente, dos feitos gramaticais"}
{"id": "20603", "revid": "111586", "url": "https://gl.wikipedia.org/wiki?curid=20603", "title": "Apelativo", "text": "Os apelativos son termos da lingua utilizados na comunicaci\u00f3n directa para interpelar o interlocutor. \u00c9 tam\u00e9n un nome com\u00fan, por oposici\u00f3n a nome propio, ou un substantivo sin\u00f3nimo de sobrenome ou alcume.\nTipos.\nP\u00f3dese nomear o interlocutor ou indicar as relaci\u00f3ns sociais que establece o falante. Os apelativos poden ser:\nHai mesmo un uso indirecto que utiliza unha sintaxe particular mediante a que se sit\u00faa ao interlocutor como unha 3\u00aa persoa: \"Espero que a comida fose do agrado da S\u00faa Excelencia\".\nCh\u00e1mase funci\u00f3n apelativa \u00e1 funci\u00f3n gramatical exercida polos apelativos da comunicaci\u00f3n directa. Nas linguas con casos real\u00edzase co vocativo."}
{"id": "20604", "revid": "98629", "url": "https://gl.wikipedia.org/wiki?curid=20604", "title": "Segmentaci\u00f3n de texto", "text": "En ling\u00fc\u00edstica estrutural, a segmentaci\u00f3n de texto \u00e9 un procedemento consistente en dividir un enunciado en unidades discretas que representan, cada unha delas, un morfema. Cada morfema pode ser, a continuaci\u00f3n, segmentado nas s\u00faas unidades constitu\u00edntes, os fonemas.\nPara segmentar hai que ir identificando as unidades discretas mediante a operaci\u00f3n de conmutaci\u00f3n. Para isto \u00e9 preciso ter clasificadaas as unidades conforme \u00e1s relaci\u00f3ns paradigm\u00e1ticas que establecen entre si.\nPor exemplo, tendo os enunciados \"A mesa \u00e9 grande\", \"A mesa \u00e9 pequena\", \"As mesas son pequenas\", \"As mesas son grandes\" etc., p\u00f3dese illar a unidade discreta \"mesa\" pola s\u00faa aparici\u00f3n en contextos id\u00e9nticos (\"a -- \u00e9\") e diferentes (\"as -- son\")."}
{"id": "20605", "revid": "1131", "url": "https://gl.wikipedia.org/wiki?curid=20605", "title": "Montemor-o-Velho", "text": "Montemor-o-Velho \u00e9 unha vila portuguesa que conta con aproximadamente 3.000 habitantes. Sit\u00faase no distrito de Co\u00edmbra, na antiga provincia da Beira Litoral, a medio cami\u00f1o entre Figueira da Foz e Co\u00edmbra.\nHistoria.\nMontemor-o-Velho \u00e9 unha antiga vila con vestixios que se remontan \u00e1 Prehistoria, concretamente ao per\u00edodo Neol\u00edtico. Existen referencias documentais ao seu castelo desde o s\u00e9culo IX. En 848, Ramiro I de Asturias pasou a dominar o castelo de Montemor, mais a reconquista definitiva do Mondego foi emprendida polo Rei Fernando I de Le\u00f3n, que entregou o castelo ao Conde Sesnando. Este castelo \u00e9 bastante bonito de visitar, estando en moi bo estado de conservaci\u00f3n. Desde el p\u00f3dese gozar dunha bela vista sobre os arrozais do r\u00edo Mondego e restantes terreos de cultivo.\nA s\u00faa importancia estrat\u00e9xica fixo desta vila un polo de atracci\u00f3n, polo que en 1212 recibiu o seu primeiro foro. Montemor foi a\u00ednda, durante s\u00e9culos, terra de infantado, primeiro de Sancho I de Portugal e Tareixa de Portugal e despois de Afonso IV de Portugal (1322) e mais de Pedro de Portugal, Duque de Co\u00edmbra (1416). En 1472, Afonso V de Portugal fixo Marqu\u00e9s de Montemor-o-Velho a D. Jo\u00e3o de Portugal, m\u00e1is tarde Duque de Bragan\u00e7a."}
{"id": "20608", "revid": "98629", "url": "https://gl.wikipedia.org/wiki?curid=20608", "title": "Volvo Ocean Race", "text": "A Volvo Ocean Race \u00e9 unha regata de embarcaci\u00f3ns a vela que d\u00e1 a volta completa ao mundo. Est\u00e1 organizada polo fabricante sueco de autom\u00f3biles Volvo e ata a edici\u00f3n de 2005 sempre fixera a sa\u00edda inaugural de portos brit\u00e1nicos: o 12 de novembro dese ano, sa\u00edu de Vigo apadri\u00f1ada por el-Rei Xo\u00e1n Carlos I, a\u00ednda que os veleiros estivesen previamente atracados no porto de Sanxenxo. A organizaci\u00f3n da regata foi subvencionada con 15.000.000 euros por parte de Xunta de Galicia.\nAs embarcaci\u00f3ns que participan na proba pertencen todas ao mesmo modelo, o Volvo Open 70, con pequenas variaci\u00f3ns nos materiais e en aspectos m\u00ednimos do dese\u00f1o dependendo dos fabricantes.\nA proba desenv\u00f3lvese por tiradas, que van combinando percorridos en mar aberto, que poden durar entre unha semana e mes e medio de navegaci\u00f3n, con regatas en porto ou nas s\u00faas proximidades, que duran media xornada.\nEdici\u00f3n 2005-06.\nParticipaci\u00f3n galega.\nNa edici\u00f3n de 2005-06 houbo unha dobre participaci\u00f3n galega. Dunha banda o coru\u00f1\u00e9s Chuny Berm\u00fadez navegou embarcado na tripulaci\u00f3n brasileira do Brasil 1. A s\u00faa embarcaci\u00f3n quedou na terceira posici\u00f3n no final.\nPor outra parte, a embarcaci\u00f3n espa\u00f1ola do Movistar estaba patroneada por Pedro Campos e contou en tres tiradas coa participaci\u00f3n do pontevedr\u00e9s Fernando Echavarri. O Movistar sufriu unha grave avar\u00eda na tirada que cruzaba o Atl\u00e1ntico con destino en Portsmouth e a tripulaci\u00f3n abandonou o barco, que desapareceu ao oeste de Irlanda.\nEdici\u00f3n 2008-09.\nA edici\u00f3n de 2008 sa\u00edu do porto de Alacant. Tam\u00e9n foi inaugurada polo rei de Espa\u00f1a.\nRuta.\nA ruta tam\u00e9n incl\u00fae sete \"metas voantes\" (en Fernando de Noronha, Mauricio, Pulau We Indonesia, Latitude 36S, Cabo de Fornos, Fernando de Noronha e St Johns de Terra Nova). Os barcos obte\u00f1en a metade da puntuaci\u00f3n nestas metas voantes o igual que nas InPort Races."}
{"id": "20609", "revid": "89787", "url": "https://gl.wikipedia.org/wiki?curid=20609", "title": "Murgu\u00eda (revista)", "text": "Murgu\u00eda. Revista Galega de Historia, chamada as\u00ed en referencia \u00e1 Manuel Murgu\u00eda, un dos historiadores m\u00e1is sobranceiros de e sobre Galicia, \u00e9 unha publicaci\u00f3n semestral editada en Santiago de Compostela inicialmente baixo os auspicios da Asociaci\u00f3n Galega de Historiadores e do grupo \"Colectivo Murgu\u00eda\", e na actualidade polo Instituto Galego de Historia. Est\u00e1 dirixida polo doutor en Historia Contempor\u00e1nea Ux\u00edo-Breog\u00e1n Di\u00e9guez Cequiel e coordenada pola doutora en Historia Medieval Alexandra Cabana Outeiro, fundadores da publicaci\u00f3n.\nComezou a s\u00faa andaina no ano 2003, tendo publicados 36 volumes at\u00e9 finais de 2018. O seu ISSN \u00e9 1696-9197 e o seu dep\u00f3sito legal \u00e9 C-1640-2003. Inicialmente cunha periodicidade cuadrimestral, desde 2012 ed\u00edtase cada seis meses."}
{"id": "20611", "revid": "15490", "url": "https://gl.wikipedia.org/wiki?curid=20611", "title": "Uni\u00f3n Libre", "text": "\"Uni\u00f3n Libre. Cadernos de vida e culturas\" \u00e9 unha revista de creaci\u00f3n e pensamento aberta a temas vitais e interculturais de Galicia e do mundo, con especial atenci\u00f3n \u00e1 memoria hist\u00f3rica e cun dese\u00f1o art\u00edstico integral. Ten como obxectivo a divulgaci\u00f3n da creaci\u00f3n multicultural dende perspectivas libertarias, abertas, cr\u00edticas e independentes.\nCaracter\u00edsticas.\nCoordinada dende Lugo por Carmen Blanco Garc\u00eda e Claudio Rodr\u00edguez Fer, conta cun comit\u00e9 de redacci\u00f3n internacional composto por Xos\u00e9 Lu\u00eds Axeitos, Vs\u00e9volod Bagno, Diana Conchado, Carme Junyent, Lily Litvak, Mar\u00eda Lopo, Kathleen N. March e Olga Novo.\nEst\u00e1 ilustrada por artistas como Isaac D\u00edaz Pardo ou Sara Lamas. Contou coa colaboraci\u00f3n de escritoras e escritores do pa\u00eds e tam\u00e9n de f\u00f3ra del, como Luz Pozo Garza, Jos\u00e9 \u00c1ngel Valente, Noam Chomsky, Juan Goytisolo, Antonio Gamoneda, Ana Hatherly, Sergio Lima ou Joan Brossa. Recolle, ademais, traduci\u00f3ns ao galego de cl\u00e1sicos er\u00f3ticos latinos e de autores contempor\u00e1neos como Friedrich H\u00f6lderlin, Rimbaud ou Dylan Thomas. Publ\u00edcase anualmente, dende 1996, en Edici\u00f3s do Castro, e polo xeral cada n\u00famero \u00e9 monogr\u00e1fico:\nN\u00fameros.\nComo proxecto de \"Uni\u00f3n Libre\", deu comezo en 2010 a colecci\u00f3n de cadernos gratu\u00edtos Poes\u00eda para tod@s. Esta colecci\u00f3n iniciouse co volume \"Poemas polas v\u00edtimas do 36 en Galicia\". Continuou con \"Poemas para Lugo\", \"Poemas para lucenses\", \"Poemas polas v\u00edtimas do 36 nas r\u00edas de Vigo e Pontevedra\", \"Anarquista ou nada (Poemas de memoria libertaria)\" e \"Poemas para pais\". Neles colaboraron Claudio Rodr\u00edguez Fer, Carmen Blanco, Olga Novo e Cristina Fia\u00f1o. \nO seu ISSN \u00e9 1137-1250 e o dep\u00f3sito legal \u00e9 C-1668-1996."}
{"id": "20612", "revid": "98629", "url": "https://gl.wikipedia.org/wiki?curid=20612", "title": "Pintura \u00f3 \u00f3leo", "text": "A pintura \u00f3 \u00f3leo \u00e9 a t\u00e9cnica pict\u00f3rica con cores disoltas en aceite.\nA palabra \u00f3leo v\u00e9n do lat\u00edn \"oleum\", que significa aceite. As\u00ed chamaban \u00f3 aceite sacado da oliva. Existe como sin\u00f3nimo a palabra aceite, que \u00e9 un legado da lingua \u00e1rabe.\nEn arte co\u00f1\u00e9cese como \u00f3leo \u00f3s aceites que se usaban para combinar con outras substancias e obter as\u00ed un produto id\u00f3neo para a pintura e como extensi\u00f3n, deuse en chamar \u00f3leo \u00e1 mesma pintura en si.\nO uso do \u00f3leo co\u00f1\u00e9cese dende a antig\u00fcidade e estaba xa estendido entre os artistas da Idade Media, sobre todo combin\u00e1ndoo coa pintura \u00f3 temple ou \u00f3 fresco. Con esta mestura retocaban as obras realizadas en xeso e consegu\u00edan as\u00ed un secado m\u00e1is r\u00e1pido. Co avance e as investigaci\u00f3ns da alquimia f\u00f3ronse inventando mesturas favorables para os resultados da pintura. O aceite que m\u00e1is se empregaba era o de li\u00f1aza que acostumaba a mesturarse cos pigmentos de minerais que son os que proporcionan a cor, pero cada artista no seu obradoiro ti\u00f1a a s\u00faa propia f\u00f3rmula que gardaba moi en segredo. Moitos seguiron os consellos e experiencias escritos no Tratado do monxe Te\u00f3filo que xa se co\u00f1ece e se menciona no ano 1100.\nEsta pintura obtida coa mestura de \u00f3leos ofrec\u00eda moitas vantaxes \u00f3 pintor, entre outras, o poder realizar a s\u00faa obra lentamente e sen pr\u00e9sas de acabado (\u00f3 contrario do que ocorr\u00eda na pintura \u00f3 fresco), o poder retocar a obra d\u00eda a d\u00eda, variar a composici\u00f3n, as cores etc.\nAs bases sobre as que se aplica o \u00f3leo son diversas, sen que por iso var\u00ede o seu aspecto. O que si var\u00eda \u00e9 a t\u00e9cnica de preparaci\u00f3n destas bases pois \u00e9 moi distinto pintar sobre lenzo, t\u00e1boa, fresco ou cobre. A partir do s\u00e9culo XVII coa arte barroca os pintores elixiron como soporte favorito das s\u00faas pinturas o \u00f3leo ou lenzo. De tal forma tomou importancia o material empregado polos artistas que se empezou a empregar a palabra \"lenzo\" ou \"\u00f3leo\" no canto de \"cadro\" para designar as obras pict\u00f3ricas. Os primeiros grandes artistas de pintura \u00f3 \u00f3leo foron os flamengos.\nVan Eyck utilizaba o \u00f3leo con gran precisi\u00f3n e os venecianos (Tiziano) aproveitar\u00e1n as posibilidades de textura da pintura con base de aceite. A perspectiva a\u00e9rea desenv\u00f3lvea Leonardo da Vinci (a Gioconda) O flamengo Rubens, pintor barroco parte dunha base escura. Estes pintores caracteriz\u00e1banse por ser directos en grao extremo (capas con gran vitalidade e m\u00ednimas correcci\u00f3ns). Rembrandt crear\u00e1 o \"grisaille\"; este converteuse no m\u00e9todo acad\u00e9mico no s\u00e9culo XVIII. No Romanticismo hai maior liberdade t\u00e9cnica. No impresionismo os pintores usan unha t\u00e9cnica m\u00e1is directa. No impresionismo abstracto hai un intento de primar a expresi\u00f3n en lugar da correcci\u00f3n t\u00e9cnica, igual ca nos neoexpresionistas.\nO equipo que usan estes artistas son pinceis (serda branca ou marta vermella, tam\u00e9n de pelo sint\u00e9tico, e diferentes tama\u00f1os), esp\u00e1tula, cabalete e paleta. As t\u00e9cnicas fundamentais son, traballar por capas, ou en directo \"alla Prima\".\n\u00d3leo sobre un muro.\nEn primeiro lugar, o artista disp\u00fa\u00f1ase a preparar a parede para recibir a pintura. A t\u00e9cnica est\u00e1 descrita por Giorgio Vasari (1511-1574), arquitecto e pintor te\u00f3rico da arte italiana:\nPrimeiro sat\u00farase a superficie do enlucido con varias capas de aceite cocido, ata chegar \u00f3 punto en que a parede xa non absorba m\u00e1is. Cando est\u00e1 a superficie seca apl\u00edcase unha capa de branco de chumbo, de aceite, de amarelo de chumbo e de arxila refractaria. Danse as \u00faltimas capas con po de m\u00e1rmore moi fino e cal, m\u00e1is unha aplicaci\u00f3n de aceite de li\u00f1o. Para rematar, est\u00e9ndese unha man de pez grego.\n\u00d3leo sobre lenzo.\nOs artistas preparan a tea ou lenzo antes de comezar a pintura. Prep\u00e1rana cunha man de cola de amid\u00f3n, cola de coello ou de azucre e, cando esta preparaci\u00f3n est\u00e1 seca, eng\u00e1denlle unha capa de xeso, e outra capa de cola en sentido ortogonal \u00e1 anterior. Finalmente rascan a tea para que quede ben lisa.\nActualmente, prep\u00e1rase a tea de li\u00f1o cunha capa de cola de carpinteiro e cando est\u00e1 seca se lle engade unha capa de xeso, l\u00edxase e v\u00f3lvese dar outra capa de xeso.\n\u00d3leo sobre t\u00e1boa.\nEsta t\u00e9cnica deuse sobre todo entre os artistas da pintura flamenga. Preparaban a t\u00e1boa cunha capa de carbonato de cal terroso (creta) branco e cola animal. Desa maneira a madeira resultaba compacta e lisa, \u00e1 espera da pintura.\n\u00c9 importante que a tea a usar se encontre en \u00f3ptimas condici\u00f3ns e de preferencia sexa nova."}
{"id": "20613", "revid": "56817", "url": "https://gl.wikipedia.org/wiki?curid=20613", "title": "Cera", "text": "As ceras son \u00e9steres dos \u00e1cidos graxos con alcohois de peso molecular elevado, \u00e9 dicir, son mol\u00e9culas que se obte\u00f1en por esterificaci\u00f3n dun \u00e1cido graxo cun alcohol monovalente lineal de cadea longa. Por exemplo a cera de abella. Son substancias altamente insolubles en medios acuosos e a temperatura ambiente pres\u00e9ntanse s\u00f3lidas e duras. Nos animais pod\u00e9molas encontrar na superficie do corpo, pel, plumas. En vexetais, as ceras recobren a epiderme de froitos, talos, xunto coa cut\u00edcula ou a suberina, que evitan a perda de auga por evaporaci\u00f3n nas plantas.\nUsos da cera.\nUtilizouse tradicionalmente para facer cirios, para iluminaci\u00f3n, de gran calidade; para encerar madeiras e coiro, como conservante; para encerar teas, impermeabiliz\u00e1ndoas. En cosm\u00e9tica, en forma de cremas ou de ung\u00fcentos, debido \u00e1s s\u00faas propiedades antiinflamatorias e cicatrizantes de moitos dos seus compo\u00f1entes. Outra aplicaci\u00f3n cosm\u00e9tica \u00e9 como depilatorio, xa que o vello se adhire a ela e \u00e9 m\u00e1is doado de retirar, inda que doloroso.\nNa antig\u00fcidade empreg\u00e1base para cerrar os ocos das fiestras en inverno.\nA cera tam\u00e9n \u00e9 unha substancia graxa segregada por gl\u00e1ndulas polas abellas obreiras xoves. Con ela fan os panais e cerran as s\u00faas celas cando est\u00e1n cheas de mel.\nAmais, \u00e9 unha substancia amarelenta segregada por unha gl\u00e1ndula que temos os seres humanos nos o\u00eddos."}
{"id": "20614", "revid": "23204", "url": "https://gl.wikipedia.org/wiki?curid=20614", "title": "Enc\u00e1ustica", "text": "A palabra enc\u00e1ustica deriva do grego \"enkaustikos (\", que quere dicir, gravar a lume.\nEnc\u00e1ustica \u00e9 unha t\u00e9cnica de pintura que se caracteriza polo uso da cera como aglutinante dos pigmentos. A mestura ten efectos moi cubrintes e \u00e9 densa e cremosa. A pintura apl\u00edcase cun pincel ou cunha esp\u00e1tula quente. O acabado \u00e9 un pu\u00eddo que se fai con trapos de li\u00f1o sobre unha capa de cera quente previamente estendida (que neste caso xa non act\u00faa como aglutinante sen\u00f3n como protecci\u00f3n). Esta operaci\u00f3n ch\u00e1mase encaustizaci\u00f3n e est\u00e1 perfectamente descrita por Vitruvio, arquitecto e enxe\u00f1eiro romano (c. 70 a.C.-c. 25 a.C.) que di as\u00ed: \"\"Hai que estender unha capa de cera quente sobre a pintura e a continuaci\u00f3n hai que pulir cuns trapos de li\u00f1o ben secos\".\"\nHistoria.\n\u00c9 unha t\u00e9cnica co\u00f1ecida e utilizada dende a Antig\u00fcidade. Os romanos us\u00e1bana sobre todo en t\u00e1boas. Plinio o vello, enciclopedista romano do s\u00e9culo I describe o uso da enc\u00e1ustica sobre o marfil, t\u00e9cnica que xa ent\u00f3n se consideraba antiga. Tam\u00e9n conta como \u00e9 unha boa t\u00e9cnica para rematar a fabricaci\u00f3n dun barco por ser moi dura e resistente \u00f3 sal e \u00f3s rigores do tempo.\nNa rexi\u00f3n de Fayum, \u00f3 norte de Exipto descubr\u00edronse uns retratos de gran forza expresiva, en sartegos de madeira, realizados en enc\u00e1ustica. Son dos s\u00e9culos I e II. Tam\u00e9n alg\u00fans murais descubertos en Pompeia est\u00e1n feitos con esta t\u00e9cnica.\nNos comezos da Idade Media \u00e9 tam\u00e9n utilizada e, m\u00e1is tarde, en Oriente e no \u00e1mbito cristi\u00e1n, \u00e9 o procedemento m\u00e1is requirido para elaborar as iconas. Un bo exemplo de icona enc\u00e1ustica \u00e9 o da \"Virxe con neno entronizados\" do mosteiro de Santa Catalina do monte Sina\u00ed, en Exipto. Durante os s\u00e9culos seguintes e a partir do VIII e o IX esta t\u00e9cnica cae en desuso ata que reaparece no s\u00e9culo XVIII e XIX, especialmente en Inglaterra e Francia. O pintor franc\u00e9s Eug\u00e8ne Delacroix (1798-1863), utiliza en moitas das s\u00faas obras unhas cores previamente desle\u00eddas con cera. O pintor, escultor e artista gr\u00e1fico Jasper Johns (estadounidense) realiza enc\u00e1usticas sobre tea en obras que anuncian xa o Pop Art.\nPreparaci\u00f3n.\nFac\u00edase unha mestura de cera con pigmentos de cores e engad\u00edase unha soluci\u00f3n que se obti\u00f1a coas cinzas de madeira e auga (soluci\u00f3n alcalina de carbonato e bicarbonato de potasio ou de sodio, unha lixivia da \u00e9poca). A esta combinaci\u00f3n engad\u00edase cola ou resina. Quent\u00e1base a superficie a pintar e tam\u00e9n as esp\u00e1tulas cos braseiros chamados \"cauterium\". \u00c1s veces fac\u00edase primeiro o debuxo grav\u00e1ndoo coa esp\u00e1tula quente e despois ench\u00edase a incisi\u00f3n co preparado de pintura.\nOutra receita.\nA mestura de cera para enc\u00e1ustica, utilizada por moitos artistas de enc\u00e1ustica hoxe en d\u00eda, componse de cera de abellas refinada, do tipo utilizado en cosm\u00e9tica, e resina de damar. Outros tipos de cera que tam\u00e9n se poden empregar para a enc\u00e1ustica son a parafina e o microcristalino, ambos derivados do petr\u00f3leo, e a carnuba e a candelia, que son resinas.\nComo utensilios auxiliares neces\u00edtanse un forno el\u00e9ctrico, un cazo e uns recipientes de metal suxeitados con pinzas para verter a cera e facer as mesturas de cor.\nA cera f\u00f3ndese a uns 80\u00a0\u00b0C, inda que para facer a mestura se necesita quentar ata a temperatura de fusi\u00f3n m\u00e1is elevada do damar. A cera derr\u00e9tese case inmediatamente mentres que se ten que remover ata que os cristais de damar m\u00e1is duros terminen de derreterse. Para a mestura eng\u00e1dese unha proporci\u00f3n 1 a 8 de damar a cera. Isto non \u00e9 unha medida exacta. A raz\u00f3n pola que se engade damar \u00e9 para facer a cera m\u00e1is dura e resistente a rabu\u00f1os. A cera as\u00ed \u00e9 tam\u00e9n m\u00e1is dura de traballar. As\u00ed mesmo utilizar unha proporci\u00f3n excesiva de damar aumenta a fraxilidade da cera, fac\u00e9ndose m\u00e1is doado que poida descascarse polos bordos accidentalmente por un golpe.\nUnha vez que a mestura sexa homox\u00e9nea, vertese o l\u00edquido nos moldes ou reservase para facer as mesturas con pigmentos. Se se usa un molde de tefl\u00f3n, p\u00f3dense facer pastillas de mestura de cera para a s\u00faa posterior utilizaci\u00f3n. Deste xeito, p\u00f3dense sacar os restos de plantas da resina que se pousan abaixo de todo mentres a cera se arrefr\u00eda. \u00d3 quedar logo na superficie da pastilla, p\u00f3dense retirar doadamente.\nPara facer as pastillas de cor p\u00f3dese empregar pigmentos ou \u00f3leos. D\u00e9bese sempre de observar o poder de pigmentaci\u00f3n do pigmento ou o \u00f3leo. Canto menos te\u00f1a, m\u00e1is transparente ser\u00e1 a mestura. A dureza e o punto de fusi\u00f3n tam\u00e9n var\u00eda segundo o tipo de pigmento utilizado.\nSe se utiliza \u00f3leo, debe lembrarse que o aceite de li\u00f1o segue o seu propio proceso de oxidaci\u00f3n. Se a cantidade de aceite da mestura \u00e9 moi elevada, \u00f3 secarse e volver a traballar a superficie da enc\u00e1ustica, a pel\u00edcula do \u00f3leo se cuartea, creando un efecto non desexado (segundo os gustos claro). Este problema ev\u00edtase ou ben deixando a pintura repousar previamente sobre un papel de coci\u00f1a para retirar o exceso de aceite, ou ben fix\u00e1ndose en que sempre predomine a cera na proporci\u00f3n da mestura \u00f3leo/cera. O \u00f3leo engadido debe ser o xusto para conseguir a pigmentaci\u00f3n desexada.\nV\u00e9rtese a mestura de cera nos moldes e vaise mesturando o \u00f3leo ou pigmento ata que a mestura se disolva completamente. D\u00e9ixase arrefriar e a pastilla estar\u00e1 lista para o seu uso posterior, volv\u00e9ndoa a fundir para o seu uso l\u00edquido cun pincel ou ben utilizando ferramentas el\u00e9ctricas quentes.\nSoportes e ferramentas.\nEmpr\u00e9gase como soporte a t\u00e1boa de madeira, a tea e as paredes de albaneler\u00eda. Como ferramentas \u00fasanse as esp\u00e1tulas, o braseiro para quentalas, os pinceis e os panos de li\u00f1o para pu\u00edr e sacar brillo."}
{"id": "20615", "revid": "181", "url": "https://gl.wikipedia.org/wiki?curid=20615", "title": "Artes marciais", "text": ""}
{"id": "20617", "revid": "181", "url": "https://gl.wikipedia.org/wiki?curid=20617", "title": "As Anzas", "text": ""}
{"id": "20619", "revid": "54334", "url": "https://gl.wikipedia.org/wiki?curid=20619", "title": "Cuiab\u00e1", "text": "Cuiab\u00e1 \u00e9 a capital do Estado brasileiro de Mato Grosso. Forma unha conurbaci\u00f3n co veci\u00f1o municipio de V\u00e1rzea Grande. Est\u00e1 localizada a 1133\u00a0km de Brasilia e 1462\u00a0km de Porto Velho, sendo importante punto de pasaxe entre o sueste do Brasil e a rexi\u00f3n Amaz\u00f3nica.\nA orixe do seu nome \u00e9 a palabra ind\u00edxena \"Ikuiap\u00e1\". \"Ikuia\" significa \"arp\u00f3n\"; \"p\u00e1\" significa \"lugar\". Ou sexa, o lugar dende o que se pesca con arp\u00f3n.\nRelevo.\nO cadro xeomorfoloxico do municipio est\u00e1, en gran parte, representado pola \"Chapada dos Guimar\u00e3es\", unha gran meseta non moi distante (uns 60\u00a0km) do centro da cidade. Pero tam\u00e9n aparecen no relevo o Planalto da Casca e a Depresi\u00f3n Cuiabana. Predominan as pequenas altitudes e o relevo case plano. Na cidade, as altitudes var\u00edan entre os 146 e os 250 metros.\nClima.\nO clima \u00e9 tropical quente e subh\u00famido. A media anual chuvias \u00e9 de 1.750\u00a0mm, con intensidade m\u00e1xima en decembro, xaneiro e febreiro. A temperatura m\u00e1xima, nos meses mais quentes, fica pr\u00f3ximo \u00f3s 43oC. A m\u00ednima var\u00eda entre 12 e 14\u00a0\u00b0C. A temperatura media \u00e9 de 24\u00a0\u00b0C. A temperatura m\u00ednima rexistrada chegou \u00f3 0\u00a0\u00b0C.\nLocalizaci\u00f3n estrat\u00e9xica.\nCuiab\u00e1 \u00e9 cercada por tres grandes ecosistemas do mundo: a Amazonia, o Cerrado Brasileiro e o Pantanal. Cun clima moi quente, o lugar est\u00e1 ao norte do Pantanal, ao lado da \"Chapada dos Guimar\u00e3es\" e tam\u00e9n \u00e9 considerada a porta de entrada da Foresta Amaz\u00f3nica.\nCuiab\u00e1 est\u00e1 localizada no Centro Xeod\u00e9sico da Am\u00e9rica do Sur.\nA Gran Cuiab\u00e1, formada coa veci\u00f1a cidade de V\u00e1rzea Grande, \u00e9 o port\u00f3n de entrada non s\u00f3 do Pantanal, pero tam\u00e9n para \u00c1guas Quentes, \"Chapada dos Guimar\u00e3es\", Vila Bela da Sant\u00edssima Trindade e moitas outras rexi\u00f3ns do estado. Cuiab\u00e1 e V\u00e1rzea Grande son \"cidades-irm\u00e1s\", unidas polo r\u00edo Cuiab\u00e1.\nEconom\u00eda.\nA econom\u00eda de Cuiab\u00e1, hoxe, est\u00e1 centralizada no comercio e na industria. O sector industrial \u00e9 representado, basicamente, pola agroindustria. Cun distrito industrial que ten infra-estrutura necesaria, a capital atraeu empresarios de varias rexi\u00f3ns do pa\u00eds.\nNa agricultura cult\u00edvanse lavouras de subsistencia e hortifrutigranxeiros. Nos servizos, destaca o sempre crecente mercado do turismo. A rexi\u00f3n da Chapada dos Guimar\u00e3es, por exemplo, est\u00e1 a 60\u00a0km do centro da cidade."}
{"id": "20621", "revid": "1131", "url": "https://gl.wikipedia.org/wiki?curid=20621", "title": "Monte Bulus\u00e1n", "text": "O Monte Bulus\u00e1n \u00e9 un volc\u00e1n activo ao extremo sueste da Illa Luz\u00f3n, na Provincia de Sorsogon, Rexi\u00f3n de B\u00edcol, Filipinas. \u00c9 un estratovolc\u00e1n. O cr\u00e1ter do volc\u00e1n ten unha altitude de 300 m (1.000 p\u00e9s) de di\u00e1metro con numerosos fluxos de lava polos lados. Hai tres cr\u00e1teres do lado suroeste; os m\u00e1is baixos son lagos. As illas de Masbate e Ticao est\u00e1n ao suroeste. Bulus\u00e1n entrou en erupci\u00f3n polo menos 13 veces desde 1886, a \u00faltima vez en 1988.\nO volc\u00e1n forma parte da \"cadea volc\u00e1nica B\u00edcol\" que se estende desde o norte de Camarines at\u00e9 o norte de Sorsogon no sur. Esta cadea \u00e9 frecuentemente denominada \"cinto volc\u00e1nico\"; est\u00e1 composta por volc\u00e1ns activos e xeoloxicamente novos, probabelmente relacionados coa falla de Filipinas. \nBulus\u00e1n est\u00e1 rodeado de varios cumes, como o Monte Homahan, o Monte Binactan, o Monte Batuan, o Monte Xuban, o Monte Calaunan, o Monte Tabon-Tabon, o Monte Calungalan e o Monte Xormaxan."}
{"id": "20622", "revid": "89787", "url": "https://gl.wikipedia.org/wiki?curid=20622", "title": "Miguel Anxo Fern\u00e1ndez Fern\u00e1ndez", "text": "Miguel Anxo Fern\u00e1ndez Fern\u00e1ndez, nado no Carballi\u00f1o o 20 de setembro de 1955, \u00e9 un escritor, ensa\u00edsta e investigador cinematogr\u00e1fico galego.\nTraxectoria.\nEstudou Maxisterio en Ourense. Licenciouse en Xeograf\u00eda e Historia, na rama Historia da Arte, Xeograf\u00eda e Historia de Galicia, e \u00e9 doutor en Comunicaci\u00f3n Audiovisual pola Universidade de Vigo. Diploma de Estudos Avanzados en Historia da Arte e da M\u00fasica, Comunicaci\u00f3n e Xornalismo pola Universidade de Santiago de Compostela. Actualmente \u00e9 profesor de Comunicaci\u00f3n Audiovisual na Facultade de Ciencias Sociais e da Comunicaci\u00f3n de Pontevedra, da Universidade de Vigo.\nAdemais de dedicarse \u00e1 docencia \u00e9 autor de numerosas obras de historia do cine galego e de obras de ficci\u00f3n, as\u00ed como ensaios e colaboraci\u00f3ns en numerosas publicaci\u00f3ns.\n\u00c9 membro da Secci\u00f3n de Lingua, Literatura e Comunicaci\u00f3n do Consello da Cultura Galega, e director do curso de extensi\u00f3n universitaria CeMAC (Curso de Medios Audiovisuais de Celanova), que anualmente promoven a Fundaci\u00f3n Carlos Casares e a Universidade de Vigo desde 2005.\nMembro do equipo coordinador da m\u00e1ster class AUGAL (Audiovisual Galego) en Ciencias Sociais e da Comunicaci\u00f3n desde 2010. Pertence \u00e1 Academia de las Ciencias y las Artes de Televisi\u00f3n, \u00e1 Academia Audiovisual Galega, \u00e1 Asociaci\u00f3n de Escritores en Lingua Galega, \u00f3 Padroado do Museo do Pobo Galego e \u00f3 PEN Clube de Galicia.\nTen colaborado sobre temas da s\u00faa especialidade en revistas galegas como \"Tintim\u00e1n\", \"Dorna\", \"Luzes de Galiza\", \"Grial\" ou \"Tempos Novos\", e na portuguesa \"Cinema\". Colaborou tam\u00e9n na enciclopedia \"Historia Universal del Cine\" (Planeta, 1982). Cr\u00edtico de cine e televisi\u00f3n en \"Diario 16\" (1998-2001). Leva tempo exercendo de cr\u00edtico de cine e televisi\u00f3n diariamente en \"La Voz de Galicia,\" colaborando tam\u00e9n no espazo \"Diario Cultural\" da Radio Galega.\nFoi director da revista \"Audiovisual Galego\" (2007-2009) e de revistadoaudiovisualgalego.com (2009-2010).\nFoi presentador e director dos programas \"Galicia no cine\" e \"Versi\u00f3n orixinal\" na TVG (1986-1987) e colaborador do programa \"Planeta Cine\" da TVG (2006-2009).\nFoi asesor cinematogr\u00e1fico da CRTVG (1985-1987) e asesor cinematogr\u00e1fico da Enciclopedia Galega Universal (Ir Indo, 2001).\nComisariou a mostra \u00fanica \"Cinegalicia\" (Vigo, 1989), na que se presentaron as tres primeiras longametraxes galegas de fici\u00f3n: \"Sempre Xonxa\" (Chano Pi\u00f1eiro), \"Continental\" (Xavier Villaverde) e \"Urxa\" (Alfredo G. Pinal e Carlos A. L. Pi\u00f1eiro). Tam\u00e9n con Xos\u00e9 Enrique Acu\u00f1a a exposici\u00f3n \"O carro e o home. O cine de Antonio Rom\u00e1n e Xaqu\u00edn Lorenzo\" (Santiago, 2004) para a Xunta de Galicia e o Museo do Pobo Galego.. E ademais a exposici\u00f3n Cinegalicia25 (2014-2015), no Museo Gai\u00e1s, Cidade da Cultura, Santiago.\nFoi Presidente do Cineclube Carballi\u00f1o (1978-1997), Director das Xornadas de Cine e V\u00eddeo en Galicia, Xociviga (1984-1996), promotor e presidente da Federaci\u00f3n de Cineclubes de Galicia (1985-1990), Vicepresidente da Academia Galega do Audiovisual (2002-2006), Coordinador do programa Audiovisual nas Aulas (2003-2010) para o Consorcio Audiovisual de Galicia e a Conseller\u00eda de Educaci\u00f3n, membro do comit\u00e9 organizador II Congreso Galego do Audiovisual (2004) e membro do Consello Galego de Ensinanzas Art\u00edsticas Superiores da Conseller\u00eda de Educaci\u00f3n (2008)."}
{"id": "20624", "revid": "1131", "url": "https://gl.wikipedia.org/wiki?curid=20624", "title": "Volc\u00e1n Galeras", "text": "Galeras \u00e9 un volc\u00e1n do sur de Colombia. Est\u00e1 situado a 9\u00a0km. da cidade de Pasto, capital do departamento de Nari\u00f1o. No seu contorno enc\u00f3ntrase o santuario de Flora e Fauna do seu mesmo nome. A s\u00faa denominaci\u00f3n dada polos conquistadores espa\u00f1ois d\u00e9bese a que o seu dese\u00f1o lles pareceu semellante ao dos condenados a traballos forzados na Espa\u00f1a desa \u00e9poca. Os aborixes cham\u00e1banlle no seu dialecto Urcunina, que significa monta\u00f1a de lume.\nUns trazos fisiogr\u00e1ficos caracter\u00edstico do volc\u00e1n Galeras \u00e9 que pos\u00fae outros cr\u00e1teres pr\u00f3ximos m\u00e1is pequenos, non ten glaciares e o seu volume est\u00e1 sen calcular.\n\u00c9 un dos volc\u00e1ns de maior actividade en Colombia e o que conta con maiores informes hist\u00f3ricos, con noticias de erupci\u00f3ns importantes desde o s\u00e9culo XVI. A s\u00faa actividade f\u00edxose maior a inicios de 1988. O 14 de xaneiro de 1993, mentres un grupo de xe\u00f3logos recoll\u00eda mostras como parte das actividades dun congreso de Vulcanolox\u00eda, o volc\u00e1n presentou un evento eruptivo no cal pereceron seis persoas. O 24 de novembro de 2005 unha erupci\u00f3n menor provocou a evacuaci\u00f3n das aldeas pr\u00f3ximas e que a cidade de Pasto quedara cuberta de cinza, ao longo de 2009 produc\u00edronse varias erupci\u00f3ns."}
{"id": "20625", "revid": "1131", "url": "https://gl.wikipedia.org/wiki?curid=20625", "title": "Hekla", "text": "O Hekla \u00e9 un volc\u00e1n de Islandia de 1447 metros de altura que, xunto aos volc\u00e1ns Etna e Vesuvio, \u00e9 o m\u00e1is activo de Europa. Desde a s\u00faa primeira erupci\u00f3n rexistrada en 1104, e que destru\u00edu vastas \u00e1reas, inclu\u00edndo o poboado de \u00dej\u00f3rs\u00e1rdalur, Hekla entrou en erupci\u00f3n 17 veces causando grande dano nos terreos circundantes. Ao comezo da s\u00faa erupci\u00f3n en marzo de 1947, a columna de lume e cinzas ascendeu a 30.000 metros e houbo novas erupci\u00f3ns en 1980 e 1981. Desde ent\u00f3n, non houbo grandes erupci\u00f3ns pero contin\u00faa moi activo no interior."}
{"id": "20626", "revid": "1131", "url": "https://gl.wikipedia.org/wiki?curid=20626", "title": "Ilamatepec", "text": "O volc\u00e1n Ilamatepec (tam\u00e9n chamado Santa Ana) \u00e9 un volc\u00e1n situado no Departamento de Santa Ana do Salvador. As s\u00faas \u00faltimas erupci\u00f3ns ocorreron en 1920 e en 1904. Ten unha altura de 2.381 metros sobre o nivel do mar e \u00e9 un dos puntos m\u00e1is altos do pa\u00eds.\nO Ilamatepec est\u00e1 situado na cordilleira de Apaneca, dentro dun bosque de monta\u00f1a nubrado e tropical, nunha rexi\u00f3n cultivadora de caf\u00e9, a uns 65 quil\u00f3metros ao oeste da capital. As principais actividades da rexi\u00f3n son a agricultura e o turismo.\nDesde agosto de 2005 presentou a actividade t\u00edpica de moitos volc\u00e1ns previa a unha erupci\u00f3n e est\u00edmase que esta poder\u00eda ocorrer antes de finais de 2005.\nO s\u00e1bado 1 de outubro \u00e1s 8:00 am (GMT-6) hora local, houbo unha explosi\u00f3n, na que o volc\u00e1n expulsou polos ceos cinza e rochas. As\u00ed mesmo, un alude de auga quente comezou a descender do cr\u00e1ter matando polo menos d\u00faas persoas e forzando a evacuaci\u00f3n da zona de San Blas."}
{"id": "20627", "revid": "73019", "url": "https://gl.wikipedia.org/wiki?curid=20627", "title": "Antoine Baum\u00e9", "text": "Antoine Baum\u00e9, nado en Senlis o 26 de febreiro de 1728 e finado en Par\u00eds o 15 de outubro de 1804, foi un qu\u00edmico franc\u00e9s.\nTraxectoria.\nFoi alumno de Claude Joseph Geoffroy, en 1752 entrou na Escola de Farmacia como profesor de qu\u00edmica. En 1780 retirouse para dedicarse \u00e1s s\u00faas propias investigaci\u00f3ns en qu\u00edmica aplicada. Arruinado tras a Revoluci\u00f3n Francesa tivo que volver \u00e1 actividade comercial.\nPerfeccionou a porcelana e a tintura de Gobelinos, e novos m\u00e9todos para fabricar amon\u00edaco, xabr\u00f3n e salitre. Inventou un hidr\u00f3metro que leva o seu nome e un novo m\u00e9todo para graduar o instrumento, a escala Baum\u00e9.\nObras.\nEntre os libros que escribiu os m\u00e1is importantes foron \"\u00c9l\u00e9ments de pharmacie th\u00e9orique et pratique\" (1762) e \"Chimie exp\u00e9rimentale et raison\u00e9e\" (1773)"}
{"id": "20628", "revid": "1131", "url": "https://gl.wikipedia.org/wiki?curid=20628", "title": "Iraz\u00fa", "text": "O Iraz\u00fa \u00e9 un volc\u00e1n activo situado en Costa Rica, na Cordilleira Volc\u00e1nica Central, no interior do parque nacional que leva o seu nome: Parque Nacional do Volc\u00e1n Iraz\u00fa, a uns 30 Km. ao oeste da cidade de Cartago.\nNas s\u00faas abas situ\u00e1base en 1569 un pobo ind\u00edxena chamado Istar\u00fa, polo que segundo se cre, co correr do tempo ese nome foi deform\u00e1ndose at\u00e9 o que hoxe co\u00f1ecemos. Tam\u00e9n \u00e9 pos\u00edbel que o seu nome sexa \u00e9uscaro, xa que a palabra \"Iraz\u00fa\" significa nese idioma \"lugar de felgos\", e nas abas do volc\u00e1n danse con facilidade os felgos de altura. Ademais, o uso nome Iraz\u00fa \u00e9 relativamente recente, e non se encontra mencionado en documentos dos s\u00e9culos XVI e XVII, \u00e9pocas en que ao volc\u00e1n se lle chamaba simplemente o volc\u00e1n de Cartago.\nTen 3432 metros de altitude e a s\u00faa forma \u00e9 subc\u00f3nica irregular.\nEntrou en erupci\u00f3n con frecuencia en tempos hist\u00f3ricos - polo menos 23 veces desde a s\u00faa primeira erupci\u00f3n rexistrada en 1723. A erupci\u00f3n m\u00e1is recente comezou en 1963 e seguiu at\u00e9 1965. Comezou xusto o d\u00eda que o Presidente dos EUA John F. Kennedy comezou unha visita oficial a Costa Rica, e cubriu a capital, San Jos\u00e9, e a maior parte das terras altas centrais de Costa Rica con cinzas.\nDesde a erupci\u00f3n de 1963, o volc\u00e1n estivo inactivo, a\u00ednda que os frecuentes terremotos mostren que o magma se traslada a\u00ednda baixo o volc\u00e1n. En 1994 ocorreu unha pequena erupci\u00f3n fre\u00e1tica, causada por abundantes chuvias que desestabilizaron a ladeira do volc\u00e1n, causando a descompresi\u00f3n r\u00e1pida do sistema hidrotermal.\nO cume do volc\u00e1n ten varios cr\u00e1teres, un dos cales cont\u00e9n un lago verde de profundidade vari\u00e1bel. \u00c9 o volc\u00e1n activo m\u00e1is alto de Costa Rica. \u00c9 doado visitalo desde San Xos\u00e9, a trav\u00e9s dun cami\u00f1o directo at\u00e9 os cr\u00e1teres do cume e un servizo diario de autob\u00fas ao cume. \u00c9 un punto tur\u00edstico moi popular.\nDesde o seu cume e durante un d\u00eda claro, \u00e9 pos\u00edbel ver ambos os oc\u00e9anos, o Atl\u00e1ntico e o Pac\u00edfico. Non obstante, os d\u00edas despexados no cume son moi raros, xa que a maior parte do tempo permanece cuberto de nubes."}
{"id": "20629", "revid": "98629", "url": "https://gl.wikipedia.org/wiki?curid=20629", "title": "Dourados", "text": "Dourados \u00e9 unha cidade do estado brasileiro de Mato Groso do Sur situada a 225\u00a0km ao sur da s\u00faa capital, Campo Grande.\nAs s\u00faas principais actividades econ\u00f3micas son a agricultura e a creaci\u00f3n de animais: \u00e9 o principal produtor de millo e mel de abella do estado, e o segundo en produci\u00f3n de soia, feix\u00f3n, en granxas de porcos, polos e gali\u00f1as. Tam\u00e9n produce ovos, trigo, leite, e ten criadeiros de verme da seda. As industrias locais son principalmente de transformaci\u00f3n de produtos agropecuarios, sobre todo alimentos, como a FRANGOSUL.\nDourados non ten moitos atractivos tur\u00edsticos naturais. A\u00ednda as\u00ed, pos\u00fae 32 hoteis para recibir os visitantes atra\u00eddos pola s\u00faa exposici\u00f3n agropecuaria (EXPOAGRO), ou polos eventos cient\u00edficos da s\u00faa universidade, ou tam\u00e9n polo Campionato Brasileiro de Motocross, ou mesmo que a utilizan como escala en viaxes ata Pedro Juan Caballero, no Paraguai, ou para o turismo de negocios (comerciantes que se dirixen \u00e1 rexi\u00f3n para comprar produtos agropecuarios e pernoitan na cidade). Polo seu tama\u00f1o, a cidade funciona tam\u00e9n como un p\u00f3lo de comercio e servizos para municipios veci\u00f1os."}
{"id": "20631", "revid": "1131", "url": "https://gl.wikipedia.org/wiki?curid=20631", "title": "Iztacc\u00edhuatl", "text": "Iztacc\u00edhuatl (do nahuatl \"Iztac\", branco/a e \"c\u00edhuatl\", muller) \u00e9 unha monta\u00f1a e unha princesa mitol\u00f3xica azteca que se converteu en deusa. Este artigo trata das d\u00faas.\nIztacc\u00edhuatl \u00e9 a terceira monta\u00f1a m\u00e1is alta de M\u00e9xico, despois do Pico de Orizaba (5.610 m) e o Popocat\u00e9petl (5.452 m).\nEsta monta\u00f1a ten varios picos, o m\u00e1is alto a 5.286 m \u00e9 o denominado \"Pecho\". Sobresaen tam\u00e9n a cabeza e os p\u00e9s. A silueta da monta\u00f1a, que case sempre est\u00e1 cuberta de neve, ten forma dunha muller deitada co cabelo estendido para o lado oposto do seu corpo. Por esta raz\u00f3n tam\u00e9n se co\u00f1ece a monta\u00f1a como \"muller durmida\". A monta\u00f1a Iztacc\u00edhuatl enc\u00f3ntrase a uns 70\u00a0km ao sueste da Cidade de M\u00e9xico e algunhas veces pode verse desde esta. Anteriormente, cando non exist\u00eda contaminaci\u00f3n na Cidade de M\u00e9xico, a monta\u00f1a Iztacc\u00edhuatl e o seu compa\u00f1eiro Popocat\u00e9petl sempre eran vis\u00edbeis, dominando parte de horizonte. Do feito anterior e de que a Cidade de M\u00e9xico foi o centro cultural, pol\u00edtico e econ\u00f3mico, primeiro do Imperio Azteca e agora do pa\u00eds M\u00e9xico, xer\u00e1ronse m\u00faltiples expresi\u00f3ns art\u00edsticas e literarias sobre estas monta\u00f1as.\nO primeiro rexistro de ascenso desta monta\u00f1a data de 1889, mais a evidencia arqueol\u00f3xica indica que os Aztecas e incluso culturas anteriores ascenderon esta monta\u00f1a.\nLenda do Popocat\u00e9petl e Iztacc\u00edhuatl.\nNa mitolox\u00eda Azteca, Iztacc\u00edhuatl foi unha princesa que se namorou dun dos guerreiros do seu pai. O seu pai enviou o namorado a unha batalla ao Estado de Oaxaca, promet\u00e9ndolle que lle entregar\u00eda a s\u00faa filla se regresaba vitorioso, o que o seu pai daba por impos\u00edbel. Un pretendente de Iztacc\u00edhuatl d\u00edxolle a esta que o seu guerreiro amado morrera na batalla e logrou convencela de casar con el. Cando despois dalg\u00fan tempo, o guerreiro regresou vitorioso, Iztacc\u00edhuatl, que xa se entregara ao rufi\u00e1n, e ante a imposibilidade de darlle a s\u00faa pureza ao seu amor, matouse, co consecuente suicidio do seu amor. Polo grande amor entre eles os deuses convert\u00e9ronos en inmensas monta\u00f1as ao redor do Val de M\u00e9xico, Iztacc\u00edhuatl e Popocat\u00e9petl, para que eternamente estiveran xuntos record\u00e1ndolles a todos o seu grande amor."}
{"id": "20632", "revid": "1131", "url": "https://gl.wikipedia.org/wiki?curid=20632", "title": "Licancabur", "text": "Licancabur \u00e9 un estratovolc\u00e1n situado na fronteira entre Chile e Bolivia, xunto \u00e1 Laguna Verde. A s\u00faa \u00faltima erupci\u00f3n tivo lugar no Holoceno.\nCrese que o lago de 70\u00d790 metros que hai na cima \u00e9 o lago situado a maior altura do mundo, e a pesar das temperaturas de -30 \u00b0C cont\u00e9n numerosos seres vivos."}
{"id": "20633", "revid": "1987", "url": "https://gl.wikipedia.org/wiki?curid=20633", "title": "Willi Baumeister", "text": "Willi Baumeister (1889 - 1955) foi un pintor alem\u00e1n.\nTraxectoria.\nFormouse na Academia de artes de Stuttgart con Adolf Hoelzel, al\u00ed fixo amizade con Oskar Schlemmer, a s\u00faa obra estivo moi influenciado pola arte primitiva e o surrealismo de Joan Mir\u00f3.\nEn 1919 realizou o seu primeiro Mauer Bilder, un panel cunha estrutura en relevo como a dun muro, que consegu\u00eda ao botarlle area e xeso \u00e1 pintura, e no que integraba as s\u00faas experiencias cubistas. En 1926 realizou a s\u00faa primeira exposici\u00f3n individual en Par\u00eds. Profesor da escola de arte en Frankfurt dende 1928, as s\u00faas obras formaron parte en 1937 da Exposici\u00f3n de arte dexenerada que organizaou o r\u00e9xime nazi e en 1938 prohibiuselle dar clases. Profesor de pintura en Stuttgart dende 1946.\nAs s\u00faas pinturas son xeometrizantes, ao comezo a\u00ednda figurativo, pero que co paso do tempo conv\u00e9rtese nunha arte claramente abstracta. Durante a \u00e9poca de prohibici\u00f3n nazi desenvolveu unha serie de pinturas co\u00f1ecidas como ideogramas, que son puros signos e no que se advirten influencias da arte africana ou mesopot\u00e1mica."}
{"id": "20634", "revid": "23204", "url": "https://gl.wikipedia.org/wiki?curid=20634", "title": "Corumb\u00e1", "text": "Corumb\u00e1 \u00e9 un municipio brasileiro situado no Estado de Mato Groso do Sur, na fronteira coa Bolivia. \u00c9 o m\u00e1is extenso municipio do estado de Mato Groso do Sur.\nCaracter\u00edsticas.\nEst\u00e1 situada xunto \u00f3 r\u00edo Paraguai, e unida a Bolivia polo ferrocarril Brasil-Bolivia. Uns 60 % do seu territorio son ocupados polo Pantanal. A cidade ten a gander\u00eda e o turismo como actividades principais. Outras actividades son o comercio e os servizos, e algunhas industrias, como a de cemento. \u00c9 tam\u00e9n un importante porto fluvial. Comun\u00edcase por terra co resto do Brasil pola estrada BR-262."}
{"id": "20635", "revid": "92340", "url": "https://gl.wikipedia.org/wiki?curid=20635", "title": "Alexander Gottlieb Baumgarten", "text": "Alexander Gottlieb Baumgarten (Berl\u00edn 1714 \u2013 Frankfurt an der Oder 1762) foi un fil\u00f3sofo alem\u00e1n.\nSeguidor das teor\u00edas de Leibniz e Christian Wolff, foi o primeiro en empregar o nome de est\u00e9tica e establecela como disciplina filos\u00f3fica na s\u00faa obra \"Aesthetica\", (2 vol, 1750\u201358).\nFoi profesor en Halle dende 1737 e en Frankfurt an der Oder dende 1740."}
{"id": "20636", "revid": "75439", "url": "https://gl.wikipedia.org/wiki?curid=20636", "title": "Tr\u00eas Lagoas", "text": "Tr\u00eas Lagoas \u00e9 un municipio do Estado brasileiro de Mato Groso do Sur. Sit\u00faase ao leste do estado, na divisa co estado de S\u00e3o Paulo \u00e1s marxes do r\u00edo Paran\u00e1, a 337\u00a0km de Campo Grande, ao cal se liga pola estrada BR-262, e a 680\u00a0km da cidade de S\u00e3o Paulo, \u00e1 cal se liga pola moderna estrada SP-300.\nSituada nunha excelente localizaci\u00f3n xeogr\u00e1fica grazas ao r\u00edo Paran\u00e1, as estradas e \u00e1 pasaxe do ferrocarril e do gasoduto que ligan o Brasil a Bolivia, a cidade \u00e9 un punto de concentraci\u00f3n de transportes e almac\u00e9ns de cargas en xeral, especialmente os produtos agropecuarios producidos na cidade e no seu contorno. As principais industrias da cidade son as t\u00e9xteis, de calzados e de metalurxia. A cidade conta con enerx\u00eda hidroel\u00e9ctrica xerada polo r\u00edo Paran\u00e1 e tam\u00e9n por unha central termoel\u00e9ctrica. O turismo non \u00e9 moi expresivo na s\u00faa econom\u00eda, e en xeral constit\u00e9ese de visitantes interesados na pesca fluvial."}
{"id": "20637", "revid": "43327", "url": "https://gl.wikipedia.org/wiki?curid=20637", "title": "S\u00e3o Lu\u00eds", "text": "S\u00e3o Lu\u00eds pode ser:"}
{"id": "20638", "revid": "98629", "url": "https://gl.wikipedia.org/wiki?curid=20638", "title": "S\u00e3o Lu\u00eds do Maranh\u00e3o", "text": "S\u00e3o Lu\u00eds \u00e9 a capital do Estado brasileiro do Maranh\u00e3o, localizada na illa de Upaon-A\u00e7u.\nHistoria.\nDiferente da maior\u00eda das cidades brasileiras, non foi fundada polos portugueses, sen\u00f3n polos franceses, baixo o comando de Daniel de La Touche. O seu nome foi unha homenaxe ao rei de Francia, Lu\u00eds XIII. Os franceses resistiron por tres anos ata que foron derrotados polas tropas portuguesas comandadas por Jer\u00f4nimo de Albuquerque.\nA cidade tam\u00e9n estivo baixo ocupaci\u00f3n dos Pa\u00edses Baixos entre 1641 e 1644. Soamente despois da s\u00faa expulsi\u00f3n, os portugueses decidiron crear o \"Estado do Maranh\u00e3o e Gr\u00e3o-Par\u00e1\". Nesa \u00e9poca, a econom\u00eda da rexi\u00f3n base\u00e1base na plantaci\u00f3n de cana de azucre, cacao e tabaco. Conflitos entre as elites econ\u00f3micas levaron a unha revolta, co\u00f1ecida por \"Revolta de Beckman\".\nPolos idos de 1860, coa Guerra Civil Americana, a rexi\u00f3n pasou a fornecer algod\u00f3n para a Inglaterra. A riqueza proporcionada por esa actividade foi usada para modernizar a cidade, coa chegada de relixiosos para dar clase nas s\u00faas escolas, e a implantaci\u00f3n de redes de auga e saneamento. A cidade chegou a ser a terceira do pa\u00eds en poboaci\u00f3n, pero en fins do s\u00e9culo XIX a agricultura entra en decadencia e, dende ent\u00f3n, a cidade busca outras actividades para manterse.\nEconom\u00eda.\nHoxe en d\u00eda, S\u00e3o Lu\u00eds vive principalmente do comercio e servizos, do seu porto (o cal exporta o mineral de ferro producido en Caraj\u00e1s, Par\u00e1, ademais de soia e outros produtos) e dun expresivo turismo. Os que a visitan van en busca das s\u00faas construci\u00f3ns coloniais (son 3500 predios hist\u00f3ricos, espallados por 280 hect\u00e1reas), de praias, da s\u00faa musicalidade (diferente doutras cidades brasileiras, un dos ritmos musicais m\u00e1is apreciados en S\u00e3o Lu\u00eds \u00e9 o \"reggae\" de orixe xamaicana), ou de utilizala para visitar a rexi\u00f3n dos \"Len\u00e7\u00f3is Maranhenses\", unha extensa franxa de area con centenas de km\u00b2 e millares de pequenas lagoas na foz do r\u00edo Parna\u00edba, ou tam\u00e9n a cidade de Alc\u00e2ntara, situada na marxe oposta da Ba\u00eda de S\u00e3o Lu\u00eds.\nA cidade ten un rico folclore, destacando a festa do \"bumba-meu-boi\", de tradici\u00f3n africana e ind\u00edxena. Ten tam\u00e9n tradici\u00f3ns como o \"Tambor de Crioula\" ou \"Tambor de Mina\", unha especie de culto afro-brasileiro. \u00c9 tam\u00e9n sede da Universidade Federal do Maranh\u00e3o (UFMA) e doutras instituci\u00f3ns de ensino superior."}
{"id": "20639", "revid": "23204", "url": "https://gl.wikipedia.org/wiki?curid=20639", "title": "Imperatriz", "text": "Imperatriz \u00e9 a segunda cidade do Maranh\u00e3o en poboaci\u00f3n total. Sit\u00faase nas marxes do r\u00edo Tocantins enfronte ao estado de Tocantins. Actualmente \u00e9, xunto con cidades veci\u00f1as, unha grande produtora de soia, a cal \u00e9 levada ata o porto da capital, Sao Luis por ferrocarril, para exportaci\u00f3n. Hai tam\u00e9n un importante comercio e servizos e algunhas industrias.\nA cidade \u00e9 considerada o port\u00f3n de entrada da selva amaz\u00f3nica, para quen ven dende a capital ou dende o leste do estado, ou de estados veci\u00f1os do Nordeste brasileiro.\nFai tam\u00e9n parte dunha rexi\u00f3n de conflitos pola pose de terras, co\u00f1ecida como \"Bico de Papagaio\", situada \u00f3 sur do estado e tam\u00e9n no veci\u00f1o Tocantins. Estes conflitos agrarios moitas veces resultaron en mortes de traballadores rurais."}
{"id": "20641", "revid": "22570", "url": "https://gl.wikipedia.org/wiki?curid=20641", "title": "Produto escalar", "text": "En matem\u00e1tica, na \u00e1lxebra linear, o produto escalar, chamado tam\u00e9n produto interno, interior ou punto, \u00e9 unha funci\u00f3n binaria definida entre dous vectores que fornece un n\u00famero real como resultado. \nO produto vectorial, que \u00e9 outra operaci\u00f3n pos\u00edbel para vectores, fornece, por outro lado, un novo vector.\nAl\u00e9n de para o espazo euclidiano de d\u00faas e tres dimensi\u00f3n, o produto escalar pode definirse tam\u00e9n nos espazos euclidianos de dimensi\u00f3n maior a tres, e en xeral nos espazos vectoriais reais e complexos. Os espazos vectoriais dotados de produto escalar reciben o nome de espazos prehilbertianos.\nDefinici\u00f3n.\nDados dous vectores formula_1 e formula_2. o produto escalar pode ser calculado como:\nOnde formula_4 \u00e9 o \u00e1ngulo formado polos vectores formula_1 e formula_2, e formula_7 e formula_8 son as s\u00faas lonxitudes. Da figura podemos ver que o produto formula_9 representa a proxecci\u00f3n do vector formula_1 na direcci\u00f3n do vector formula_2 . Se formula_1 fose unha forza, o produto escalar indicar\u00eda ent\u00f3n canta da forza formula_1 se estar\u00eda a aplicar na direcci\u00f3n de formula_2.\nSe o \u00e1ngulo entre os vectores fose 90\u00ba (formula_1 e formula_2 perpendiculares entre si), o produto escalar ser\u00eda cero, pois cos 90\u00ba = 0.\nNote que non fai falla mencionar ning\u00fan Sistema de coordenadas para obter o valor do produto escalar. A f\u00f3rmula de riba \u00e9 v\u00e1lida independentemente do sistema de coordenadas.\nNun sistema de coordenadas cartesiano, onde se escriben os vectores en termos de compo\u00f1entes como:\nO produto escalar pode escribirse como:\nNote que a interpretaci\u00f3n do produto escalar como a proxecci\u00f3n dun vector na direcci\u00f3n doutro, neste caso, est\u00e1 lonxe de ser obvia. Por\u00e9n a expresi\u00f3n de riba forn\u00e9cenos unha forma de obter a lonxitude dun vector calquera en termos das s\u00faas compo\u00f1entes:\nA expresi\u00f3n xeral inicial soamente cont\u00e9n unha definici\u00f3n da lonxitude dun vector como a ra\u00edz cadrada do seu produto escalar, mais non fornece medios de calculalo:\nDefinici\u00f3n xeral.\nO produto escalar de dous vectores nun espazo vectorial \u00e9 unha forma bilinear, herm\u00edtica e definida positiva, polo que se pode considerar unha forma cuadr\u00e1tica definida positiva.\nUn produto escalar p\u00f3dese expresar como unha aplicaci\u00f3n formula_22 onde \"V\" \u00e9 un espazo vectorial e formula_23 \u00e9 o corpo sobre o que est\u00e1 definido \"V\". formula_24 debe satisfacer as seguintes condici\u00f3ns:\nonde formula_30 son vectores de \"V\", formula_31 representan escalares do corpo formula_23 e formula_33 \u00e9 o conxugado do complexo \"c\".\nSe o corpo ten parte imaxinaria nula (v.g., formula_34), a propiedade de ser sesquilinear conv\u00e9rtese en ser bilinear e o ser herm\u00edtica conv\u00e9rtese en ser sim\u00e9trica.\nTam\u00e9n adoita representarse por formula_35 ou por formula_36.\nUn espazo vectorial sobre o corpo formula_34 ou formula_38 dotado dun produto escalar denom\u00ednase espazo prehilbert ou espazo prehilbertiano. Se ademais \u00e9 completo, dise que \u00e9 un espazo de Hilbert, e se a dimensi\u00f3n \u00e9 finita, dirase que \u00e9 un espazo eucl\u00eddeo.\nTodo produto escalar induce unha norma sobre o espazo no que est\u00e1 definido, da seguinte maneira:\nDefinici\u00f3n xeom\u00e9trica do produto escalar nun espazo eucl\u00eddeo real.\nO produto escalar de dous vectores nun espazo eucl\u00eddeo def\u00ednese como o produto dos seus m\u00f3dulos polo coseno do \u00e1ngulo formula_4 que forman.\nNos espazos eucl\u00eddeos, a notaci\u00f3n usual de produto escalar \u00e9 formula_40\nEsta definici\u00f3n de car\u00e1cter xeom\u00e9trico \u00e9 independente do sistema de coordenadas elixido e polo tanto da base do espazo vectorial escollida.\nProxecci\u00f3n dun vector sobre outro.\nPosto que |A| cos \u03b8 representa o m\u00f3dulo da proxecci\u00f3n do vector A sobre a direcci\u00f3n do vector B, isto \u00e9 |A| cos \u03b8 = proy AB, ser\u00e1 \nde modo que o produto escalar de dois vectores tam\u00e9n pode definirse como o produto do m\u00f3dulo dun deles pola proxecci\u00f3n do outro sobre el.\n\u00c1ngulos entre dous vectores.\nA expresi\u00f3n xeom\u00e9trica do produto escalar permite calcular o coseno do \u00e1ngulo existente entre os vectores:\nVectores ortogonais.\nDous vectores son ortogonais ou perpendiculares cando forman \u00e1ngulo recto entre si. \nSe o produto escalar de dous vectores \u00e9 cero, ambos vectores son ortogonais.\nxa que o formula_41.\nVectores paralelos ou nunha mesma direcci\u00f3n.\nDous vectores son paralelos ou levan a mesma direcci\u00f3n se o \u00e1ngulo que forman \u00e9 de 0 radi\u00e1ns (0 graos) ou de \u03c0 radi\u00e1ns (180 graos).\nCando dous vectores forman un \u00e1ngulo cero, o valor do coseno \u00e9 a unidade, polo tanto o produto dos m\u00f3dulos vale o mesmo que o produto escalar.\nObservaci\u00f3n.\nUnha importante variante do produto escalar est\u00e1ndar util\u00edzase no espazo-tempo de Minkowski, \u00e9 dicir, formula_42 dotado do produto escalar:\nPropiedades do produto escalar.\n1. Conmutativa:\n2. Distributiva respecto \u00e1 suma vectorial:\n3. Asociativa respecto ao produto por un escalar \"m\":\n4. Obs\u00e9rvese que en xeral\n5. Se os vectores son ortogonais, o seu produto escalar \u00e9 nulo (cos 90\u00ba = 0), e viceversa\nN\u00f3tese que o produto escalar de dous vectores pode ser nulo sen que o sexan os dous correspondentes vectores.\nExpresi\u00f3n anal\u00edtica do produto escalar.\nSe os vectores A e B se expresan en funci\u00f3n das s\u00faas compo\u00f1entes cartesianas rectangulares, tomando a base can\u00f3nica en formula_44 formada polos vectores unitarios {i , j , k} temos:\nO produto escalar real\u00edzase como un produto matricial da seguinte forma:\nExemplo.\nUn produto escalar \u00e9 unha operaci\u00f3n alx\u00e9brica que obedece \u00e1 seguinte regra:\nSexan os vectores u e mais v,de tres dimensi\u00f3ns,con compo\u00f1entes: u(a1, a2, a3) e v(b1, b2, b3). O produto escalar de u por v (u escalar v) \u00e9 o n\u00famero real:\nuv = a1b1 + a2b2 + a3b3.\nNorma ou M\u00f3dulo dun vector.\nDef\u00ednese como a lonxitude do segmento orientado (vector) no espazo m\u00e9trico considerado.\nCalc\u00falase a trav\u00e9s do produto interno do vector consigo mesmo. \nEfectuado o produto escalar, temos:\nde modo que\nde modo que\nProdutos interiores definidos en espazos vectoriais usuais.\nSendo formula_50 o n\u00famero complexo conxugado de formula_51\nonde tr(A) \u00e9 a traza da matriz B e formula_53 \u00e9 a matriz trasposta de A.\nonde tr(A) \u00e9 a traza da matriz B e formula_55 \u00e9 a matriz trasposta conxugada de A.\nDado formula_57 tal que formula_58 :\nformula_59\nXeneralizaci\u00f3ns.\nFormas cuadr\u00e1ticas.\nDada unha forma bilinear sim\u00e9trica formula_60 definida sobre un espazo vectorial formula_61 pode definirse un produto escalar diferente do produto escalar eucl\u00eddeo mediante a f\u00f3rmula:\nOnde:\nPode comprobarse que a operaci\u00f3n anterior formula_65 satisfai todas as propiedades que debe satisfacer un produto escalar.\nTensores m\u00e9tricos.\nP\u00f3dense definir e manexar espazos non-eucl\u00eddeos ou m\u00e1is exactamente variedades de Riemann, \u00e9 dicir, espazos non-planos cun tensor de curvatura diferente de cero, nos que tam\u00e9n podemos definir lonxitudes, \u00e1ngulos e volumes. Nestes espazos m\u00e1is xerais ad\u00f3ptase o concepto de xeod\u00e9sica en lugar do de segmento para definir as distancias m\u00e1is curtas entre puntos e, tam\u00e9n, se modifica lixeiramente a definici\u00f3n operativa do produto escalar habitual introducindo un tensor m\u00e9trico formula_66, tal que a restrici\u00f3n do tensor a un punto da variedade de Riemann \u00e9 unha forma bilinear formula_67.\nAs\u00ed, dados dous vectores campos vectoriais formula_68 e formula_69 do espazo tanxente \u00e1 variedade de Riemann def\u00ednese o seu produto interno ou escalar como:\nA lonxitude dunha curva rectificable C entre dous puntos A e B p\u00f3dese definir a partir do seu vector tanxente formula_70 do seguinte xeito:\n\\ ds\n&lt;/math&gt;"}
{"id": "20642", "revid": "89787", "url": "https://gl.wikipedia.org/wiki?curid=20642", "title": "Sistema de coordenadas", "text": "En xeometr\u00eda, un sistema de coordenadas \u00e9 un sistema que utiliza un ou m\u00e1is n\u00fameros ou \"coordenadas\", para determinar de forma \u00fanica a posici\u00f3n dun punto ou doutro elemento xeom\u00e9trico. \u00c9 un conxunto de valores que permiten definir univocamente a posici\u00f3n de calquera punto nun espazo n-dimensional respecto a un punto de referencia chamado \"orixe de coordenadas\". O uso dun sistema de coordenadas permite que determinados problemas en xeometr\u00eda se traduzan en problemas num\u00e9ricos e \u00e1 inversa. Esta \u00e9 a base da xeometr\u00eda anal\u00edtica.\nO conxunto de eixos, puntos ou planos que confl\u00faen na orixe, e a partir dos cales se calculan as coordenadas, constit\u00faen o que se denomina \"sistema de referencia\".\nHistoria.\nOs primeiros \"sistemas de coordenadas\" como tales \u00e1chanse a mediados do s\u00e9culo XVI. O matem\u00e1tico italiano Rafael Bombelli (1526 - 1572) vai utilizar a \"recta num\u00e9rica\" para representar os diferentes n\u00fameros coa lonxitude nesta recta; de aqu\u00ed vaise estender \u00e1 idea dos n\u00fameros reais, e a do primeiro sistema de coordenadas na recta.\nPosteriormente, Ren\u00e9 Descartes (1596-1650), fil\u00f3sofo e matem\u00e1tico franc\u00e9s, vai introducir o novo concepto de coordenadas no plano e, ao relacionar os puntos do plano e as parellas de n\u00fameros reais, vai obter os que actualmente se nomean sistemas de coordenadas cartesianas.\nHai diversas narraci\u00f3ns da introduci\u00f3n das coordenadas polares como parte dun sistema formal de coordenadas. Gr\u00e9goire de Saint-Vincent e Bonaventura Cavalieri van introducir independentemente os conceptos a mediados do s\u00e9culo XVII. Saint-Vincent vaino escribir en privado en 1625 e vai publicar o seu traballo en 1647, mentres que Cavalieri publica o seu en 1635, cunha versi\u00f3n corrixida que publica en 1653. Cavali1eri vai ser o primeiro en facer uso das coordenadas polares para resolver un problema referente \u00e1 \u00e1rea contida dentro dunha espiral de Arquimedes. M\u00e1is tarde, Blaise Pascal servirase das coordenadas polares para calcular a lonxitude dun arco de par\u00e0bola.\nSe ben hai exemplos onde se evidencia que os conceptos de \u00e1ngulo e raio eran co\u00f1ecidos e se manexaban desde a antig\u00fcidade, non \u00e9 ata finais do s\u00e9culo XVII, con posterioridade \u00e1 invenci\u00f3n da xeometr\u00eda anal\u00edtica, que se pode falar do concepto formal de sistema de coordenadas polares. A pesar diso, o concepto abstracto de sistema de coordenadas polares d\u00e9bese a Isaac Newton, quen o introduce na s\u00faa obra \"M\u00e9todo das fluxi\u00f3ns\" (escrita en 1671 e publicada en 1736) para resolver problemas relativos a tanxentes e curvas; concretamente no s\u00e9timo destes problemas aparecen as coordenadas polares. As\u00ed mesmo examina as transformaci\u00f3ns entre coordenadas polares (das cales di que son a \"S\u00e9tima Maneira para as Espirais\"), e outros novos sistemas de coordenadas. Tam\u00e9n se lle atrib\u00fae o primeiro uso de coordenadas negativas nunha colecci\u00f3n de figuras e gr\u00e1ficos dos polinomios de terceiro grao, no seu libro \"Enumeratio linearum tertii ordinis\" (\"Enumeraci\u00f3n das curvas de terceiro grao\"). En 1691, na revista \"Acta Eruditorum\", Jacob Bernoulli utilizaba un sistema cun punto sobre unha li\u00f1a, aos que chamou \"polo\" e \"eixo polar\" respectivamente. As coordenadas especific\u00e1banse pola distancia ao polo e o \u00e1ngulo respecto ao eixo polar. No traballo de Bernoulli \u00e1chase o concepto de raio de curvatura das curvas expresadas neste sistema de coordenadas.\nO termo actual, \"coordenadas polares\", atrib\u00faese ao matem\u00e1tico italiano Gregorio Fontana (1735 - 1803) e xa o utilizaban os escritores italianos do s\u00e9culo XVIII. O termo aparece por primeira vez en ingl\u00e9s na traduci\u00f3n de 1816 feita por George Peacock do \"Trait\u00e9 du calcul diff\u00e9rentiel et du calcul int\u00e9gral\" (Tratado do c\u00e1lculo diferencial e do c\u00e1lculo integral) de Sylvestre Fran\u00e7ois Lacroix. Alexis Clairaut vai ser o primeiro en pensar en coordenadas polares en tres dimensi\u00f3ns, e Leonhard Euler o primeiro en desenvolvelas.\nEn 1827, na obra \"Der barycentrische Calc\u00fcl\", August Ferdinand M\u00f6bius vai introducir o concepto de \"coordenadas homox\u00e9neas\" ou \"coordenadas proxectivas\".\nO sistema de coordenadas UTM vai ser desenvolvido polo corpo de enxe\u00f1eiros do Ex\u00e9rcito dos Estados Unidos na d\u00e9cada de 1940. O sistema bas\u00e9ase nun modelo elipsoidal da Terra. \u00das\u00e1base o elipsoide de Clarke de 1866 para o territorio dos 48 estatos contiguos. Para o resto do mundo -inclu\u00eddos os estados de Alasca e Hawai - \u00fas\u00e1base o elipsoide Internacional. Actualmente trab\u00e1llase co elipsoide WGS84 como modelo de base para o sistema de coordenadas UTM.\nSistemas de coordenadas unidimensionais.\nRecta real.\nO exemplo m\u00e1is simple dun sistema de coordenadas \u00e9 a identificaci\u00f3n de puntos nunha recta con n\u00fameros reais utilizando a \"recta real\" ou \"recta num\u00e9rica\". Neste sistema, esc\u00f3llese un punto arbitrario \"O\" (a \"orixe\") nunha li\u00f1a, unha unidade de medida, e un sentido positivo nela (normalmente \u00e9 o que vai de esquerda a dereita); obviamente o sentido contrario ao positivo (de dereita a esquerda) \u00e9 o negativo. A \"coordenada\", ou abscisa, dun punto \"M\" def\u00ednese como a distancia da orixe \"O\" ao punto \"M\", con signo positivo ou negativo segundo que o sentido que vai de \"O\" a \"M\" sexa positivo ou negativo. A cada punto as\u00f3ciaselle unha coordenada \u00fanica, e cada n\u00famero \u00e9 a coordenada dun \u00fanico punto.\nCando o punto se move sobre unha curva, en lugar dunha recta, \u00e9 pos\u00edbel escoller tam\u00e9n sobre a curva unha orixe, un sentido positivo de percorrido e unha unidade de medida, mais en tal caso falarase de abscisa curvil\u00ednea. A distancia con signo do punto \u00e1 orixe \u00e9 a coordenada curvil\u00ednea do punto.\nSistemas de coordenadas bidimensionais.\nSistema de coordenadas cartesianas.\nUn dos sistemas de coordenadas bidimensional est\u00e1 constitu\u00eddo por un par de rectas incidentes, indicados xeralmente por \"X\" e \"Y\", chamados \"eixos de coordenadas\". O punto de intersecci\u00f3n das rectas \u00e9 a \"orixe de coordenadas\". Sobre cada eixo se fixa un sentido positivo de percorrido e unha unidade de medida que, en xeral, \u00e9 igual para ambos eixos, mais por esixencias particulares os eixos poden ter distintas unidades de medida. A posici\u00f3n dun punto \"M\" calquera do plano ven indicada por un par de n\u00fameros, xeralmente indicados polas letras \"x\" e \"y\", chamadas \"coordenadas\" do punto \"M\". O n\u00famero \"x\" \u00e9 a distancia con signo desde o eixo \"Y\" ao punto \"M\" medida paralelamente ao eixo \"X\" e coa unidade de medida elixida para este \u00faltimo eixo (o signo ser\u00e1 positivo ou negativo se o sentido desde o eixo \"Y\" ao punto \"M\" \u00e9 o mesmo ou o contrario respectivamente, ao establecido no eixo \"X\"). Analogamente, o n\u00famero \"y\" e a medida con signo da distancia do eixo \"X\" ao punto \"M\" medida paralelamente ao eixo \"Y\" e coa unidade de medida elixida para este \u00faltimo; con signo positivo se o sentido positivo de \"Y\" coincide co sentido que vai desde o eixo \"X\" a \"M\", e negativo en caso contrario. A parella de coordenadas que caracterizan ao punto \"M\" se indican da forma (\"x\",\"y\").\nCando os eixos \"X\" e \"Y\" son perpendiculares, o sistema de coordenadas cartesiano dise \"ortogonal\", se ademais a medida elixida para cada eixo \u00e9 a mesma dise \"ortonormal\". Noutro caso, \u00e9 dicir cando os eixos non son perpendiculares, f\u00e1lase dun sistema de coordenadas cartesianas non ortogonal.\nO nome \"cartesiano\" \u00e9 na honra do matem\u00e1tico franc\u00e9s Ren\u00e9 Descartes quen o recupera na idade moderna, despois de que fora xa introducido na idade media polo tam\u00e9n franc\u00e9s Nicole Oresme.\nNun sistema de coordenadas cartesianas o eixo horizontal \"X\" recibe o nome de \"eixo de abscisas\" e o vertical \"Y\" \"eixo de ordenadas\". Consecuentemente, a primeira coordenada \"x\" dun punto \u00e9 a s\u00faa \"abscisa\", e a segunda \"y\" a s\u00faa \"ordenada\". Oresme usaba respectivamente os nomes de \"lonxitude\" e \"latitude\", que hoxe en d\u00eda res\u00e9rvanse para as coordenadas xeogr\u00e1ficas.\nSistema de coordenadas polares.\nO sistema de coordenadas polares \u00e9 especialmente \u00fatil cando a relaci\u00f3n entre dous puntos se expresa mellor en termos de \u00e1ngulos e distancias. As coordenadas polares def\u00ednense por un punto fixo \"O\" chamado \"polo\" (equivalente \u00e1 orixe nas coordenadas cartesianas), e por unha recta que pasa por \"O\", nomeado \"eixo polar\" (equivalente ao eixo \"X\" das coordenadas cartesianas). A primeira coordenada \u00e9 a distancia \"r\" entre o polo e o punto \"P\" considerado, mentres que a segunda \u00e9 o \u00e1ngulo orientado positivo (antihorario) \"\u03c6\" que vai do eixo polar \u00e1 recta que pasa por \"O\" e o punto \"P\". A primeira, \"r\", \u00e9 a \"coordenada radial\", e a segunda, \"\u03c6\", \u00e9 a \"coordenada radial\" (tam\u00e9n co\u00f1ecida por \"\u00e1ngulo polar\" ou \"\u00e1ngulo acimutal\"\nPara pasar das coordenadas polares (\"r\",\"\u03c6\") \u00e1s cartesianas (\"x\",\"y\") \u00fasanse as seguintes f\u00f3rmulas, que se obte\u00f1en sen m\u00e1is que despexar na definici\u00f3n do seno e do coseno de \u03c6 (v\u00e9xase a imaxe):\ne para pasar das cartesianas \u00e1s polares: \nonde a primeira f\u00f3rmula non \u00e9 m\u00e1is que o teorema de Pit\u00e1goras, e a segunda resulta das definici\u00f3ns das funci\u00f3ns trigonom\u00e9tricas inversas.\nSistema de coordenadas el\u00edpticas.\nAs coordenadas el\u00edpticas son un sistema bidimensional de coordenadas curvil\u00edneas ortogonais, onde as li\u00f1as coordenadas son elipses e hip\u00e9rboles cos mesmos focos.\nSistema de coordenadas parab\u00f3licas.\nAs coordenadas parab\u00f3licas son un sistema bidimensional de coordenadas ortogonais no que as li\u00f1as coordenadas son par\u00e1bolas cun foco com\u00fan.\nSistemas de coordenadas tridimensionais.\nSistema de coordenadas cartesianas.\nO sistema cartesiano tridimensional consta de tres rectas chamadas \"eixos de coordenadas\" que pasan por un punto com\u00fan que \u00e9 a \"orixe de coordenadas\", denotada comunmente por \"O\". Para cada un dos eixos, nomeados xeralmente por \"X\", \"Y\" e \"Z\", se escolle unha unidade de medida e un sentido positivo de percorrido. As coordenadas dun punto calquera do espazo ind\u00edcanse coas letras \"x\", \"y\" e \"z\". A primeira coordenada \"x\" indica a distancia con signo do punto ao plano que cont\u00e9n aos eixos \"Y\" e \"Z\", medida paralelamente ao eixo \"X\" e usando a unidade de medida escollida para este eixo. Analogamente def\u00ednense as outras d\u00faas coordenadas \"y\" e \"z\". As tres coordenadas que caracterizan un punto do espazo ind\u00edcanse da forma (\"x\",\"y\",\"z\"). Cando os tres eixos son perpendiculares dise que o sistema cartesiano \u00e9 \"ortogonal\" ou \"rectangular\"; se ademais a unidade de medida \u00e9 a mesma para os tres eixos, o sistema cartesiano \u00e9 \"ortonormal\".\nSistema de coordenadas cil\u00edndricas.\nO sistema de coordenadas cil\u00edndricas \u00e9 a expansi\u00f3n natural do sistema de coordenadas polares plano \u00e1s tres dimensi\u00f3ns. Este sistema \u00e9 especialmente \u00fatil en problemas de simetr\u00eda axial. Est\u00e1 constitu\u00eddo por d\u00faas rectas (normalemte perpendiculares), \"X\" e \"Y\", chamadas \"eixos\", cun punto en com\u00fan, \"O\", que \u00e9 o \"polo\" ou a \"orixe\".\nAs coordenadas dun punto xen\u00e9rico \"P\" den\u00f3tanse por (\"\u03c1\", \"\u03c6\" e \"z\"), onde:\nPara pasar das coordenadas cil\u00edndricas \u00e1s cartesianas \u00fasanse as f\u00f3rmulas:\ne para pasar das cartesianas \u00e1s cil\u00edndricas:\nAs f\u00f3rmulas anteriores obt\u00e9\u00f1ense facilmente a partir do teorema de Pit\u00e1goras e das definici\u00f3ns das raz\u00f3ns trigonom\u00e9tricas e as s\u00faas inversas.\nSistema de coordenadas esf\u00e9ricas.\nO sistema de coordenadas esf\u00e9ricas \u00e9 un sistema tridimensional que consta de tres rectas ou \"eixos\", \"X\", \"Y\" e \"Z\", perpendiculares entre si e que se cortan nun punto \"O\", que \u00e9 a \"orixe\".\nDado un punto calquera do espazo \"P\", as s\u00faas coordenadas esf\u00e9ricas den\u00f3tanse por formula_8, onde:\nPara pasar das coordenadas esf\u00e9ricas \u00e1s cartesianas \u00fasanse as seguintes f\u00f3rmulas:\nE para pasar das cartesianas \u00e1s esf\u00e9ricas:\nComo no caso das coordenadas cil\u00edndricas, as f\u00f3rmulas anteriores ded\u00facense sen dificultade do teorema de Pit\u00e1goras e das definici\u00f3ns das raz\u00f3ns trigonom\u00e9tricas e as s\u00faas inversas.\nSistema de coordenadas parab\u00f3licas.\nA versi\u00f3n tridimensional das coordenadas parab\u00f3licas obt\u00e9nse a trav\u00e9s da rotaci\u00f3n do sistema bidimensional sobre o eixo de simetria de todas as par\u00e1bolas.\nSistemas de coordenadas multidimensionais.\nSistema de coordenadas cartesianas.\nO sistema de coordenadas cartesianas p\u00f3dese ampliar a formula_17 definindo as \"n\" coordenadas dun \"punto\" calquera do espazo n-dimensional dun xeito an\u00e1logo ao feito para formula_18 e formula_19.\nSistema de coordenadas homox\u00e9neas.\nO sistema de coordenadas homox\u00e9neas asigna a cada punto dun espazo n-dimensional unha (\"n\"+1)-upla de \"n\"+1 compo\u00f1entes denotada a mi\u00fado [x0 : x1 : ... : xn ] que est\u00e1n definidas ag\u00e1s multiplicaci\u00f3ns por escalares [\u03bbx0 : \u03bbx1 : ... : \u03bbxn ] \u03bb\u22600, \u00e9 dicir, que d\u00faas (\"n\"+1)-uplas representan o mesmo punto en tanto que se conserve a proporci\u00f3n entre as s\u00faas compo\u00f1entes. Este tipo de coordenadas son moi usadas en xeometr\u00eda proxectiva, onde representan os vectores do espazo vectorial usado para definir cada espazo proxectivo. Tam\u00e9n se utilizan, por exemplo, para denotar as rectas do plano como ecuaci\u00f3ns na forma xeral \"Ax\"+\"By\"+\"C\"=0.\nUn punto no plano pode representarse en \"coordenadas homox\u00e9neas\" por (\"x\",\u00a0\"y\",\u00a0\"z\"), onde \"x\"/\"z\" e \"y\"/\"z\" son as coordenadas cartesianas do punto. Isto introduce unha coordenada \"extra\" onde s\u00f3 d\u00faas son necesarias para especificar un punto no plano, mais este sistema \u00e9 \u00fatil para representar calquera punto no plano proxectivo sen o uso do infinito. En xeral, un sistema de coordenadas homox\u00e9neas \u00e9 aquel onde soamente as proporci\u00f3ns das coordenadas son significativas e non os valores efectivos.\nSistema de coordenadas curvil\u00edneas.\nUn sistema de coordenadas curvil\u00edneas \u00e9 a forma m\u00e1is xeral de parametrizar ou etiquetar os puntos dun espazo localmente euclidiano ou variedade diferenci\u00e1bel (globalmente o espazo pode ser euclidiano, mais non necesariamente). Se \"M\" \u00e9 un espazo localmente euclidiano de dimensi\u00f3n \"m\", p\u00f3dese constru\u00edr un sistema de coordenadas curvil\u00edneas local en torno a un punto \"p\" sempre a partir de calquera difeomorfismo que cumpra:\nPara calquera punto \"q\" pr\u00f3ximo a \"p\" def\u00ednense as s\u00faas coordenadas curvil\u00edneas:\nNun espazo euclidiano, os sistemas de coordenadas distintos do cartesiano son sistemas de coordenadas curvil\u00edneas.\nSe o espazo localmente euclidiano ten a estrutura de variedade de Riemann, p\u00f3dense clasificar a certos sistemas de coordenadas curvil\u00edneas como sistemas de coordenadas ortogonais e, dentro destes, aos sistemas de coordenadas ortonormais.\nCoordenadas curvil\u00edneas ortogonais.\nUn sistema de coordenadas curvil\u00edneas ortogonais \u00e9 aquel no que as coordenadas do tensor m\u00e9trico nese sistema te\u00f1en forma diagonal. Moitas das f\u00f3rmulas do c\u00e1lculo vectorial diferencial p\u00f3dense escribir de forma particularmente sinxela usando estas coordenadas, pod\u00e9ndose aproveitar este feito cando existe alg\u00fan tipo de simetr\u00eda como, por exemplo, a axial, a esf\u00e9rica ou doutro tipo facilmente represent\u00e1bel nestas coordenadas curvil\u00edneas ortogonais.\nAs coordenadas cil\u00edndricas e as esf\u00e9ricas son casos particulares de sistemas de coordenadas curvil\u00edneas ortogonais sobre o espazo euclidiano formula_22.\nSistema de coordenadas xeogr\u00e1ficas.\nAs coordenadas xeogr\u00e1ficas corresponden ao concepto da latitude e da lonxitude, \u00e9 dicir, son os par\u00e0metros que determinan a posici\u00f3n dun punto da superficie terrestre. As li\u00f1as de referencia son o ecuador terrestre e un meridiano inicial (o de Greenwich por convenio).\nA \"lonxitude\" dun punto P da superficie terrestre \u00e9 o arco do ecuador comprendido entre o punto de intersecci\u00f3n do meridiano inicial de Greenwich co ecuador e o punto de intersecci\u00f3n do meridiano local de P co ecuador. O valor da lonxitude \u00e9 un \u00e1ngulo comprendido entre 0\u00ba e 180\u00ba. Para evitar confusi\u00f3ns, a lonxitude pode ser leste. cando se avanza cara ao leste desde o semimeridiano de Greenwich que pasa por Europa ata o meridiano local, ou oeste, en caso contrario.\nA \"latitude\" de P \u00e9 o arco do meridiano local de P comprendido entre o ecuador e P. A latitude est\u00e1 comprendida entre 0\u00b0 e 90\u00b0, diferenci\u00e1ndose entre latitude norte e latitude sur para cada hemisferio a partir do ecuador.\nA forma real da Terra fai que a extensi\u00f3n dun grao de lonxitude ou de latitude sexa diferente en diferentes puntos xeogr\u00e1ficos, motivo polo cal, e para m\u00e1is exactitude, fix\u00e9ronse correcci\u00f3ns no c\u00e1lculo da latitude. A posici\u00f3n xeogr\u00e1fica dun punto queda completamente establecida ao especificar a altitude.\nA latitude e a lonxitude poden mostrase nos seguintes formatos (siglas en ingl\u00e9s): \nSistema de coordenadas UTM.\nO \"Sistema de Coordenadas Universal Transversal de Mercator\", en ingl\u00e9s \"Universal Transverse Mercator\" (\"UTM\") \u00e9 un sistema de coordenadas xeogr\u00e1ficas baseado na proxecci\u00f3n cartogr\u00e1fica transversal de Mercator, que se constr\u00fae coa proxecci\u00f3n de Mercator normal mais, no canto de facer a tanxente ao ecuador terrestre, faise esta a un meridiano. A diferenza do sistema de coordenadas xeogr\u00e1ficas de lonxitude e latitude, as coordenadas no sistema UTM expr\u00e9sanse en metros unicamente ao nivel do mar, que \u00e9 a base da proxecci\u00f3n do elipsoide de refer\u00e8ncia.\nA proxecci\u00f3n transversal de Mercator \u00e9 unha variante da proxecci\u00f3n de Mercator que foi desenvolvida polo xe\u00f3grafo flamengo Gerardus Mercator en 1659. Esta proxecci\u00f3n \u00e9 \"conforme\", \u00e9 dicir, conserva os \u00e1ngulos e case non distorsiona as formas, mais inevitabelmente si que o fai coas distancias e as \u00e1reas. O uso de escalas non lineares no sistema UTM asegura que o mapa proxectado resulte conforme.\nSistemas de coordenadas astron\u00f3micas ou celestes.\nAs coordenadas celestes ou astron\u00f3micas son calquera sistema de coordenadas que se utiliza para determinar a posici\u00f3n dun corpo sobre a esfera celeste. Segundo os elementos de referencia que se escollan, p\u00f3dense utilizar diferentes sistemas de coordenadas. A raz\u00f3n pola cal hai diferentes referencias para determinar un mesmo punto \u00e9 que as coordenadas xeoc\u00e9ntricas serven para distinguir calquera punto respecto onde nos encontramos, mais os c\u00e1lculos sobre as \u00f3rbitas dos corpos celestes fanse moi complicadas. Faise m\u00e1is sinxelo (que non doado) se se toma a referencia do punto segundo o que orbita o corpo a estudar.\nTr\u00e1tase de determinar as posici\u00f3ns aparentes que ocupan os astros no firmamento, sobre a nomeada esfera ou b\u00f3veda celeste. As\u00ed fan falta dous par\u00e1metros angulares para situar sobre esta esfera calquera astro. O valor num\u00e9rico destes par\u00e1metros \u00e9 distinto segundo o sistema de coordenadas elixido, os cales son nomeados, entre outros: \"celestial\", \"horizontal\", \"ecuatorial\", \"ecl\u00edptico\", \"gal\u00e1ctico\", \"extragal\u00e1ctico\", \"supergal\u00e1ctico\" e \"binario\". As m\u00e1is usadas son as ecuatoriais e as ecl\u00edpticas.\nSistema de coordenadas ecuatoriais.\nAs coordenadas ecuatoriais son un sistema de coordenadas celestes que permiten determinar a posici\u00f3n dun corpo respecto ao ecuador celeste e o primeiro punto Aries. As s\u00faas d\u00faas coordenadas son a ascensi\u00f3n recta e a declinaci\u00f3n.\nSistema de coordenadas ecl\u00edpticas.\nAs coordenadas ecl\u00edpticas son un sistema de coordenades celestes que permiten determinar a posici\u00f3n dun corpo respecto ao plano da ecl\u00edptica e ao primeiro punto de Aries. As d\u00faas coordenadas son a lonxitude celeste e a latitude celeste.\nOutros sistemas de coordenadas.\nNa relatividade xeral, certos sistemas de coordenadas el\u00edxense para simplificar os c\u00e1lculos.\nMapas de coordenadas.\nO concepto dun \"mapa de coordenadas\" ou \"carta\" \u00e9 central na teor\u00eda das variedades. Un mapa de coordenadas \u00e9 esencialmente un sistema de coordenadas para un subconxunto dun espazo dado coa propiedade de que cada punto ten exactamente un conxunto de coordenadas. M\u00e1is precisamente, un mapa de coordenadas \u00e9 un homeomorfismo dun subconxunto aberto dun espazo \"X\" nun subconxunto aberto de formula_17. Con frecuencia non \u00e9 pos\u00edbel proporcionar un sistema de coordenadas consistente para todo un espazo. Neste caso, unha colecci\u00f3n de mapas de coordenadas x\u00fantase para formar un atlas cubrindo todo o espazo. Un espazo equipado cun atlas ch\u00e1mase \"variedade\", na cal pode definirse unha estrutura adicional sempre que esta sexa consistente onde se superpo\u00f1en mapas de coordenadas. Por exemplo, unha variedade diferenci\u00e1bel \u00e9 unha variadade na que o cambio de coordenadas dun mapa de coordenadas a outro \u00e9 sempre unha funci\u00f3n diferenci\u00e1bel.\nCurvas e superficies coordenadas.\nSe nun sistema de coordenadas bidimensional se mant\u00e9n constante unha coordenada mentres que a outra var\u00eda en todo o seu percorrido, o resultado \u00e9 unha curva chamada curva coordenada (alg\u00fans autores usan a expresi\u00f3n \"li\u00f1as coordenadas\"). Esta definici\u00f3n non sempre ten sentido, por exemplo, nun sistema de coordenadas homox\u00e9neas non hai curvas coordenadas. No sistema de coordenadas cartesianas, as curvas coordenadas son, de feito, rectas paralelas a alg\u00fan dos eixos coordenados. Para outros sistemas de coordenadas as curvas coordenadas son curvas propias, por exemplo, as curvas coordenadas nun sistema de coordenadas polares que se obte\u00f1en mantendo \"r\" constante son circunferencias con centro na orixe de coordenadas.\nSe nun sistema de coordenadas tridimensional se mant\u00e9n constante unha coordenada mentres cas outras var\u00edan en todo o seu percorrido, o resultado \u00e9 unha superficie chamada superficie coordenada. Por exemplo, as superficies coordenadas obtidas mantendo \u03c1 constante nun sistema de coordenadas esf\u00e9ricas son superficies esf\u00e9ricas con centro na orixe de coordenadas. Nun espazo tridimensional a intersecci\u00f3n de d\u00faas superficies coordenadas \u00e9 unha curva coordenada.\nPara dimensi\u00f3ns maiores def\u00ednense dun xeito an\u00e1logo as \"hipersuperficies coordenadas\""}
{"id": "20643", "revid": "289", "url": "https://gl.wikipedia.org/wiki?curid=20643", "title": "Coordenada", "text": ""}
{"id": "20645", "revid": "23204", "url": "https://gl.wikipedia.org/wiki?curid=20645", "title": "Balne\u00e1rio Cambori\u00fa", "text": "Balne\u00e1rio Cambori\u00fa \u00e9 unha cidade costeira do estado brasileiro de Santa Catarina. \u00c9 un destino tur\u00edstico imporante para os habitantes dos pa\u00edses veci\u00f1os, principalmente arxentinos, pero tam\u00e9n uruguaios e paraguaios, as\u00ed como por brasileiros dos estados do sur. \u00c9 considerada \"a praia dos arxentinos no Brasil\" e, por conta deste fluxo de turistas de lingua castel\u00e1, moitos establecementos publican anuncios en castel\u00e1n ademais do portugu\u00e9s.\nA m\u00e1is importante actividade econ\u00f3mica \u00e9 o turismo, pero tam\u00e9n a construci\u00f3n civil, o mercado inmobiliario e o comercio e os servizos, que se benefician do gran movemento de turistas e de veraneantes que te\u00f1en inmobles na cidade."}
{"id": "20646", "revid": "47401", "url": "https://gl.wikipedia.org/wiki?curid=20646", "title": "Ferdinand Christian Baur", "text": "Ferdinand Christian Baur, nado en Fellbach o 21 de xu\u00f1o de 1792 e finado en Tubinga o 2 de decembro de 1860, foi un te\u00f3logo protestante alem\u00e1n, l\u00edder da escola de T\u00fcbingen de teolox\u00eda.\nTraxectoria.\nNaceu en Schmiden, preto de Canstatt. Estudou no seminario de Blaubeuren e despois na Universidade de T\u00fcbingen, nun primeiro momento baixo a influencia da antiga escola de T\u00fcbingen, pero a influencia dos fil\u00f3sofos Immanuel Fichte e Friedrich Schelling xa se comezaba a facer notar. En 1817 volta ao seminario de Blubeuren como profesor. En 1824 publicou o seu primeiro traballo importante \"Symbolik und Mythologie oder die Naturreligion des Altertums\" (\"O simb\u00f3lico e a mitlox\u00eda na relixi\u00f3n natural dos antigos\"), xa cunha forte influencia de Schelling e sobre todo de Friedrich Schleiermacher e por mor del cham\u00e1rono para dar clases en T\u00fcbingen como profesor de teolox\u00eda. Por esa \u00e9poca adoptou a filosof\u00eda hegeliana da historia e estudou a historia do cristianismo e das doutrinas da Biblia dende ese punto de vista, rexeitou a autenticidade de moitos libros b\u00edblicos empregando t\u00e9cnicas literarias e filos\u00f3ficas. En 1831 publicou \"Das manich\u00e4ische Religionssystem\" (\"O sistema relixioso maniqueo\") e en 1835 \"Die christliche Gnosis\" (\"Gnose cristi\u00e1\") e \"Uber das Christliche im Platonismus oder Socrates und Christus\" (\"A cristianidade no platonismo: S\u00f3crates e Cristo\") en 1837."}
{"id": "20651", "revid": "56817", "url": "https://gl.wikipedia.org/wiki?curid=20651", "title": "Asia (hom\u00f3nimos)", "text": "Asia pode referirse a:"}
{"id": "20652", "revid": "5863", "url": "https://gl.wikipedia.org/wiki?curid=20652", "title": "Cach\u00e9", "text": "En inform\u00e1tica, unha cach\u00e9 ou memoria de reserva \u00e9 un conxunto de datos que son unha r\u00e9plica doutros orixinais, coa propiedade de que os datos orixinais son m\u00e1is custosos de acceder (normalmente en velocidade) ou de calcular en comparaci\u00f3n ao tempo de acceso aos copiados na cach\u00e9. Noutras palabras, a cach\u00e9 \u00e9 unha \u00e1rea de almacenamento temporal en onde se copian datos que son lidos frecuentemente. Cando se accede por primeira vez a un dato, faise unha copia na cach\u00e9; os accesos seguintes real\u00edzanse \u00e1 devandita copia, facendo que o tempo de acceso medio ao dato sexa menor.\nUn caso concreto de uso do termo cach\u00e9 \u00e9 a zona de memoria de disco denominado cach\u00e9 de disco (\"disk cache\" ou \"cache buffer\", en ingl\u00e9s), consistindo en pequenas cantidades de memoria de alta velocidade que adoitan estar integradas nos procesadores, discos duros e outros dispositivos, mellorando o rendemento destes ao permitir un acceso r\u00e1pido aos datos cos que se est\u00e1 a traballar."}
{"id": "20654", "revid": "98629", "url": "https://gl.wikipedia.org/wiki?curid=20654", "title": "S\u00e3o Joaquim", "text": "S\u00e3o Joaquim \u00e9 unha cidade do estado brasileiro de Santa Catarina considerada a m\u00e1is fr\u00eda do pa\u00eds, con temperaturas medias anuais de 13\u00a0\u00b0C. Situase na rexi\u00f3n da \"Serra Catarinense\" a 1.353 metros sobre o nivel do mar.\nNo inverno, as frentes fr\u00edas poden derribar a temperatura a punto de caer neve. A m\u00e1is baixa temperatura xa rexistrada foi 10\u00a0\u00b0C abaixo de zero.\nAs principais actividades econ\u00f3micas da cidade son a agricultura, principalmente de froitas de clima fr\u00edo, como a maz\u00e1, e o turismo, principalmente de brasileiros, nos meses de inverno."}
{"id": "20655", "revid": "133", "url": "https://gl.wikipedia.org/wiki?curid=20655", "title": "Hub", "text": ""}
{"id": "20657", "revid": "89787", "url": "https://gl.wikipedia.org/wiki?curid=20657", "title": "Christian de Portzamparc", "text": "Christian de Portzamparc nado o 5 de maio do 1944 en Casablanca (Marrocos), \u00e9 un arquitecto e urbanista franc\u00e9s. Ga\u00f1ou o Premio Pritzker no ano 1994."}
{"id": "20658", "revid": "25871", "url": "https://gl.wikipedia.org/wiki?curid=20658", "title": "Reno", "text": "O reno (\"Rangifer tarandus\"), tam\u00e9n chamado carib\u00fa (\"Rangifer tarandus ssp. caribou\") en Am\u00e9rica do Norte, \u00e9 un cerv\u00eddeo de gran porte, caracter\u00edstico das rexi\u00f3ns \u00e1rticas do norte do Canad\u00e1, Alasca, Rusia, Escandinavia e Islandia. En 1952 reintroduciuse a especie con \u00e9xito en Escocia, onde se extinguira no s\u00e9culo X. Hai oito subespecies de reno reco\u00f1ecidas, que corresponden \u00e1s poboaci\u00f3ns de diferentes \u00e1reas.\nO reno presenta dimorfismo sexual, sendo os machos, de ata 300\u00a0kg, bastante maiores que as femias. Ambos os sexos te\u00f1en galladas, que son m\u00e1is elaboradas nos machos. A principal fonte de alimentaci\u00f3n das renas son liques e herbas rastreiras. Este animais poden, no entanto, comer tam\u00e9n pequenos paxaros e ovos. O reno ten dentes frontais s\u00f3 no maxilar inferior.\n\u00c9 de grande importancia na econom\u00eda das poboaci\u00f3ns nativas do \u00c1rtico como os Inuit e os habitantes de Laponia. Estes pobos domesticaron o reno como fonte de alimento e de peles e animal de tracci\u00f3n. Os renos tam\u00e9n se cazan nalg\u00fans lugares polos mesmos motivos.\nNa cultura popular, a zorra do Pap\u00e1 Noel \u00e9 tirada por renos."}
{"id": "20660", "revid": "98629", "url": "https://gl.wikipedia.org/wiki?curid=20660", "title": "Osasco, Brasil", "text": "Osasco \u00e9 unha cidade da rexi\u00f3n metropolitana de S\u00e3o Paulo, situada a 16\u00a0km da capital paulista. Ata 1962 foi un barrio da cidade de S\u00e3o Paulo, pero nese ano emancipouse despois dun plebiscito. Ligase \u00e1 capital por diversas r\u00faas e avenidas, ademais dunha li\u00f1a de ferrocarril e de d\u00faas estradas modernas que tam\u00e9n a ligan ao interior do estado, a \"Anhang\u00fcera\" e a \"Castelo Branco\".\nAdemais de ser \"cidade-dormitorio\" para unha parte da s\u00faa poboaci\u00f3n, \u00e9 tam\u00e9n unha cidade industrial, comercial e de servizos, na cal moitas persoas da capital e de cidades veci\u00f1as traballan. Nela est\u00e1n as sedes dunha grande emisora de televisi\u00f3n brasileira, o SBT (Sistema Brasileiro de Televis\u00e3o), e do m\u00e1is importante banco privado brasileiro, o Banco Brasileiro de Descontos S/A - Bradesco."}
{"id": "20661", "revid": "158", "url": "https://gl.wikipedia.org/wiki?curid=20661", "title": "Serra Negra, Brasil", "text": ""}
{"id": "20662", "revid": "85894", "url": "https://gl.wikipedia.org/wiki?curid=20662", "title": "Serra Negra", "text": "Serra Negra \u00e9 unha estancia de augas minerais do estado brasileiro de S\u00e3o Paulo, situada a 152\u00a0km da cidade de S\u00e3o Paulo. Ten como principal atractivo as s\u00faas fontes de auga mineral para consumo e tam\u00e9n para ba\u00f1os medicinais. Tam\u00e9n atrae turistas co seu comercio de roupas bordadas e de doces caseiros.\nAs s\u00faas principais actividades son o turismo (e o comercio orientado \u00e1 atenci\u00f3n deses turistas), a f\u00e1brica de doces e bordados, e o embotellamento de auga mineral. Finalmente, a agricultura e a gandar\u00eda supo\u00f1en unha porci\u00f3n menor da renda municipal."}
{"id": "20663", "revid": "34155", "url": "https://gl.wikipedia.org/wiki?curid=20663", "title": "Bel\u00e9m, Par\u00e1", "text": "Bel\u00e9m \u00e9 a capital do estado brasileiro do Par\u00e1. Est\u00e1 situada xunto \u00f3 brazo dereito do R\u00edo Amazonas. Ti\u00f1a unha poboaci\u00f3n estimada en 1\u00a0500\u00a0157 habitantes o 2007."}
{"id": "20664", "revid": "56817", "url": "https://gl.wikipedia.org/wiki?curid=20664", "title": "Produto interno", "text": "En matem\u00e1tica, ch\u00e1mase produto interno (ou interior) a unha funci\u00f3n de dous vectores que satisfai determinados axiomas. O produto escalar, comumente usado na xeometr\u00eda euclidiana, \u00e9 un caso especial de produto interno.\nDefinici\u00f3ns.\nSexa V un espazo vectorial sobre un corpo K. En V, podemos definir a funci\u00f3n binaria formula_1 (denominada produto interno), que satisfai os seguintes axiomas:\nonde \"u\", \"v\" e \"w\" son vectores de V, e \"\u03bb\" \u00e9 un elemento de K.\nA partir deses axiomas, \u00e9 pos\u00edbel probar as seguintes consecuencias:\nOutra definici\u00f3n que resulta de utilidade \u00e9 a de semi-produto interno, que se define substitu\u00edndo a condici\u00f3n 4 da definici\u00f3n do produto interno pola seguinte:\nCando se cumpre tal condic\u00f3n, dise que o produto \u00e9 non dexenerado. Ademais, todo produto interno \u00e9 un semi-produto interno, xa que a condici\u00f3n 4 implica que o produto \u00e9 non dexenerado.\nExemplos.\nO produto escalar sobre o espazo vectorial formula_17 satisfai os axiomas do produto interno e \u00e9 definido por:\nSe \"f\" e \"g\" son d\u00faas funci\u00f3ns, \u00e9 pos\u00edbel definir o produto interno:\nAplicaci\u00f3ns.\nA partir do produto interno, \u00e9 pos\u00edbel definir os conceptos de ortogonalidade, norma e distancia entre vectores."}
{"id": "20665", "revid": "5394307", "url": "https://gl.wikipedia.org/wiki?curid=20665", "title": "Espazo vectorial", "text": "Un dos conceptos b\u00e1sicos en \u00e1lxebra linear \u00e9 o de espazo vectorial ou espazo linear.\nA noci\u00f3n com\u00fan de vectores como obxectos con tama\u00f1o, direcci\u00f3n e sentido, xuntamente coas operaci\u00f3ns de adici\u00f3n e multiplicaci\u00f3n por n\u00fameros reais forma a idea b\u00e1sica dun espazo vectorial. Deste punto de partida ent\u00f3n, para definirmos un espazo vectorial, precisamos dun conxunto de elementos e d\u00faas operaci\u00f3ns definidas sobre os elementos deste conxunto, adici\u00f3n e multiplicaci\u00f3n por n\u00fameros reais. A multiplicaci\u00f3n por reais pode ser trocada a\u00ednda por algo m\u00e1is xeral como se mostra a continuaci\u00f3n.\nNon \u00e9 necesario que os vectores te\u00f1an interpretaci\u00f3n xeom\u00e9trica, sen\u00f3n poden ser calquera obxecto que satisfaga os axiomas de baixo. Os Polinomios de grao n forman un espazo vectorial, por exemplo, as\u00ed como grupos de matrices NxM e o espazo de todas as funci\u00f3ns dun conxunto noutro (con algunhas condici\u00f3ns adicionais). \nDefinici\u00f3n.\nUn espazo vectorial \u00e9 unha entidade formada polos seguintes elementos:\nAs seguintes regras deben valer para que os elementos mencionados constit\u00faan un espazo vectorial:\nAs definici\u00f3ns de 1 a 4 mostran que, en canto \u00e1 operaci\u00f3n de adici\u00f3n, un espazo vectorial \u00e9 un grupo abeliano.\nO concepto de espazo vectorial (e os vectores como os seus elementos) \u00e9 enteiramente abstracto, como os conceptos de grupos, aneis, corpos etc. Para determinar se un conxunto V \u00e9 un espazo vectorial, temos simplemente que especificar o conxunto, o corpo F, e definir adici\u00f3n e multiplicaci\u00f3n por escalar en V. Ent\u00f3n, se V satisfixese as condici\u00f3ns mencionadas, ser\u00e1 un espazo vectorial sobre o corpo F.\nConxunto de xeradores e bases.\nUn subconxunto \"S\" dun \"F\"-espazo vectorial \"V\" dise un conxunto de xeradores de \"V\" se todo vector de \"V\" pode expresarse como combinaci\u00f3n lineal finita dos vectores de \"S\", isto \u00e9, formula_5 de xeito que formula_6\nSe al\u00e9n disto S fose un conxunto linearmente independente, ent\u00f3n diremos que S \u00e9 unha base para o espazo vectorial V. Se un espazo vectorial pos\u00fae un conxunto finito de xeradores, ent\u00f3n t\u00f3dalas bases do mesmo te\u00f1en o mesmo n\u00famero de elementos. A este n\u00famero co\u00f1\u00e9ceselle como dimensi\u00f3n.\nExemplos.\nSon exemplos de espazo vectorial (sobre os n\u00fameros reais):\nO propio corpo dos n\u00fameros reais.\nO espazo euclidiano formula_7 de calquera dimensi\u00f3n\nO conxunto das matrices de tama\u00f1o \"m\"x\"n\" (onde m e n son enteiros arbitrarios), coas operaci\u00f3ns suma e produto por escalar.\nO conxunto de polinomios de grao menor ou igual que \"n\" (onde \"n\" \u00e9 un n\u00famero enteiro arbitrario)\nO corpo complexo formula_8\nO conxunto de funci\u00f3ns reais de variable real.\nO conxunto de funci\u00f3ns reais de variable real continuas.\nV\u00e9xase tam\u00e9n.\n\u00c1lxebra linear\nGrupo abeliano"}
{"id": "20667", "revid": "289", "url": "https://gl.wikipedia.org/wiki?curid=20667", "title": "N\u00fameros reais", "text": ""}
{"id": "20669", "revid": "22570", "url": "https://gl.wikipedia.org/wiki?curid=20669", "title": "Integral", "text": "No c\u00e1lculo, a integral dunha funci\u00f3n foi criada orixinalmente para determinar a \u00e1rea baixo unha curva no plano cartesiano, mais tam\u00e9n xorde naturalmente en ducias de problemas de F\u00edsica, como por exemplo na determinaci\u00f3n da posici\u00f3n en todos os instantes dun obxecto, sendo co\u00f1ecida a s\u00faa velocidade en todos os instantes.\nO proceso de calcular a integral dunha funci\u00f3n ch\u00e1mase integraci\u00f3n.\nDiferentemente da noci\u00f3n asociada de derivaci\u00f3n, existen varias definici\u00f3ns para a integraci\u00f3n. Todas elas tratando de resolver alg\u00fans problemas conceptuais relacionadas con l\u00edmites, continuidade e existencia de certos procesos utilizados na definici\u00f3n. Por\u00e9n todas estas definici\u00f3ns dan a mesma resposta para o resultado final dunha integraci\u00f3n.\nDefinici\u00f3n conceptual.\nPara describirmos a integral dunha funci\u00f3n f(x) dun intervalo x entre [a, b] util\u00edzase a notaci\u00f3n:\nA idea desta notaci\u00f3n utilizando un \"S\" dado \u00e9 xeneralizar a noci\u00f3n de sumatorio. Isto porque intuitivamente a integral de f(x) pode ser entendida como a suma de pequenos rect\u00e1ngulos de base dx e altura f(x), onde o produto f(x) dx \u00e9 a \u00e1rea deste rect\u00e1ngulo. A suma de todas estas pequenas \u00e1reas, ou \u00e1reas infinitesimais, fornece a \u00e1rea total abaixo da curva. M\u00e1is precisamente podemos dicir que a integral de riba \u00e9 o valor l\u00edmite da suma:\nonde:\n\u00e9 a lonxitude dos pequenos intervalos nos cales dividimos o intervalo (ba), formula_4 \u00e9 o valor da funci\u00f3n nalg\u00fan punto deste intervalo. O que se espera \u00e9 que cando N for moito grande o valor da suma acima se aproxime do valor da \u00e1rea debaixo da curva e, polo tanto, da integral de f(x) no intervalo. Ou sexa que o l\u00edmite\nestea definido. O problema \u00e9 que este raciocinio intuitivo \u00e9 dif\u00edcil de expresar en linguaxe matem\u00e1tica precisa. Por isto existen varias formas de se definir \u00e1 integraci\u00f3n dun xeito formal. O resultado no entanto \u00e9 coherente entre elas.\nTeorema fundamental do C\u00e1lculo.\nSe resolvermos a integral de riba entre os l\u00edmites \"a\" e \"b\", o resultado final p\u00f3dese escribir como:\nOnde a funci\u00f3n \"F(x)\" \u00e9 a funci\u00f3n resultante da integraci\u00f3n da funci\u00f3n \"f(x)\". O problema da integraci\u00f3n, isto \u00e9, atopar a soluci\u00f3n para unha integral, res\u00famese polo tanto a atopar a funci\u00f3n \"F(x)\".\nO resultado de riba \u00e9 extremamente importante pois ofr\u00e9cenos unha dica de como obter a integral. Para ver isto, supu\u00f1a que o l\u00edmite superior da integral, isto \u00e9, \"b\" \u00e9 moito pr\u00f3ximo de \"a\", tal que posamos escriber:\nComo os puntos l\u00edmites da integral est\u00e1n moito pr\u00f3ximos podemos escribir:\nE ollando na definici\u00f3n da integraci\u00f3n como un l\u00edmite, dada acima, podemos dicir que a integral, neste caso se resume a apenas un dos termos na suma, e polo tanto podemos dicir, sen causar un erro moito grande, que:\nComparando coa definici\u00f3n da derivada dunha funci\u00f3n:\nvemos que a funci\u00f3n que procuramos \"F(x)\" \u00e9 unha funci\u00f3n tal que, cando tomamos a s\u00faa derivada obtemos a funci\u00f3n \"f(x)\". Noutras palabras, se sabemos como calcular a derivada dunha funci\u00f3n podemos tam\u00e9n calcular a integral da funci\u00f3n resultante. \nEsta propiedade m\u00f3stranos que a integraci\u00f3n na verdade \u00e9 a operaci\u00f3n inversa da derivaci\u00f3n, pois se derivarmos unha funci\u00f3n e deseguido a integrarmos, obteremos a funci\u00f3n orixinal. Esta propiedade ch\u00e1mase Teorema fundamental do C\u00e1lculo.\nPaso a Paso.\nIntegral Definida - Unha integral definida consiste basicamente en integrar unha funci\u00f3n constante nos intervalos continuos, a trav\u00e9s das primitivas.\nF\u00f3rmula das Primitivas\nExemplo:\nTratamos a cada membro da funci\u00f3n como unha funci\u00f3n separada, e deseguido efectuamos a suma entre eles e xeramos outra funci\u00f3n, a funci\u00f3n na cal substituiremos o valor de X polos valores do intervalo; deste xeito, usamos o teorema do c\u00e1lculo para chegar ao valor da integral.\nAqu\u00ed \u00fasase a F\u00f3rmula da Primitiva para cada integral.\nXeramos a outra funci\u00f3n, que se usar\u00e1 para substituirmos os valores do intervalo.\nPara x = 0 \nPara x = 3 \nTEOREMA FUNDAMENTAL DO C\u00c1LCULO.\nExemplos de integraci\u00f3n.\nEstas son as integrais dalgunhas das funci\u00f3ns m\u00e1is com\u00fans:\nPor definici\u00f3n, a barra formula_24 util\u00edzase co significado da diferenza formula_25\nDefinici\u00f3ns de integral.\nPara definici\u00f3ns do proceso de integraci\u00f3n m\u00e1is rigorosas vexa os ligaz\u00f3ns mais embaixo."}
{"id": "20670", "revid": "25871", "url": "https://gl.wikipedia.org/wiki?curid=20670", "title": "Funci\u00f3n", "text": "O concepto de funci\u00f3n \u00e9 unha xeneralizaci\u00f3n da noci\u00f3n com\u00fan de f\u00f3rmula matem\u00e1tica. As funci\u00f3ns ou aplicaci\u00f3ns describen relaci\u00f3ns matem\u00e1ticas especiais entre dous obxectos, \"x\" e \"y\"=\"f\"(\"x\"). O obxecto \"x\" ch\u00e1mase o argumento da funci\u00f3n \"f\" e o obxecto \"y\", que depende de \"x\", ch\u00e1mase imaxe de\" x\" en \"f\".\nIntuitivamente, unha funci\u00f3n \u00e9 un xeito de asociar a cada valor do argumento \"x\" un \u00fanico valor da funci\u00f3n \"f\"(\"x\"). Isto p\u00f3dese facer especificando a trav\u00e9s dunha f\u00f3rmula, unha relaci\u00f3n gr\u00e1fica entre diagramas representando os dous conxuntos, ou dunha regra de asociaci\u00f3n, mesmo p\u00f3dese constru\u00edr cunha t\u00e1boa de correspondencia. Entre conxuntos num\u00e9ricos \u00e9 com\u00fan representarmos funci\u00f3ns polos seus gr\u00e1ficos, cada par de elementos relacionados pola funci\u00f3n determina un punto nesta representaci\u00f3n, a restrici\u00f3n de unicidade da imaxe implica que existe un \u00fanico punto para \"f\" en cada valor independente \"x\". Este concepto \u00e9 determin\u00edstico, sempre produce o mesmo resultado a partir dunha dada entrada (a xeneralizaci\u00f3n aos valores aleatorios \u00e9 chamada de funci\u00f3n estoc\u00e1stica). Unha funci\u00f3n pode ser vista como unha \"m\u00e1quina\" ou \"caixa negra\" que converte entradas v\u00e1lidas en sa\u00eddas de forma un\u00edvoca, por iso alg\u00fans autores chaman \u00e1s funci\u00f3ns \"relaci\u00f3ns un\u00edvocas\".\nO tipo de funci\u00f3n m\u00e1is com\u00fan \u00e9 aquel onde o argumento e mailo valor da funci\u00f3n son ambos num\u00e9ricos, o relacionamento entre os dous \u00e9 expreso por unha f\u00f3rmula e o valor da funci\u00f3n obtense a trav\u00e9s da substituci\u00f3n directa dos argumentos. Considere o exemplo\nQue resulta en calquera valor de \"x\" ao cadrado.\nUnha xeneralizaci\u00f3n directa \u00e9 permitir que funci\u00f3ns dependan non s\u00f3 dun \u00fanico valor, mais de varios. Por exemplo esta funci\u00f3n de d\u00faas variables,\nrecibe dous n\u00fameros \"x\" e \"y\" e resulta no produto deles, \"xy\".\nEn base ao xeito en que se especifica unha funci\u00f3n, esta pode chamarse funci\u00f3n expl\u00edcita (exemplo de riba) ou funci\u00f3n impl\u00edcita, como en \nque implicitamente especifica a funci\u00f3n\nVimos que a noci\u00f3n intuitiva de funci\u00f3ns non se limita a computaci\u00f3ns usando apenas n\u00fameros e tampouco se limita a computaci\u00f3ns; a noci\u00f3n matem\u00e1tica de funci\u00f3ns \u00e9 m\u00e1is xeral e non se limita tampouco a situaci\u00f3ns que incl\u00faan n\u00fameros. En vez diso, unha funci\u00f3n liga un \"dominio\" (conxunto de valores de entrada) cun segundo conxunto o \"contra- dominio\" (ou codominio) de tal forma que a cada elemento do dominio est\u00e1 asociado exactamente un elemento do contra-dominio, o conxunto dos elementos do contra-dominio que son relacionados pola \"f\" a alg\u00fan \"x\" do dominio, ch\u00e1mase \"conxunto-imaxe\" ou \"imaxe\" . As funci\u00f3ns def\u00ednense abstractamente por certas relaci\u00f3ns, como veremos mais adiante. Por causa da s\u00faa xeneralizaci\u00f3n, as funci\u00f3ns aparecen en moitos contextos matem\u00e1ticos, e moitos campos da matem\u00e1tica bas\u00e9anse no estudo de funci\u00f3ns.\nPode notarse que as palabras \"funci\u00f3n\",\"aplicaci\u00f3n\", \"transformaci\u00f3n\", \"\"mapeado\", \"mapear\"\" son xeralmente usadas como sin\u00f3nimos.\nHistoria.\nComo un termo matem\u00e1tico, \"funci\u00f3n\" foi introducido por Leibniz en 1694, para describir cantidades relacionadas a unha curva; tales como a inclinaci\u00f3n da curva ou un punto espec\u00edfico da dita curva. Funci\u00f3ns relacionadas \u00e1 curvas son actualmente chamadas funci\u00f3ns diferenci\u00e1beis e son a\u00ednda o tipo de funci\u00f3ns m\u00e1is atopado por non-matem\u00e1ticos. Para este tipo de funci\u00f3ns, p\u00f3dese falar de l\u00edmites e derivadas; ambos sendo medida da mudanza nos valores de sa\u00edda asociados \u00e1 variaci\u00f3n dos valores de entrada, formando a base do c\u00e1lculo infinitesimal.\nA palabra funci\u00f3n foi posteriormente usada por Euler a mediados do s\u00e9culo XVIII para describir unha expresi\u00f3n comprendendo varios argumentos; i.e:\"y\" = F(\"x\"). \nAmpliando a definici\u00f3n de funci\u00f3ns, os matem\u00e1ticos foron capaces de estudar \"estra\u00f1os\" obxectos matem\u00e1ticos tales como funci\u00f3ns que non son diferenci\u00e1beis en calquera dos seus puntos. Tales funci\u00f3ns, inicialmente tidas como puramente imaxinarias e chamadas xenericamente de \"monstros\", foron xa no final do s\u00e9culo XX, identificadas como importantes para a construci\u00f3n de modelos f\u00edsicos de fen\u00f3menos tales como o movemento Browniano.\nDurante o S\u00e9culo XIX, os matem\u00e1ticos comezaron a formalizar todos os diferentes ramos da matem\u00e1tica. Weierstrass defend\u00eda que se se constru\u00edse o c\u00e1lculo infinitesimal sobre a Aritm\u00e9tica no canto de sobre a Xeometr\u00eda, o que favorec\u00eda a definici\u00f3n de Euler en relaci\u00f3n \u00e1 de Leibniz (vexa aritmetizaci\u00f3n da an\u00e1lise). M\u00e1is para o final do s\u00e9culo, os matem\u00e1ticos comezaron a tentar formalizar toda a Matem\u00e1tica usando teor\u00eda de conxuntos, e conseguiron obter definici\u00f3ns de todos os obxectos matem\u00e1ticos en termos do concepto de conxunto.\nFoi Dirichlet quen criou a definici\u00f3n \"formal\" de funci\u00f3n moderna.\nNa definici\u00f3n de Dirichlet, unha funci\u00f3n \u00e9 un caso especial dunha relaci\u00f3n. A relaci\u00f3n \u00e9 un conxunto de pares ordenados, onde cada elemento do par pertence a un dos conxuntos relacionados (nas relaci\u00f3ns non existen restrici\u00f3ns en canto \u00e1 lei de correspondencia entre os elementos dos conxuntos, xa que \u00e9 costume que as funci\u00f3ns introduzan restrici\u00f3ns). Na maior\u00eda dos casos de interese pr\u00e1ctico, por\u00e9n, as diferenzas entre as definici\u00f3ns moderna e de Euler son desprez\u00e1beis.\nDefinici\u00f3n formal.\nConsidere dous conxuntos \"X\" e \"Y\". Unha funci\u00f3n \"f\" de \"X\" en \"Y\":\nformula_5\nrelaciona a cada elemento \"x\" de \"X\", cun \u00fanico elemento \"y\"=\"f\"(\"x\") de \"Y\".\nOutra maneira de dicir isto \u00e9 afirmar que \"f\" \u00e9 unha relaci\u00f3n binaria entre os dous conxuntos tal que:\nSe se atende \u00e1 segunda condici\u00f3n, e non \u00e1 primeira, temos unha funci\u00f3n multivalorada (tam\u00e9n se usa \u00e1s veces o termo funci\u00f3n \"mult\u00edvoca\" na mesma acepci\u00f3n).\nSe se atende \u00e1 primeira condici\u00f3n, e non \u00e1 segunda, temos unha funci\u00f3n parcial.\nConsidere as tres funci\u00f3ns seguintes:\nDominio, contradominio e imaxe.\nSon tres conxuntos especiais asociados \u00e1 funci\u00f3n. O dominio \u00e9 o conxunto \"A\" do exemplo dado no inicio deste cap\u00edtulo: cont\u00e9n todos os elementos \"x\" para os cales a funci\u00f3n se debe definir. Xa o conxunto \"B\" do exemplo \u00e9 o contradominio: o conxunto que cont\u00e9n os elementos poden ser relacionados a elementos do dominio.\nTam\u00e9n se define o conxunto imaxe como o conxunto de valores que \"f(x)\" asume efectivamente. O conxunto imaxe \u00e9, pois, sempre un subconxunto do contradominio.\nFunci\u00f3ns sobrexectivas , inxectivas e bixectivas.\nOs tipos de aplicaci\u00f3ns poden clasificarse de acordo co seu comportamento con relaci\u00f3n \u00e1 regra \"unha \u00fanica sa\u00edda para cada entrada\". Como non se dixo nada sobre as entradas, ou se as sa\u00eddas te\u00f1en que ser \u00fanicas temos que resolver estas ambig\u00fcidades. Ao facer isto atopamos apenas tres tipos de clases de funci\u00f3ns (clase como en 'clasificaci\u00f3n' non clase de equivalencia):"}
{"id": "20671", "revid": "71683", "url": "https://gl.wikipedia.org/wiki?curid=20671", "title": "Lista de integrais", "text": "Lista de integrais segundo o tipo de funci\u00f3n:"}
{"id": "20672", "revid": "71683", "url": "https://gl.wikipedia.org/wiki?curid=20672", "title": "Lista de integrais de funci\u00f3ns racionais", "text": "A seguinte \u00e9 unha lista de integrais de funci\u00f3ns racionais."}
{"id": "20673", "revid": "22570", "url": "https://gl.wikipedia.org/wiki?curid=20673", "title": "Lista de integrais de funci\u00f3ns irracionais", "text": "A seguinte \u00e9 unha lista de integrais de funci\u00f3ns irracionais."}
{"id": "20674", "revid": "71683", "url": "https://gl.wikipedia.org/wiki?curid=20674", "title": "Lista de integrais de funci\u00f3ns trigonom\u00e9tricas", "text": "A seguinte \u00e9 unha lista de integrais de funci\u00f3ns trigonom\u00e9tricas."}
{"id": "20675", "revid": "71683", "url": "https://gl.wikipedia.org/wiki?curid=20675", "title": "Lista de integrais de funci\u00f3ns exponenciais", "text": "A seguinte \u00e9 unha lista de integrais de funci\u00f3ns exponenciais."}
{"id": "20676", "revid": "71683", "url": "https://gl.wikipedia.org/wiki?curid=20676", "title": "Lista de integrais de funci\u00f3ns logar\u00edtmicas", "text": "A seguinte \u00e9 unha lista de integrais de funci\u00f3ns logar\u00edtmicas.\n\"Nota:\" neste artigo as\u00famese que \"x\"&gt;0."}
{"id": "20677", "revid": "71683", "url": "https://gl.wikipedia.org/wiki?curid=20677", "title": "Lista de integrais de funci\u00f3ns trigonom\u00e9tricas inversas", "text": "A seguinte \u00e9 unha lista de integrais de funci\u00f3ns trigonom\u00e9tricas inversas."}
{"id": "20678", "revid": "71683", "url": "https://gl.wikipedia.org/wiki?curid=20678", "title": "Lista de integrais de funci\u00f3ns hiperb\u00f3licas", "text": "A seguinte \u00e9 unha lista de integrais de funci\u00f3ns hiperb\u00f3licas."}
{"id": "20679", "revid": "71683", "url": "https://gl.wikipedia.org/wiki?curid=20679", "title": "Lista de integrais de funci\u00f3ns de \u00e1rea", "text": "A seguinte \u00e9 unha lista de integrais de funci\u00f3ns de \u00e1rea."}
{"id": "20680", "revid": "289", "url": "https://gl.wikipedia.org/wiki?curid=20680", "title": "Lista de integrais de funci\u00f3ns \u00e1rea", "text": ""}
{"id": "20681", "revid": "289", "url": "https://gl.wikipedia.org/wiki?curid=20681", "title": "Lista de integrais de funci\u00f3ns inversas trigonom\u00e9tricas", "text": ""}
{"id": "20682", "revid": "22570", "url": "https://gl.wikipedia.org/wiki?curid=20682", "title": "Lista de funci\u00f3ns matem\u00e1ticas", "text": "Esta \u00e9 unha lista de funci\u00f3ns matem\u00e1ticas:"}
{"id": "20683", "revid": "89787", "url": "https://gl.wikipedia.org/wiki?curid=20683", "title": "N\u00famero primo", "text": "N\u00famero primo \u00e9 un n\u00famero natural maior que 1 e que ten exactamente dous divisores positivos distintos: 1 e el mesmo. Se un n\u00famero natural \u00e9 maior que 1 e non \u00e9 primo, dise que \u00e9 composto. Por convenci\u00f3n, os n\u00fameros 0 e 1 non son primos nin compostos.\nO concepto de n\u00famero primo \u00e9 moi importante na teor\u00eda dos n\u00fameros. Un dos resultados da teor\u00eda dos n\u00fameros \u00e9 o Teorema Fundamental da Aritm\u00e9tica, que afirma que calquera n\u00famero enteiro positivo pode ser escrito univocamente como o produto de varios n\u00fameros primos (chamados \"factores primos\"). Ao proceso que recibe como argumento un n\u00famero e devolve os seus factores primos ch\u00e1mase descomposici\u00f3n en factores primos. Antes do desenvolvemento do c\u00e1lculo autom\u00e1tico, a determinaci\u00f3n dos factores primos era un proceso traballoso en extremo, mais a finais do s\u00e9culo XVIII xa exist\u00edan, grazas ao labor dalg\u00fans matem\u00e1ticos, entre os cales estaban Anton Felkel e Jurij Bartolomej Vega, extensas t\u00e1boas abranguendo o intervalo desde a unidade ata alg\u00fans mill\u00f3ns. \nColocando os n\u00fameros primos en orde crecente, temos que os primeiros elementos son:\n2, 3, 5, 7, 11, 13, 17, 19, 23, 29, 31, 37, 41, 43, 47, 53, 59, 61, 67, 71, 73, 79, 83, 89, 97...\nExemplos de decomposici\u00f3ns:\nTeoremas dos n\u00fameros primos.\nS\u00e1bese que, \u00e1 medida que avanzamos na secuencia dos n\u00fameros enteiros, os primos t\u00f3rnanse cada vez m\u00e1is raros. Isto levanta d\u00faas cuesti\u00f3ns:\nA resposta a primeira cuesti\u00f3n \u00e9 que o conxunto dos primos \u00e9 infinito. Podemos demostralo da seguinte forma:\nSupo\u00f1a, por absurdo, que o n\u00famero de primos sexa finito e sexan formula_3 os primos. Sexa formula_4 o n\u00famero tal que\nformula_4 = formula_6 onde formula_7 denota o produto.\nTemos que formula_4 non \u00e9 primo (por hip\u00f3tese), logo existe un n\u00famero primo formula_9 tal que formula_10. \nMais obviamente formula_11. Logo existe un novo n\u00famero primo, o que \u00e9 unha contradici\u00f3n.\nA resposta para a segunda pregunta \u00e9 que esa proporci\u00f3n se aproximar\u00e1 m\u00e1is a formula_12 canto maior sexa n, onde formula_13 \u00e9 o logaritmo natural.\nGrupos e secuencias de n\u00fameros primos.\nCo\u00f1\u00e9cense dous grupos de n\u00fameros primos, dos tipos:\ne\nTrat\u00e1ndose de n\u00fameros primos, \u00e9 perigoso facer unha xeneralizaci\u00f3n apenas con base nunha observaci\u00f3n, non solidamente comprobada matematicamente. Por exemplo, 31, 331, 3\u00a0331, 33\u00a0331, 333\u00a0331, 3\u00a0333\u00a0331 e 33\u00a0333\u00a0331 son primos, mais 333\u00a0333\u00a0331 non \u00e9 (333\u00a0333\u00a0331 = 17\u00a0\u22c5\u00a019\u00a0607\u00a0843)."}
{"id": "20684", "revid": "98629", "url": "https://gl.wikipedia.org/wiki?curid=20684", "title": "Lista de volc\u00e1ns", "text": "A seguinte lista incl\u00fae volc\u00e1ns activos e extintos :"}
{"id": "20686", "revid": "23204", "url": "https://gl.wikipedia.org/wiki?curid=20686", "title": "GPU", "text": "GPU p\u00f3dese referir a:"}
{"id": "20687", "revid": "127505", "url": "https://gl.wikipedia.org/wiki?curid=20687", "title": "Unidade de procesamento gr\u00e1fico", "text": "A unidade de procesamento gr\u00e1fico (\"Graphics Processing Unit\") ou GPU, tam\u00e9n co\u00f1ecida como unidade de procesamento visual (\"Visual Processing Unit\") \u00e9 un microprocesador (ou acelerador gr\u00e1fico) para computadores persoais, videoconsolas e outros dispositivos que requiran de gran cantidade de imaxes xeradas por computador.\nAs GPUs modernas son moi eficientes manipulando e mostrando gr\u00e1ficos por computador, e a s\u00faa estrutura de alto paralelismo fainas moito m\u00e1is efectivas que as t\u00edpicas CPUs para un amplo rango de algoritmos complexos.\nUnha GPU pon en funcionamento un n\u00famero de operaci\u00f3ns gr\u00e1ficas primitivas cunha rapidez maior que unha CPU. As operaci\u00f3ns m\u00e1is com\u00fans para os primeiros gr\u00e1ficos 2D incl\u00faen o copiado rectangular de zonas de memoria (como as xanelas ou os videoxogos), co\u00f1ecido polo termo ingl\u00e9s de \"blitter\", e tam\u00e9n operaci\u00f3ns de recheo de rect\u00e1ngulos, tri\u00e1ngulos, c\u00edrculos, e demais formas xeom\u00e9tricas.\nAs GPUs modernas soportan gr\u00e1ficos 3D, coma ordenaci\u00f3ns dos obxectos, iluminaci\u00f3n ou transformaci\u00f3ns xeom\u00e9tricas, e tam\u00e9n capacidades de v\u00eddeo dixital.\nHistoria.\nAs modernas GPU son descendentes dos chips gr\u00e1ficos monol\u00edticos de finais da d\u00e9cada de 1970 e 1980. Estes chips ti\u00f1an soporte BitBLT limitado na forma de sprites, e usualmente non soportaban o debuxo de figuras. Alg\u00fans GPU pod\u00edan executar varias operaci\u00f3ns nunha lista de \"display\" e pod\u00edan usar DMA para reducir a carga no procesador anfitri\u00f3n. Un exemplo das primeiras GPUs \u00e9 o coprocesador ANTIC empregado nos ATARI 800 e o ATARI 5200.\nCara a finais dos 80 e comezos dos 90, os microprocesadores de prop\u00f3sito xeral de alta velocidade foron moi populares para p\u00f3r en funcionamento os GPUs m\u00e1is avanzados. Moitas tarxetas gr\u00e1ficas para PCs e estaci\u00f3ns de traballo empregaban Procesadores Dixitais de Sinais (\"DSP\" polas s\u00faas siglas en ingl\u00e9s), coma por exemplo a serie TMS340 de Texas Instruments, para p\u00f3r en funcionamento funci\u00f3ns de debuxo r\u00e1pidas. Tam\u00e9n moitas impresoras l\u00e1ser conti\u00f1an un procesador de varrido de imaxes \"PostScript\" correndo nun procesador RISC coma o AMD 29000.\nSegundo a tecnolox\u00eda de proceso de semicondutores foi mellorando, eventualmente foi posible mover as funci\u00f3ns de debuxo e as BitBLT \u00e1 mesma placa e posteriormente ao mesmo chip a xeito dun controlador de buffer de marcos (\"frames\"), coma o VGA. Estes aceleradores gr\u00e1ficos de 2D non eran tan flexibles como os baseados en microprocesadores, pero eran moito m\u00e1is f\u00e1ciles de fabricar e vender. A Commodore AMIGA foi a primeira computadora de produci\u00f3n en masa que inclu\u00eda unha unidade \"blitter\" e o sistema gr\u00e1fico IBM 8514 foi unha das primeiras tarxetas de v\u00eddeo para PC en p\u00f3r en funcionamento primitivas 2D en hardware.\nDiferenzas coa CPU.\nAs GPUs actuais son moi potentes e poden chegar a superar a frecuencia de reloxo dunha CPU antiga (m\u00e1is de 500MHz). A potencia das GPU e o seu dram\u00e1tico ritmo de desenvolvemento recente d\u00e9bense a dous factores diferentes. O primeiro factor \u00e9 a alta especializaci\u00f3n das GPU, xa que ao estar pensadas para desenvolver unha soa tarefa, \u00e9 posible dedicar m\u00e1is silicio no seu dese\u00f1o para levar a cabo esa tarefa m\u00e1is eficientemente. Por exemplo, as GPU actuais est\u00e1n optimizadas para c\u00e1lculo con valores en coma flotante, predominantes nos gr\u00e1ficos 3D.\nDoutra banda, moitas aplicaci\u00f3ns gr\u00e1ficas requiren un alto grao de paralelismo inherente, ao ser as s\u00faas unidades fundamentais de c\u00e1lculo (v\u00e9rtices e p\u00edxeles) completamente independentes. Os modelos actuais de GPU adoitan ter unha media ducia de procesadores de v\u00e9rtices (que executan vertex shaders), e ata dous ou tres veces m\u00e1is procesadores de fragmentos ou p\u00edxeles (que executan fragment shaders). Deste xeito, unha frecuencia de reloxo duns 500-600MHz en comparaci\u00f3n co ofrecido por unha CPU de 4\u00a0GHz trad\u00facese nunha potencia de c\u00e1lculo moito maior grazas \u00e1 s\u00faa arquitectura en paralelo.\nArquitectura.\nA arquitectura das GPUs at\u00f3pase moi segmentada, o que indica que pos\u00fae gran cantidade de unidades funcionais. Estas unidades funcionais p\u00f3dense dividir principalmente en d\u00faas: aquelas que procesan v\u00e9rtices e aquelas que procesan p\u00edxeles.\nInicialmente \u00e1 GPU ch\u00e9galle a informaci\u00f3n da CPU en forma de v\u00e9rtices. O primeiro tratamento que reciben estes v\u00e9rtices real\u00edzase no \"vertex shader\". Este realiza transformaci\u00f3ns coma a rotaci\u00f3n das figuras. Tras isto, def\u00ednese a parte destes v\u00e9rtices que se vai a ver (\"clipping\"), e os v\u00e9rtices transf\u00f3rmanse en p\u00edxeles mediante o proceso de rasterizaci\u00f3n. Estas etapas non pos\u00faen unha carga relevante para a GPU.\nNo \"pixel shader\" fanse as transformaci\u00f3ns referentes aos p\u00edxeles, coma a aplicaci\u00f3n de texturas. Ademais antes de almacenar os p\u00edxeles na cach\u00e9, apl\u00edcanse alg\u00fans efectos coma o \"antialiasing\", \"blending\" e o efecto n\u00e9boa.\nOutras unidades funcionais chamadas ROP toman a informaci\u00f3n gardada na cach\u00e9 e preparan os p\u00edxeles para o seu visualizaci\u00f3n. Tam\u00e9n poden encargarse de aplicar alg\u00fans efectos. Tras isto, almac\u00e9nase a sa\u00edda no \"frame buffer\". Dependendo do tipo de representaci\u00f3n, p\u00f3dense tomar directamente estes p\u00edxeles para a s\u00faa representaci\u00f3n nun monitor dixital, ou xerar unha sinal anal\u00f3xica a partir deles, para monitores anal\u00f3xicos. Se \u00e9 este \u00faltimo caso, te\u00f1en que pasar por un DAC (\"Dixital-Analog Converter\") para ser finalmente amosados na pantalla.\nProgramaci\u00f3n.\nNos comezos a programaci\u00f3n da GPU fac\u00edase con chamadas a servizos de interrupci\u00f3n da BIOS. Tras isto, a programaci\u00f3n da GPU comezou a facerse en linguaxe ensambladora espec\u00edfica a cada modelo. Posteriormente situouse un nivel m\u00e1is entre o hardware e o software, dese\u00f1ando as APIs (\"Application Program Interfaces\"), que proporcionaban unha linguaxe m\u00e1is homox\u00e9nea para os modelos existentes no mercado. A primeira API de uso xeral foi est\u00e1ndar aberto OpenGL (\"Open Graphics Language\"), tralo que Microsoft desenvolveu o sistema DirectX.\nTralo desenvolvemento de APIs, decidiuse crear unha linguaxe de alto nivel para gr\u00e1ficos. A linguaxe est\u00e1ndar de alto nivel asociada \u00e1 biblioteca OpenGL \u00e9 o \"OpenGL Shading Language\", GLSL, posta en funcionamento en principio por t\u00f3dolos fabricantes. A empresa californiana Nvidia creou unha linguaxe propietaria chamada Cg (do ingl\u00e9s, \"C for graphics\"), con mellores resultados que que GLSL nas probas de eficiencia. En colaboraci\u00f3n con Nvidia, Microsoft desenvolveu a s\u00faa \"High Level Shading Language\", HLSL, practicamente id\u00e9ntico a Cg, pero con certas incompatibilidades menores."}
{"id": "20689", "revid": "98629", "url": "https://gl.wikipedia.org/wiki?curid=20689", "title": "Arnold Bax", "text": "Arnold Edward Trevor Bax (1883 \u2013 1953) foi un compositor ingl\u00e9s.\nTraxectoria.\nNaceu en Pendennis Road, Streatham, Londres no seo dunha familia de clase media alta. Estudou na Royal Academy of Music con Frederic Corder.\nA s\u00faa primeira influencia foi a dos compositores rusos, tras unha viaxe na s\u00faa mocidade a ese pa\u00eds, pero m\u00e1is tarde, tras a lectura de Yeats desenvolveu unha forte paix\u00f3n por Irlanda, no que adoitaba pasar temporadas todos os anos, e mesmo escribiu poemas para revistas irlandesas co pseud\u00f3nimo literario de Dermot O'Byrne. Tam\u00e9n lle gustaba as terras remotas do oeste de Escocia, pasando alg\u00fans invernos compo\u00f1endo en Morar, preto de Mallaig.\nArredor de 1910 comezan a aparecer as s\u00faas primeiras composici\u00f3ns significativas, primeiro sonatas para piano e logo composici\u00f3ns para orquestra como \"The Garden of Fand\" (1916) e \"Tintagel\" (1917).\nEntre 1922 e 1939 compuxo sete sinfon\u00edas, nun estilo infrecuente de tres movementos no canto dos catro tradicionais.\nEn 1942 comezou a escribir m\u00fasica para filmes, pero a partir desa \u00e9poca m\u00f3strase menos activo, retir\u00e1ndose a Storrington, en Sussex. A s\u00faa \u00faltima obra foi a \"Coronation March for Queen Elizabeth II\"."}
{"id": "20690", "revid": "15490", "url": "https://gl.wikipedia.org/wiki?curid=20690", "title": "Warner Baxter", "text": "Warner Baxter, nado en Columbus, Ohio en 1889 e finado en 1951, foi un actor norteamericano.\nTraxectoria.\nSendo cativo trasladouse coa s\u00faa nai a San Francisco en 1898. Logo do terremoto de San Francisco de 1906 a s\u00faa familia tivo que vivir nunha tenda por d\u00faas semanas. En 1910 debutou como actor nun vodevil e posteriormente pasou ao teatro e, dende 1921, ao cine.\nBaxter iniciou a s\u00faa carreira cinematogr\u00e1fica como extra. Tivo o seu primeiro papel protagonista en 1921 na pel\u00edcula \"Sheltered Daughters\". Durante os anos 1920 actuou en 48 pel\u00edculas. A s\u00faa actuaci\u00f3n m\u00e1is famosa foi como Cisco Kid en \"In Old Arizona\", papel polo que recibiu o Oscar ao mellor actor. Tam\u00e9n actuou en \"Grand Canary\", \"Broadway Bill\" e \"Kidnapped\"\nPara 1936, Baxter era o actor mellor pagado de Hollywood, pero para 1943 pasara a realizar pel\u00edculas de clase B. Protagonizou unha serie de pel\u00edcula do Crime Doctor para Columbia Pictures.\nEntre 1914 e 1950, Baxter realizou m\u00e1is de cen pel\u00edculas. Estivo casado coa actriz Winifred Bryson desde 1918 ata a s\u00faa morte.\nBaxter sufr\u00eda de artrite, polo que realizouse unha lobotom\u00eda para reducir a dor. Morreu pouco despois de pneumon\u00eda e foi enterrado no \"Forest Lawn Memorial Park\" en Glendale (California)."}
{"id": "20691", "revid": "89787", "url": "https://gl.wikipedia.org/wiki?curid=20691", "title": "Fumihiko Maki", "text": "Fumihiko Maki (\u69c7 \u6587\u5f66, \u307e\u304d \u3075\u307f\u3072\u3053), nado o 6 de setembro de 1928 en Toquio, \u00e9 un arquitecto Xapon\u00e9s.\nTraxectoria.\nLogo de estudar na Universidade de Toquio mudouse \u00e1 Academia Cranbrook en Bloomfield Hills, indo m\u00e1is tarde \u00e1 Escola de Dese\u00f1o de Harvard. Traballou para Skidmore, Owings e Merrill en Nova York e para \"Sert Jackson and Associates\" en Cambridge. Fundou \"Maki and Associates\" no ano 1965. No 1960 volveu \u00f3 Xap\u00f3n para axudar \u00e1 consolidaci\u00f3n do \"Metabolism Group\". Dous dos materiais m\u00e1is usados nos seus traballos son o metal e o vidro. No ano 1993 foille entregado o prestixioso Premio Pritzker da Arquitectura."}
{"id": "20692", "revid": "22570", "url": "https://gl.wikipedia.org/wiki?curid=20692", "title": "Pierre Terrail de Bayard", "text": "Pierre Terrail LeVieux, seigneur de Bayard (1473 \u2013 1524) foi un militar franc\u00e9s, co\u00f1ecido como o Chevalier Bayard, o cabaleiro sen medo e sen tacha.\nDescendente de Aymon LeVieux e H\u00e9l\u00e8ne Alleman-Laval de familia nobre, naceu en Ch\u00e2teau Bayard, preto de Pontcharra, Is\u00e8re. Foi paxe de Carlos I de Savoia e despois serviu a Carlos VIII de Francia, a quen acompa\u00f1ou a Italia e, tras a batalla de Fornovo (1495), armouno cabaleiro. Perseguindo aos inimigos entrou s\u00f3 en Mil\u00e1n; feito prisioneiro, Ludovico Sforza liberouno. En 1508 distinguiuse no sitio de X\u00e9nova por Lu\u00eds XII de Francia e ao ano seguinte o rei nomeouno capit\u00e1n. Ferido no sitio de Brescia (1512), ao recuperarse participou na batalla de R\u00e1vena baixo Gaston de Foix. Na batalla de Spurs (1513) caeu prisioneiro de Henrique VIII de Inglaterra, quen o puxo inmediatamente en liberdade, coa \u00fanica condici\u00f3n que non entrar en combate durante seis semanas.\nLogo da ascensi\u00f3n de Francisco I en 1515, Bayard foi feito tenente-xeneral do Delfinado e foi el quen ordena cabaleiro ao rei por mor da s\u00faa notoriedade. Ao principiar a guerra entre Francisco I e Carlos V, Bayard con 1000 homes mantivo M\u00e9zi\u00e8res contra un ex\u00e9rcito de 35.000, e, despois de seis semanas, os xenerais do ex\u00e9rcito imperial levantaron o sitio, a s\u00faa resistencia impediu o avance do ex\u00e9rcito imperial polo centro de Francia e deu tempo ao rei a organizar o ex\u00e9rcito real que botou f\u00f3ra aos invasores en 1521. O rei ordenouno cabaleiro da orde de San Miguel.\nMorreu na defensa do paso de Sesia ou Rovasenda, cando cubr\u00eda a retirada do ex\u00e9rcito franc\u00e9s, o 29 de abril de 1524. Bayard simbolizou os valores da cabaler\u00eda francesa de fins da Idade Media, foi un personaxe inmensamente popular no seu tempo que deu orixe a unha lenda que se transmitiu ao longo dos s\u00e9culos."}
{"id": "20693", "revid": "1987", "url": "https://gl.wikipedia.org/wiki?curid=20693", "title": "Pierre Bayle", "text": "Pierre Bayle, nado en 1647 e finado en 1706, foi un escritor e fil\u00f3sofo franc\u00e9s.\nTraxectoria.\nNaceu en Carla-le-Comte, preto de Pamiers (Ari\u00e8ge), educouno o seu pai, ministro calvinista, e logo estudou en Puylaurens e en 1669 entrou na Universidade xesu\u00edta de Tolosa, convertido ao catolicismo, dezasete meses despois volveu ao protestantismo e fuxiu a Xenebra, para evitar a persecuci\u00f3n debida \u00e1 revogaci\u00f3n do Edicto de Nantes por Lu\u00eds XIV, al\u00ed entrou en contacto coa obra de Ren\u00e9 Descartes.\nDurante anos foi titor de varias familias parisienses baixo o nome de B\u00e8le ata que en 1675 foi nomeado profesor de filosof\u00eda na Universidade protestante de Sedan ata que en 1681 quedou suprimida. Nomeado profesor de filosof\u00eda e historia na Ecole Illustre en Rotterdam, al\u00ed publicou en 1682 \"Pens\u00e9es diverses sur la com\u00e8te de 1680\" e a s\u00faa cr\u00edtica do traballo de Louis Maimbourg sobre a historia do calvinismo, que lle deu unha gran reputaci\u00f3n en medios calvinistas.\nEn 1684 comezou a publicaci\u00f3n de \"Nouvelles de la r\u00e9publique des lettres\", unha gaceta de cr\u00edtica literaria, que constitu\u00edu o primeiro intento de popularizar a literatura. O seu \"Dictionnaire historique et critique\" constitu\u00edu un precedente de L\"'Encyclop\u00e9die\"."}
{"id": "20695", "revid": "839", "url": "https://gl.wikipedia.org/wiki?curid=20695", "title": "William Maddock Bayliss", "text": "William Maddock Bayliss, nado en Wolverhampton en 1860 e finado en Londres en 1924, foi un fisi\u00f3logo ingl\u00e9s.\nTraxectoria.\nEstudou en Londres e Oxford. En 1888 obt\u00e9n un posto de profesor no University College de Londres e comeza a colaborar con Ernest Starling, con quen en 1902 descobre a secretina, hormona do p\u00e1ncreas.\nEscribiu \"The Nature of Enzyme Action\" (1908), \"The Vaso-Motor System\" (1923). A s\u00faa mellor obra \u00e9 \"Principles of General Physiology\" (1915), considerado o mellor libro sobre o tema na \u00e9poca."}
{"id": "20696", "revid": "98629", "url": "https://gl.wikipedia.org/wiki?curid=20696", "title": "Lontra", "text": "A lontra ou londra (Lutra lutra) \u00e9 un animal mam\u00edfero pertencente \u00e1 orde \"Carnivora\" e \u00e1 familia dos must\u00e9lidos. Ten unha distribuci\u00f3n principalmente euroasi\u00e1tica, inclu\u00edndo Galicia. \u00c9 o membro da subfamilia das lontras (Lutrinae) de m\u00e1is ampla distribuci\u00f3n, e enc\u00f3ntrase en v\u00edas fluviais e costas de Europa, moitas partes de Asia e partes do norte de \u00c1frica. Come principalmente peixes e \u00e9 fortemente territorial. Est\u00e1 en perigo en parte da s\u00faa \u00e1rea de distribuci\u00f3n, pero est\u00e1 recuper\u00e1ndose noutras. Non se debe confundir coas lontras americanas do x\u00e9nero \"Lontra\", actualmente clasificadas separadas do x\u00e9nero do Vello Mundo \"Lutra\", ao que pertence esta especie.\nDescrici\u00f3n.\nEsta londra euroasi\u00e1tica \u00e9 unha especie t\u00edpica da s\u00faa subfamilia. \u00c9 un animal longo e delgado de h\u00e1bitos acu\u00e1ticos, de cor marr\u00f3n por arriba e crema por debaixo. Os seus \u00f3sos mostran osteosclerose, incrementando a s\u00faa densidade para reducir a flotabilidade. Esta lontra difire da \"Lontra canadensis\" norteamericana polo seu pescozo m\u00e1is curto, cara m\u00e1is larga, maior espazo entre as orellas e cola m\u00e1is longa. Por\u00e9n, a especie euroasi\u00e1tica \u00e9 a \u00fanica lontra que hai en gran parte da s\u00faa \u00e1rea, polo que raramente se pode confundir con outro animal. Normalmente, esta especie ten unha lonxitude de 57 a 95\u00a0cm, sen contar a cola, que mide outros 35 a 45\u00a0cm. A femia \u00e9 menos longa que o macho. O peso seu medio \u00e9 de 7 a 12\u00a0kg, a\u00ednda que ocasionalmente un macho vello grande pode acadar os 17\u00a0kg. O maior esp\u00e9cime rexistrado en fontes fiables pero non verificadas, pesaba uns 24\u00a0kg. Ese animal pos\u00fae unha pelaxe con d\u00faas capas, unha externa impermeable e outra interna usada para o illamento t\u00e9rmico. Deste xeito pode mergullarse frecuentemente e durante longo tempo para buscar alimento. O corpo \u00e9 hidrodin\u00e1mico, preparado para nadar a alta velocidade. De vista reducida, pecha os o\u00eddos e o nariz cando se mergulla, polo que conf\u00eda moito no tacto dos seus bigotes para pescar, que lle permiten detectar pequenas vibraci\u00f3ns da auga en condici\u00f3ns dif\u00edciles. Xeralmente a lontra ten h\u00e1bitos nocturnos, durmindo de d\u00eda na marxe do r\u00edo e espertando de noite para buscar alimento. Os grupos sociais est\u00e1n formados polas femias e as s\u00faas cr\u00edas. Os machos non viven en grupos e s\u00f3 se xuntan coas femias na \u00e9poca de procreaci\u00f3n.\nDistribuci\u00f3n e h\u00e1bitat.\n\u00c9 a especie de lontra m\u00e1is amplamente distribu\u00edda, a s\u00faa \u00e1rea est\u00e9ndese a partes de Asia, toda Europa e parte do norte de \u00c1frica. A\u00ednda que se cre que agora est\u00e1 extinta en Liechtenstein e Su\u00edza, \u00e9 moi com\u00fan en Letonia, ao longo da costa de Noruega, e tam\u00e9n se est\u00e1 facendo m\u00e1is abondosa en Galicia, Portugal e Gran Breta\u00f1a, especialmente nas Shetland. As lontras irlandesas est\u00e1n moi espalladas xeograficamente e consid\u00e9ranse a poboaci\u00f3n m\u00e1is estable de Europa. En Italia, pode encontrarse en partes do sur da pen\u00ednsula. A poboaci\u00f3n de Corea do Sur est\u00e1 en perigo. Na India a especie est\u00e1 distribu\u00edda nas faldras do Himalaia, o sur dos Ghats occidentais e na zona central do pa\u00eds.\nNos \u00faltimos anos as s\u00faas poboaci\u00f3ns est\u00e1n progresando en cifras xerais en Europa, e en particular en Galicia.\nEn xeral, as s\u00faas dietas son variables e adaptables e necesitan vivir en corpos de auga doce non contaminados, inclu\u00edndo lagos, regatos, r\u00edos e lagoas, sempre que a fonte de alimento sexa axeitada. En Andaluc\u00eda pode vivir mesmo en campos de golf. Poden vivir tam\u00e9n na costa, en auga salgada, pero c\u00f3mprelles un acceso regular \u00e1 auga doce para limpar a s\u00faa pel. A\u00ednda que \u00e1s veces viven frecuentando o mar, non deben confundirse coas verdadeiras londras mari\u00f1as de Am\u00e9rica, moito m\u00e1is adaptadas a ese tipo de vida.\nA lontra de r\u00edo xaponesa (\"Lutra lutra whiteleyi\"), xa extinguida, consid\u00e9rase xeralmente que era unha subespecie de \"L. lutra\".\nDieta.\nComen principalmente peixe. O peixe \u00e9 a s\u00faa comida preferida na zona mediterr\u00e1nea e h\u00e1bitats de auga doce temperados. Por\u00e9n, durante o inverno e en ambientes m\u00e1is fr\u00edos, o consumo de peixes \u00e9 significativamente menor, e utilizan outras fontes de comida, como anfibios, crust\u00e1ceos, insectos, aves e \u00e1s veces pequenos mam\u00edferos, inclu\u00eddo cr\u00edas de castor.\nReproduci\u00f3n.\nSon animais moi territoriais, que viven en soidade a maior parte do tempo. O territorio dun individuo pode variar entre 1 e 40\u00a0km de longo, e o m\u00e1is habitual \u00e9 uns 18\u00a0km. A lonxitude do territorio depende da densidade de comida dispo\u00f1ible e a anchura da auga axeitada para cazar (\u00e9 m\u00e1is curta nas costas, onde a anchura axeitada \u00e9 moito maior, e m\u00e1is longa en r\u00edos estreitos). Usan as s\u00faas feces para marcar o seu terriotorio e priorizan o uso dos recursos ante outros membros do grupo. Os territorios s\u00f3 se defenden contra outros individuos do mesmo sexo, polo que os territorios de machos e femias poden solaparse. O apareamento ten lugar na auga. Non se reproducen estacionalmente (machos e femias reprod\u00facense en calquera momento do ano) e a s\u00faa tempada de apareamento \u00e9 probablemente determinada simplemente pola madurez reprodutiva e estado fisiol\u00f3xico da lontra. As femias son sexualmente maduras entre os 18 e 24 meses de idade e a idade media do primeiro apareamento \u00e9 de 2 anos e medio. A xestaci\u00f3n dura de 60 a 64 d\u00edas, e as cr\u00edas pesan ao nacer un 10% da masa corporal da femia. Despois do per\u00edodo de xestaci\u00f3n nacen dunha a catro cr\u00edas, que ser\u00e1n dependentes da nai durante uns 13 meses. O macho non interv\u00e9n directamente nos coidados parentais, pero o territorio dunha femia coas s\u00faas cr\u00edas est\u00e1 xeralmente completamente dentro do territorio do macho. A caza do alimento ten lugar principalmente de noite, mentres que o d\u00eda o animal o pasa na s\u00faa toqueira, que xeralmente \u00e9 un burato escavado ou un tronco oco na ribeira do r\u00edo, ao que \u00e1s veces se pode entrar s\u00f3 mergull\u00e1ndose por debaixo da auga. A\u00ednda que durante moito tempo se pensaba que cazaba s\u00f3 val\u00e9ndose da vista (que non \u00e9 moi boa) e o tacto (te\u00f1en sensibles vibrisas), hai probas de que pode tam\u00e9n cheirar baixo a auga, posiblemente de xeito similar ao do t\u00e1lpido \"Condylura cristata\".\nConservaci\u00f3n.\nAs poboaci\u00f3ns desta lontra declinaron en case toda a s\u00faa \u00e1rea de distribuci\u00f3n na segunda metade do s\u00e9culo XX principalmente debido \u00e1 contaminaci\u00f3n por pesticidas como os organoclorados e bifenilos policlorados. Outras ameazas son a perda de h\u00e1bitat e a caza, tanto legal coma ilegal. Agora as poboaci\u00f3ns estanse a recuperar en moitas partes de Europa. Por exemplo, no Reino Unido, o n\u00famero de lugares con presenza de lontras aumentou e as lontras regresaron a todos os condados de Inglaterra cando antes desapareceran de todos menos o West Country e partes do Norte de Inglaterra. A s\u00faa recuperaci\u00f3n d\u00e9bese en parte \u00e1 prohibici\u00f3n dos pesticidas m\u00e1is nocivos que se aplica en Europa desde 1979, en parte pola mellora na calidade das augas co conseguinte aumento das poboaci\u00f3ns de peixes, e en parte pola protecci\u00f3n legal directa da Directriz de H\u00e1bitats da Uni\u00f3n Europea e a lexislaci\u00f3n nacional de varios pa\u00edses europeos. En canto a Galicia, nos \u00faltimos anos as s\u00faas poboaci\u00f3ns est\u00e1n progresando en cifras xerais, estendendo a s\u00faa \u00e1rea de distribuci\u00f3n \u00e1 costa (o 70% da costa galega ten poboaci\u00f3ns de lontra). Entre 1981 e 2004, a lontra aumentou ata un 20% no territorio galego, particularmente nas provincias setentrionais. De feito a existencia de lontras en Galicia vese reflectida na toponimia, as\u00ed temos os exemplos da Cova da Lontra en Tir\u00e1n, Moa\u00f1a ou As Lontreiras, zona litoral rochosa que se atopa no faro da Illa de S\u00e1lvora. \nEn Asia, est\u00e1 na lista de animais en perigo en Paquist\u00e1n, India, Bangladesh, Myanmar e Tailandia, e est\u00e1 en perigo cr\u00edtico en Mongolia. En Hong Kong \u00e9 unha especie protexida pola Ordenanza de Protecci\u00f3n de Animais Silvestres Cap 170. Clasif\u00edcase como case ameazada na Lista Vermella da IUCN.\nA maior\u00eda das especies que son v\u00edtimas dun declive da s\u00faa poboaci\u00f3n ou unha perda de h\u00e1bitat adoitan acabar perdendo as s\u00faas dierenzas xen\u00e9ticas debido \u00e1 endogamia en pequenas poboaci\u00f3ns. Un estudo realizado en 2001, examinou se as poboaci\u00f3ns desta lontra sufr\u00edan ou non unha falta de variabilidade xen\u00e9tica. No estudo, examin\u00e1ronse os dentes e cranios conservados no Museo Zool\u00f3xico de Copenhague e no Museo de Histoeia Natural de Aarhus. As mostras foran recollidas entre 1883 e 1963 en Dinamarca (Funen, Zelandia e Xutlandia). Estud\u00e1ronse os tecidos dos dentes e dos cranios determin\u00e1ndose a s\u00faa variabilidade xen\u00e9tica facendo an\u00e1lises de ADN. En conclusi\u00f3n, descubriuse que malia o declive das poboaci\u00f3ns actual, a especie non presentaba unha diminuci\u00f3n da s\u00faa variabilidade xen\u00e9tica.\nO declive das poboaci\u00f3ns de peixes e auga doce nativos, que son os preferidos destas lontras, nos r\u00edos da pen\u00ednsula Ib\u00e9rica, xunto coa expansi\u00f3n de especies ex\u00f3ticas de peixes como os centr\u00e1rquidos poder\u00edan potencialmente po\u00f1er esta lontra en risco de extinci\u00f3n.\nNa literatura.\nO naturalista escoc\u00e9s Gavin Maxwell escribiu un libro cl\u00e1sico sobre lontras, \"Ring of Bright Water\", onde narra a convivencia de anos coa s\u00faa lontra \"Edal\", ata que esta faleceu no incendio da casa de Maxwell."}
{"id": "20697", "revid": "289", "url": "https://gl.wikipedia.org/wiki?curid=20697", "title": "Londra", "text": ""}
{"id": "20698", "revid": "839", "url": "https://gl.wikipedia.org/wiki?curid=20698", "title": "Jean Bazaine", "text": "Jean Bazaine, nado en Par\u00eds o 21 de decembro de 1904 e finado en Clamart o 4 de marzo de 2001, foi un pintor e artista pl\u00e1tico franc\u00e9s. Membro da \u00c9cole de Paris, a s\u00faa pintura representa un humanismo e unha abstracci\u00f3n que tende cara a cor e o atemporal.\nTraxectoria.\nEstudou co escultor Paul Maximilien Landowski e literatura na Sorbona. En 1924 logo de realizar d\u00faas viaxes por Italia comeza a pintar. A s\u00faa primeira exhibici\u00f3n realizouna en 1930 cun grupo no que estaban Jean Fautrier, Jean Pougny e Marcel Gromaire e en 1932 realizou a s\u00faa primeira exposici\u00f3n individual.\nEntre as s\u00faas obras destacan a serie de policromos para a igrexa de Assy (1950) e un gran mural cer\u00e1mico en Audincourt, realizou tam\u00e9n mosaicos para a Unesco (1958) e o palacio de Luxemburgo (1987).. Escribiu cr\u00edticas de arte para as revistas \"Temps Pr\u00e9sent\" e \"Po\u00e9sie 43\", foi autor de \"Notes sur la peinture d'aujourd'hui\" (1948)"}
{"id": "20700", "revid": "98629", "url": "https://gl.wikipedia.org/wiki?curid=20700", "title": "Teor\u00eda do caos", "text": "En matem\u00e1ticas e f\u00edsica, a Teor\u00eda do caos ref\u00edrese ao comportamento de certos sistemas din\u00e1micos non lineares que, baixo certas condici\u00f3ns, exhiben o fen\u00f3meno co\u00f1ecido como caos, caracterizado maiormente pola sensibilidade \u00e1s condici\u00f3ns iniciais (v\u00e9xase efecto bolboreta). Como resultado desta sensibilidade, o comportamento observado dos sistemas que se comportan como ca\u00f3ticos aparenta aleatorio, a\u00ednda que o modelo en si \u00e9 determinista no senso de que est\u00e1 definido e non cont\u00e9n par\u00e1metros aleatorios. Como exemplos de tales sistemas p\u00f3dese inclu\u00edr a atmosfera, o sistema solar, as placas tect\u00f3nicas, as turbulencias nos flu\u00eddos, a econom\u00eda e o crecemento da poboaci\u00f3n.\nO m\u00e9todo cient\u00edfico.\nA partir de William de Ockham (Guillerme de Occam), na s\u00faa teor\u00eda co\u00f1ecida por Navalla de Occam, onde \" \"...as mellores teor\u00edas son as m\u00e1is simples\", a ciencia pasou a utilizar un m\u00e9todo l\u00f3xico e simple para chegar \u00e1s consideradas ent\u00f3n \"verdades cient\u00edficas\".\nGalileo, Newton e Laplace.\nGalileo Galilei introduciu algunhas das bases da metodolox\u00eda cient\u00edfica presas \u00e1 \"simplicidade\" da obtenci\u00f3n de resultados.\nSegundo aquela metodolox\u00eda, a ciencia continuou gradualmente a s\u00faa expansi\u00f3n en direcci\u00f3n \u00e1 determinaci\u00f3n das realidades f\u00edsicas.\nCon Isaac Newton xurdiron as leis que rexen a Mec\u00e1nica determinista Cl\u00e1sica e a determinaci\u00f3n de que a posici\u00f3n espacial de d\u00faas masas gravitacionais pod\u00eda ser prevista, xurdindo con ela unha explicaci\u00f3n plaus\u00edbel da \u00f3rbita terrestre en relaci\u00f3n ao Sol.\nPolo tanto, continuando neste raciocinio, o comportamento de tres corpos gravitacionais poder\u00eda ser perfeitamente previs\u00edbel, a pesar do incremento do esforzo de c\u00e1lculo ao existir m\u00e1is datos para a execuci\u00f3n dos c\u00e1lculos necesarios \u00e1 determinaci\u00f3n de posici\u00f3n.\nPor\u00e9n, ao incorporarse m\u00e1is corpos nas determinaci\u00f3ns de posici\u00f3ns, comezaron a ocorrer certos desv\u00edos imprevis\u00edbeis. Newton traduciu estes desv\u00edos ou efectos a trav\u00e9s de ecuaci\u00f3ns diferenciais que mostraban o sistema na s\u00faa evoluci\u00f3n. E este tend\u00eda \u00e1 formaci\u00f3n dun sistema de ecuaci\u00f3ns diferenciais non lineares.\nCabe aqu\u00ed unha observaci\u00f3n: existen d\u00faas formas ou tipos de ecuaci\u00f3ns diferenciais: as ecuaci\u00f3ns diferenciais lineares cuxa resoluci\u00f3n \u00e9 expl\u00edcita, e as ecuaci\u00f3ns diferenciais non lineares, cuxas resoluci\u00f3ns en moitos casos son impos\u00edbeis. Polo tanto ao encontrar no sistema gravitacional tales ecuaci\u00f3ns, estas torn\u00e1banse impos\u00edbeis de resoluci\u00f3n.\nEn li\u00f1a con esta crenza da computabilidade de calquera fen\u00f3meno, Laplace afirmou que \"\u201c...(sic) unha intelixencia co\u00f1ecendo todas as vari\u00e1beis universais en determinado momento, poder\u00eda compor nunha soa f\u00f3rmula matem\u00e1tica a unificaci\u00f3n de todos os movementos do Universo.\nConsecuentemente deixar\u00edan de existir para esta intelixencia o pasado e o futuro, pois aos seus ollos todos os eventos ser\u00edan resultantes do momento presente.\u201d\"\nPerseguindo a harmon\u00eda da f\u00edsica de ent\u00f3n, na busca dunha resposta para a unificaci\u00f3n da natureza, Laplace formulou e desenvolveu os principios da teor\u00eda das probabilidades, traballou nas ecuaci\u00f3ns diferenciais, criou a transformada de Laplace e a ecuaci\u00f3n de Laplace.\nHenri Poincar\u00e9.\nHenri Poincar\u00e9 en 1880 aproximadamente, investigou os problemas relacionados coa imposibilidade da resoluci\u00f3n das ecuaci\u00f3ns diferenciais non lineares, na busca das leis da uniformidade e da unificaci\u00f3n dos sistemas f\u00edsicos. O seu obxectivo era describir o que ocorrer\u00eda matematicamente pola introduci\u00f3n dunha masa gravitacional complementar nun sistema duplo, isto \u00e9, pasando a an\u00e1lise de dous a tres corpos gravitacionais interactuando mutuamente. Verificou que nunha unha an\u00e1lise m\u00e1is ampla, sen se ater a detalles cuantitativos e facendo comparaci\u00f3ns cualitativas, isto \u00e9, estudando o sistema como un todo. Acabou descubrindo que os sistemas de masas gravitacionais triplas evolu\u00edan sempre a formas cuxo equilibrio era irregular. As \u00f3rbitas mutuas tend\u00edan a non ser peri\u00f3dicas, torn\u00e1banse complexas e irregulares.\nPoincar\u00e9 descubriu que no canto de existiren \u00f3rbitas ordenadas, equilibradas e regulares, ou un sistema equilibrado e harm\u00f3nico, o que ocorr\u00edan eran sistemas verdadeiramente desestabilizados, onde o que prevalecer\u00eda non era a orde natural, e si o caos, a confusi\u00f3n, pois os movementos eran aleatorios.\nOs resultados observados que levaban \u00e1 confusi\u00f3n e \u00e1 desarmon\u00eda, non coincid\u00edan coa harmon\u00eda que ocorr\u00eda na mec\u00e1nica cl\u00e1sica. Poincar\u00e9 neste traballo acabou por descubrir unha posibilidade da existencia dun sistema desordenado, con vari\u00e1beis ao acaso. Na \u00e9poca non houbo un interese pr\u00e1ctico na s\u00faa teor\u00eda de \u00f3rbitas irregulares, sendo moitas veces considerada a teor\u00eda unha aberraci\u00f3n matem\u00e1tica. Continuaron alg\u00fans estudos escasos por outros matem\u00e1ticos.\nTeor\u00eda do Caos.\nCh\u00e1mase sistema a un conxunto de obxectos estudados que se interrelacionan . Entre os sistemas consid\u00e9ranse d\u00faas categor\u00edas: lineares e non-lineares, que diverxen entre si na s\u00faa relaci\u00f3n de causa e efecto. Na primeira a resposta a un disturbio \u00e9 directamente proporcional \u00e1 intensidade deste. Na segunda, a resposta non \u00e9 necesariamente proporcional \u00e1 intensidade do disturbio, e \u00e9 esta a categor\u00eda de sistemas que serve de obxecto a teor\u00eda do caos, m\u00e1is co\u00f1ecidos como sistemas din\u00e1micos non-lineares.\nEsta teor\u00eda estuda o comportamento aleatorio e imprevis\u00edbel dos sistemas, mostrando unha faceta onde poden ocorrer irregularidades na uniformidade da natureza como un todo. Isto ocorre a partir de pequenas alteraci\u00f3ns que aparentemente nada te\u00f1en que ver co evento futuro, alterando toda unha previsi\u00f3n f\u00edsica dita \"precisa\".\nUnha das ideas centrais desta teor\u00eda, \u00e9 que os comportamentos casuais (aleatorios) tam\u00e9n se gobernan por leis e que estas poden predicir dous resultados para unha entrada de dados. O primeiro \u00e9 unha resposta ordenada e lisa e cuxo futuro dos eventos ocorre dentro de marxes estat\u00edsticas de erros previs\u00edbeis. O segundo \u00e9 unha resposta tam\u00e9n ordenada, onde por\u00e9n a resultante futura dos eventos \u00e9 corrugada, onde a superficie \u00e9 \u00e1spera, ca\u00f3tica, ou sexa, ocorre unha contradici\u00f3n neste punto onde \u00e9 previs\u00edbel que os resultados dun determinado sistema ser\u00e1 ca\u00f3tico.\nUn exemplo claro ser\u00eda unha pedra botada a unha piscina, as ondas xeradas na ca\u00edda da pedra prop\u00e1ganse ata as marxes, reflicten e retornan, cruz\u00e1ndose entre si e, polo tanto, interactuando. Continuando novamente as ondas van \u00e1s marxes, por\u00e9n, xa distorsionadas debido \u00e1s reflexi\u00f3ns anteriores e \u00e1s interacci\u00f3ns ocasionadas polos cruzamentos entre si. Neste momento comezan xa a ocorrer alg\u00fans movementos aparentemente ca\u00f3ticos, por\u00e9n a\u00ednda previs\u00edbeis pois son padr\u00f3ns das ondas.\nMais se comezarmos a botar pedras aleatoriamente na mesma piscina, cantas m\u00e1is pedras botarmos, m\u00e1is ca\u00f3tico ser\u00e1 o padr\u00f3n das ondas na superficie.\nImaxinemos agora por\u00e9n, que no fondo desta piscina exista area fin\u00edsima, a pesar dos movementos aleatorios na superficie da piscina, no fondo daranse determinados padr\u00f3ns nesta area, ca\u00f3ticos si, mais seguir\u00e1n un padr\u00f3n de ondas de diversas formas, tama\u00f1os, alturas, estas mudar\u00e1n \u00e1 medida en que o corrugamento da superficie muda; por\u00e9n, a pesar de todo o caos dos movementos, p\u00f3dese reco\u00f1ecer un padr\u00f3n.\nIsto ocorre porque pequenas alteraci\u00f3ns na alimentaci\u00f3n de datos en sistemas de c\u00e1lculo de previsi\u00f3ns poden provocar mudanzas dr\u00e1sticas, inclusive rupturas a longo prazo. Pois en funci\u00f3n dun crecemento inflacionario de realimentaci\u00f3n de datos que realimentan por consecuencia a datos futuros, estes poden realimentar o sistema con respostas que levan ao crecemento das alteraci\u00f3ns nunha espiral ca\u00f3tica que mudar\u00e1 toda a previsi\u00f3n estat\u00edstica daquel sistema, ficando completamente f\u00f3ra das marxes de erro convencionais, por\u00e9n, sempre se reco\u00f1ece un padr\u00f3n, a\u00ednda que aleatorio.\nEn funci\u00f3n deste efecto ca\u00f3tico, a previsibilidade comportamental dos sistemas en xeral, sexan clim\u00e1ticos dunha determinada rexi\u00f3n, ou movementos econ\u00f3micos \u00e1 exemplo das movimentaci\u00f3ns das bolsas de valores, ou poboaci\u00f3ns de insectos dun determinado ecosistema, te\u00f1en unha marxe de erro bastante el\u00e1stica cando se compara coa marxe convencional.\nEdward Lorenz.\nEdward Lorenz, matem\u00e1tico especializado en meteorolox\u00eda, de pose dun computador, na d\u00e9cada de 60 no s\u00e9culo XX, un avanzado Royal McBee Modelo LPG-30 (A\u00ednda que unha m\u00e1quina simple, era avanzada para a \u00e9poca, actualmente, equivalenteen potencia de c\u00e1lculo \u00e1 unha calculadora cient\u00edfica normal) do departamento de estudos atmosf\u00e9ricos do Instituto de Tecnolox\u00eda de Massachusetts (MIT). Utilizou un conxunto de f\u00f3rmulas matem\u00e1ticas coa finalidade de simular un determinado comportamento clim\u00e1tico, para desenvolver novos modelos de previsi\u00f3n meteorol\u00f3xica.\nO programa utilizado por Lorenz ti\u00f1a por finalidade a impresi\u00f3n de series num\u00e9ricas que representaban par\u00e1metros atmosf\u00e9ricos como temperatura, velocidade e direcci\u00f3n das masas de ar, ascendentes e descendentes, ben como as direcci\u00f3ns dos ventos, al\u00e9n da evoluci\u00f3n da presi\u00f3n barom\u00e9trica na atmosfera como un todo. As ecuaci\u00f3ns diferenciais utilizadas eran bastante simples, por\u00e9n o resultado mostrado despois do procesamento dos dados xerou surpresa.\nIsto ocorreu no inverno de 1961 cando Lorenz resolveu examinar novamente alg\u00fans datos cun programa de simulador clim\u00e1tico recentemente creado. Como daquela os computadores eran demasiados lentos, o matem\u00e1tico, intentando repetir unha secuencia de datos, dixitouna sen os \u00faltimos tres d\u00edxitos da serie que pretend\u00eda copiar: no canto de 0,506127 dixitou 0,506 e sa\u00edu para tomar un caf\u00e9.\nA causa que o levou a utilizar a metade da serie de dados anteriores como punto de partida era a econom\u00eda de tempo. Unha vez que os dados de entrada eran os mesmos, as d\u00faas series deber\u00edan evolucionar paralelamente id\u00e9nticas. A \u00fanica diferenza estaba soamente na utilizaci\u00f3n de parte daqueles dados xa calculados que ser\u00edan re-inseridos \u00e1 partir daquel punto.\nA simulaci\u00f3n en cuesti\u00f3n era a evoluci\u00f3n clim\u00e1tica ao longo de meses nunha determinada rexi\u00f3n dos Estados Unidos.\nCando volveu, Edward percebeu unha diverxencia entre os resultados e, por consecuencia a semellanza entre estes \u00e1 medida en que o tempo de simulaci\u00f3n avanzaba acabou desaparecendo.\nO matem\u00e1tico, como calquera usuario, botoulle a culpa ao computador imaxinando que o equipamento estar\u00eda avariado, pois a l\u00f3xica era clara, para dados id\u00e9nticos de entrada, a sa\u00edda deber\u00eda ser id\u00e9ntica, e a non concordancia era il\u00f3xica.\nDespois de investigar e refacer os c\u00e1lculos, Lorenz acabou por atopar o \"defecto\". O computador traballaba nos seus c\u00e1lculos cunha gama de precisi\u00f3n de seis cifras, das cales 5 decimais, por\u00e9n durante a impresi\u00f3n s\u00f3 se mostraban tres cifras decimais, e non cinco.\nCando Lorenz copiou os datos polo tanto, alimentou o computador con tres cifras, o que acarrexou un erro de entrada de datos de d\u00e9cimos de mil\u00e9simos, e isto feito da metade da serie en diante acarrexou unha diferenza de c\u00e1lculo que foi aumentando o erro exponencialmente, ou sexa, ocorreu especie dunha espiral inflacionaria, onde o erro realimentaba o erro afastando os resultados entre si.\nEfecto bolboreta.\nEste efecto foi chamado futuramente por Lorenz de \"Efecto bolboreta\" ou sexa unha dependencia sens\u00edbel dos resultados finais \u00e1s condici\u00f3ns iniciais da alimentaci\u00f3n dos datos. Normalmente este efecto \u00e9 ilustrado coa noci\u00f3n de que o bater das azas dunha bolboreta nun extremo do globo terrestre, pode provocar unha tormenta no outro extremo no espazo de tempo de semanas.\nO efecto bolboreta demostra a imposibilidade dunha previsi\u00f3n meteorol\u00f3xica perfeita e proba que o determinismo de Laplace para certos casos non funciona, pois para se ter unha previsi\u00f3n meteorol\u00f3xica de extrema precisi\u00f3n, os dados de alimentaci\u00f3n al\u00e9n de seren infinitos, deber\u00edan ser de precisi\u00f3n infinita, polo tanto, a memoria f\u00edsica de procesamento de datos tam\u00e9n deber\u00eda ser infinita. Sendo impos\u00edbel dispor de tal sistema, \u00e9 impos\u00edbel executar unha previsi\u00f3n determinista nestas bases...\nEcuaci\u00f3ns de Lorenz.\nEdward Lorenz continuando na s\u00faa investigaci\u00f3n dos sistemas din\u00e1micos, elixiu tres ecuaci\u00f3ns diferenciais que acabaran por ficar co\u00f1ecidas como Ecuaci\u00f3ns de Lorenz para representar graficamente o comportamento din\u00e1mico a trav\u00e9s de computadores.\nLorenz continuou observando os efectos ca\u00f3ticos, notou que variaci\u00f3ns moito pequenas aleatorias poder\u00edan xerar un efecto domin\u00f3 que elevaba o grao de incerteza en eventos futuros, realimentando os graos de aleatoriedade.\nDesenvolveu teor\u00edas que demostraban que a partir de variaci\u00f3ns m\u00ednimas hab\u00edan aceleraci\u00f3ns nas precipitaci\u00f3ns de dados en determinadas direcci\u00f3ns que mudaban completamente o resultado dunha determinada experiencia.\nEn funci\u00f3n das s\u00faas constataci\u00f3ns o meteoroloxista chegou \u00e1 conclusi\u00f3n que as previsi\u00f3ns de fen\u00f3menos clim\u00e1ticos s\u00f3 poder\u00edan adquirir certo grao de precisi\u00f3n utilizando ecuaci\u00f3ns matem\u00e1ticas que levasen en conta o alto grao de incerteza nos eventos.\nAtractor.\nUn atractor pode ser definido en funci\u00f3n do comportamento dun sistema din\u00e1mico que, independentemente do punto de partida, ten a tendencia a converxer a un punto, chamado \"atractor\".\nUn exemplo cl\u00e1sico dun atractor \u00e9 unha bola rolando sobre un plano: debido ao efecto do rozamento, o movemento da bola tender\u00e1 a convereir sempre a unha situaci\u00f3n na que a velocidade \u00e9 nula. Este \u00e9 o atractor, o movemento cero.\nOutro exemplo de atractor \u00e9 un p\u00e9ndulo en movemento. O seu balance sempre tender\u00e1 a converxer a unha oscilaci\u00f3n na que o per\u00edodo \u00e9 constante, isto \u00e9, o atractor \u00e9 o per\u00edodo constante.\nAtractor estra\u00f1o.\nAo observarmos os resultados dos estados das Ecuaci\u00f3ns de Lorenz e os representarmos nun gr\u00e1fico tridimensional, observaremos que haber\u00e1 unha converxencia en direcci\u00f3n a un atractor tridimensional. A figura resultante ter\u00e1 un padr\u00f3n que non corresponder\u00e1 nin \u00e1 \u00f3rbitas, nin \u00e1 imobilizaci\u00f3ns, isto \u00e9, o resultado obtido, pode ser considerado diferente do que se esperar\u00eda dun atractor, ou sexa o resultado que poder\u00e1 ser considerado estra\u00f1o.\nLogo, no caso de enriba, o sistema en cuesti\u00f3n non asumir\u00e1 xamais d\u00faas veces o mesmo estado. Haber\u00e1 si unha rexi\u00f3n onde existir\u00e1n m\u00e1is puntos, formando ata patr\u00f3ns, mais a figura e os seus puntos ser\u00e1n ca\u00f3ticos. Este sistema ca\u00f3tico \u00e9 considerado imprevis\u00edbel, por\u00e9n ocorre o feito estra\u00f1o, de ao mesmo tempo en que \u00e9 o sistema ca\u00f3tico, contraditoriamente converxe a un atractor determinado.\nA concepci\u00f3n destas ideas, ga\u00f1ou forza co uso das computadoras.\nD\u00e9cada de oitenta do s\u00e9culo XX.\nAta a d\u00e9cada de 1980, os f\u00edsicos defend\u00edan a tese de que o universo estaba gobernado por leis precisas e est\u00e1ticas, polo tanto poder\u00edanse prever os eventos que ocorren nel. Por\u00e9n a teor\u00eda do caos mostrou que certos eventos universais poden ocorrer de modo aleatorio.\nCando se estudan os mecanismos que procuran describir a teor\u00eda do caos, os investigadores deparan co imprevis\u00edbel en todos os momentos e en todas as partes do desenvolvemento te\u00f3rico.\nBons exemplos de sistemas ca\u00f3ticos son o a formaci\u00f3n de tempestades, onde calquera pequena alteraci\u00f3n, direcci\u00f3n, velocidade de ventos por exemplo, pode provocar grandes mudanzas nun espazo de tempo maior.\nAs ideas a ter en conta nun sistema ca\u00f3tico b\u00e1sico son tres:\nA partir dos estados dun determinado sistema onde existen vari\u00e1beis tales como masa, presi\u00f3n, temperatura, velocidade, posici\u00f3n etc, estes poden ser representados por coordenadas, nun determinado espazo cuxa configuraci\u00f3n pode ser considerada multidimensional, dun punto cuxas coordenadas son determinadas polas vari\u00e1beis. Na f\u00edsica cl\u00e1sica podemos describir o comportamento dun sistema din\u00e1mico xeometricamente como o movemento dun atractor. Xa nos sistemas considerados ca\u00f3ticos, os atractores son denominados atractores estra\u00f1os, isto ocorre polo elevado grao de incerteza dos resultados destes sistemas.\nOs atractores estra\u00f1os deben ter estruturas detalladas en todas as escalas de magnificaci\u00f3n. En funci\u00f3n disto desenvolveuse un modelo conceptual chamado fractal, que ten unha forma xeom\u00e9trica complexa e exhibe unha formaci\u00f3n estrutural que ten unha propiedade chamada de auto-similitude. Estes sistemas complexos tornaron pos\u00edbel o progreso no procesamento de datos gr\u00e1ficos.\nTeor\u00eda do Caos representada na sabedor\u00eda popular.\nA Teor\u00eda do Caos \u00e9 co\u00f1ecida hai varios s\u00e9culos e representada na sabedor\u00eda popular:"}
{"id": "20701", "revid": "25871", "url": "https://gl.wikipedia.org/wiki?curid=20701", "title": "Pavel Bazhov", "text": "Pavel Petrovich Bazhov, en ruso \u041f\u0430\u0432\u0435\u043b \u041f\u0435\u0442\u0440\u043e\u0432\u0438\u0447 \u0411\u0430\u0436\u043e\u0432, nado en 1879 e finado en 1950, foi un escritor ruso.\nTraxectoria.\nNaceu nunha familia de traballadores en Sisertski Zavod, nos Urais, en 1899 entrou no seminario, foi profesor en Ekaterinburgo. F\u00edxose xornalista logo da Revoluci\u00f3n rusa e escribiu ensaios sobre os Urais como \"Sucesos nos Urais\" (1929), pero o que lle deu fama foron as s\u00faas colecci\u00f3ns de relatos como \"O cabalo verde\" e sobre todo \"O estoxo de Malaquita\" (1939). O seu relato \"A flor de pedra\" levouse ao cine en 1946 e inspirou un ballet de Alexander Prokofiev en 1954."}
{"id": "20702", "revid": "25871", "url": "https://gl.wikipedia.org/wiki?curid=20702", "title": "Castera Bazile", "text": "Castera Bazile, nado o 7 de outubro de 1923 en Jacmel e finado o 27 de febreiro de 1966, foi un pintor haitiano. \nTraxectoria.\nNaceu en Jacmel, traballou como empregado dom\u00e9stico de Dewitt Peters, o artista norteamericano que organizou o Centre d'Art de Hait\u00ed, Bazile entrou nel en 1945 e comezou a s\u00faa carreira como pintor profesional. Entre as s\u00faas obras destacan os tres murais que realizou para a catedral de Port-au-Prince en 1950 e 1951, \"A Ascensi\u00f3n de Cristo\", \"O bautismo de Cristo\" e \"Cristo botando aos cambistas do Templo\". En 1962 contraeu tubercolose e deixou de pintar."}
{"id": "20703", "revid": "25871", "url": "https://gl.wikipedia.org/wiki?curid=20703", "title": "Guerra da Tripla Alianza", "text": "A guerra de Paraguai foi o maior conflito armado internacional ocorrido no continente americano, no per\u00edodo de decembro de 1864 a marzo de 1870. \u00c9 tam\u00e9n chamada guerra da Tripla Alianza. O Brasil, a Arxentina e o Uruguai, aliados, derrotaron o Paraguai despois de cinco anos de loitas, durante os cales o Brasil enviou 180.000 homes \u00e1 guerra. Destes, m\u00e1is de 30.000 non volveron. As perdas humanas sufridas polo Paraguai foron calculadas en 300.000 persoas, entre civ\u00eds e militares, mortos no transcurso dos combates, das epidemias que se estenderon durante a guerra e da fame. O Paraguai, antes da guerra, atravesaba unha fase de prosperidade econ\u00f3mica. A derrota marcou unha reviravolta decisiva na historia do pa\u00eds, desde ent\u00f3n un dos menos desenvolvidos da Am\u00e9rica do Sur.\nAntecedentes da guerra.\nParaguai antes da guerra.\nDurante anos a historiograf\u00eda considerou que nos gobernos de Xos\u00e9 Gaspar Rodr\u00edguez de Francia (1813-1840) e de Carlos Antonio L\u00f3pez (1841-1862), o Paraguai tivo un desenvolvemento bastante orixinal en relaci\u00f3n ao dos outros pa\u00edses suramericanos. Esta tese afirmaba que a pol\u00edtica de Francia e de Carlos L\u00f3pez foi sempre a de incentivar un desenvolvemento econ\u00f3mico auto-suficiente, grazas ao illamento imposto polos pa\u00edses veci\u00f1os. Nos \u00faltimos anos tal visi\u00f3n ten sido abandonada en virtude de investigaci\u00f3ns profundas de autores como Francisco Doratioto e Ricardo Salles.\nO r\u00e9xime de Francisco Solano L\u00f3pez caracteriz\u00e1base por un centralismo total sen calquera espazo para o xurdimento dunha verdadeira sociedade civil. Non hab\u00eda distinci\u00f3n entre o p\u00fablico e o privado e a familia L\u00f3pez gobernaba o pa\u00eds como se dunha grande propiedade se tratase.\nO goberno controlaba todo o comercio exterior. O mate, o fume e as madeiras raras exportados manti\u00f1an a balanza comercial con saldo. O Paraguai nunca fixera un empr\u00e9stimo no exterior e adoptaba unha pol\u00edtica proteccionista, isto \u00e9, de evitar a entrada de produtos estranxeiros, por medio de impostos elevados. Francisco Solano L\u00f3pez, fillo de Carlos Antonio L\u00f3pez, substitu\u00edu o pai no goberno en 1862, e deu proseguimento \u00e1 pol\u00edtica dos seus antecesores.\nM\u00e1is de 200 t\u00e9cnicos estranxeiros, contratados polo goberno, traballaban na instalaci\u00f3n do tel\u00e9grafo e de cami\u00f1os de ferro e na asistencia \u00e1s industrias sider\u00farxicas, t\u00e9xtiles, de papel, tinta, construci\u00f3n naval e p\u00f3lvora. A fundici\u00f3n de Ibicu\u00ed, instalada en 1850, fabricaba can\u00f3ns, morteiros e balas de todos os calibres. Nos estaleiros de Asunci\u00f3n, constru\u00edanse nav\u00edos de guerra.\nO crecemento econ\u00f3mico exix\u00eda contactos co mercado internacional. O Paraguai \u00e9 un pa\u00eds sen litoral. Os seus portos eran fluviais (de r\u00edos) e os seus nav\u00edos ti\u00f1an que descender o r\u00edo Paraguai e despois o r\u00edo Paran\u00e1 para chegar ao estuario do r\u00edo da Prata e, de a\u00ed, ao oc\u00e9ano. O goberno de Solano L\u00f3pez elaborou un proxecto para obter un porto no Atl\u00e1ntico. Pretend\u00eda crear o chamado \"Paraguai Maior\", coa inclusi\u00f3n dunha faixa do territorio brasileiro que ligase o Paraguai ao litoral.\nPara sustentar as s\u00faas intenci\u00f3ns expansionistas, L\u00f3pez comezou a prepararse militarmente. Incentivou a industria de guerra, mobilizou grande cantidade de homes para o ex\u00e9rcito (o servizo militar obrigatorio xa exist\u00eda no Paraguai), somet\u00e9ndoos a adestramento militar intensivo, e constru\u00edu fortalezas na entrada do r\u00edo Paraguai.\nNo plano diplom\u00e1tico, procurou aliarse, no Uruguai, ao partido dos brancos, que se encontraba no poder, adversario dos colorados, que eran aliados do Brasil e da Arxentina.\nA pol\u00edtica platina.\nDesde que o Brasil e a Arxentina se tornaron independentes, a loita entre os gobernos de Buenos Aires e do R\u00edo de Xaneiro pola hexemon\u00eda na bac\u00eda do Prata marcou profundamente as relaci\u00f3ns pol\u00edticas e diplom\u00e1ticas entre os pa\u00edses da rexi\u00f3n. O Brasil chegou a entrar en guerra coa Arxentina d\u00faas veces.\nO goberno de Buenos Aires pretend\u00eda reconstitu\u00edr o territorio do antigo Vicerreinado do R\u00edo da Prata, anexando o Paraguai e o Uruguai. Realizou diversas tentativas nese sentido durante a primeira metade do s\u00e9culo XIX, sen obter \u00e9xito, moitas veces por causa da intervenci\u00f3n brasileira. Temendo o excesivo fortalecemento da Arxentina, o Brasil favorec\u00eda o equilibrio de poderes na rexi\u00f3n, axudando o Paraguai e o Uruguai a conservaren a s\u00faa soberan\u00eda.\nO Brasil, baixo o dominio da familia real portuguesa, foi o primeiro pa\u00eds en reco\u00f1ecer a independencia do Paraguai, en 1811. Na \u00e9poca en que a Arxentina era gobernada por Juan Manuel Rosas (1829-1852), inimigo com\u00fan do Brasil e do Paraguai, o Brasil contribu\u00edu para o melloramento das fortificaci\u00f3ns e do ex\u00e9rcito paraguaios, enviando oficiais e t\u00e9cnicos a Asunci\u00f3n. Como non hab\u00eda estradas ligando a provincia de Mato Groso ao R\u00edo de Xaneiro, os nav\u00edos brasileiros precisaban atravesar todo o territorio paraguaio, subindo o r\u00edo Paraguai, para chegar a Cuiab\u00e1. Moitas veces, por\u00e9n, era dif\u00edcil obter do goberno de Asunci\u00f3n permiso para navegar al\u00ed.\nNo Uruguai, o Brasil realizou tres intervenci\u00f3ns pol\u00edtico-militares. A primeira, en 1851, contra Manuel Oribe, para combater a influencia arxentina. A segunda, en 1855, a pedido do goberno uruguaio, presidido por Venancio Flores, l\u00edder dos colorados, tradicionalmente apoiados polo Imperio brasileiro. A terceira intervenci\u00f3n, contra Atanasio Aguirre, en 1864, ser\u00eda o detonante da guerra do Paraguai. Esas intervenci\u00f3ns atend\u00edan aos intereses ingleses de fragmentaci\u00f3n da rexi\u00f3n do Prata, impedindo, as\u00ed, calquera tentativa de monopolio mineral.\nA intervenci\u00f3n contra Aguirre.\nEn abril de 1864, o Brasil enviou ao Uruguai unha misi\u00f3n liderada polo conselleiro Xos\u00e9 Antonio Saraiva para exixir o pagamento dos prexu\u00edzos causados a facendeiros gauchos por facendeiros uruguaios, en conflitos de fronteira. O presidente uruguaio, Atanasio Aguirre, do partido dos brancos, recusouse a atender as exixencias brasileiras.\nSolano L\u00f3pez ofreceuse como mediador, mais non foi aceptado. Rompeu ent\u00f3n relaci\u00f3ns diplom\u00e1ticas co Brasil, en agosto de 1864, e divulgou unha protesta afirmando que a ocupaci\u00f3n do Uruguai por tropas do Imperio brasileiro ser\u00eda un atentado ao equilibrio dos Estados do Prata.\nEn outubro do mesmo ano, as tropas brasileiras invadiron o Uruguai. Os partidarios do colorado Venancio Flores, que contaba tam\u00e9n co apoio da Arxentina, uniranse \u00e1s tropas brasileiras para depor a Aguirre.\nA guerra.\nDeclaraci\u00f3n de guerra.\nNo d\u00eda 12 de novembro de 1864, o vapor paraguaio \"Tacuari\" apresou o nav\u00edo brasileiro \"Marqu\u00e9s de Olinda\", que sub\u00eda o r\u00edo Paraguai rumbo \u00e1 ent\u00f3n Provincia de Mato Groso, levando a bordo o coronel Frederico Carneiro de Campos, recentemente nomeado presidente daquela provincia. No d\u00eda 13 de decembro, o Paraguai declarou guerra ao Brasil. Tres meses m\u00e1is tarde, o 18 de marzo de 1865, declarou guerra \u00e1 Arxentina. O Uruguai, xa ent\u00f3n gobernado por Venancio Flores, solidarizouse co Brasil e a Arxentina.\nO Tratado da Tripla Alianza.\nNo d\u00eda 1\u00b0 de maio de 1865, o Brasil, a Arxentina e o Uruguai asinaron, en Buenos Aires, o Tratado da Tripla Alianza, contra o Paraguai.\nAs forzas militares da Tripla Alianza eran, no inicio da guerra, francamente inferiores \u00e1s do Paraguai, que contaba con m\u00e1is de 60.000 homes ben preparados e unha escuadra e 23 vapores e cinco nav\u00edos apropiados \u00e1 navegaci\u00f3n fluvial. A s\u00faa artillar\u00eda posu\u00eda cerca de 400 can\u00f3ns.\nAs tropas reunidas do Brasil, da Arxentina e do Uruguai, listas para entrar en acci\u00f3n, non chegaban a 1/3 das paraguaias. A Arxentina dispu\u00f1a de aproximadamente 8 mil soldados e dunha escuadra de catro vapores e unha goleta. O Uruguai entrou na guerra con menos de tres mil homes e ningunha unidade naval. Dos 18.000 soldados con que o Brasil pod\u00eda contar, apenas 8.000 xa se encontraban nas guarnici\u00f3ns do sur. A vantaxe dos brasileiros estaba na s\u00faa mari\u00f1a de guerra: 42 nav\u00edos con 239 bocas de fogo e cerca de catro mil homes ben preparados na tripulaci\u00f3n. E grande parte da escuadra xa se encontraba na bac\u00eda do Prata, onde actuara, baixo o comando do marqu\u00e9s de Tamandar\u00e9, na intervenci\u00f3n contra Aguirre.\nNa verdade, o Brasil non estaba preparado para entrar nunha guerra. O seu ex\u00e9rcito non ti\u00f1a a\u00ednda unha organizaci\u00f3n ben estruturada. As tropas utilizadas at\u00e9 ent\u00f3n nas intervenci\u00f3ns feitas no Prata estaban constitu\u00eddas basicamente polos continxentes armados de xefes pol\u00edticos gauchos e por alg\u00fans efectivos da Garda Nacional. A infantar\u00eda brasileira que loitou na Guerra do Paraguai non estaba formada de soldados profesionais, mais polos chamados Voluntarios da Patria, cidad\u00e1ns que se presentaban para loitar. Moitos eran escravos enviados por facendeiros. A cabalar\u00eda estaba formada pola Garda Nacional do R\u00edo Grande do Sur.\nSegundo o Tratado da Tripla Alianza, o comando supremo das tropas aliadas caber\u00eda a Bartolomeu Mitre, presidente da Arxentina. E foi as\u00ed na primeira fase da guerra.\nA ofensiva paraguaia.\nDurante a primeira fase da guerra a iniciativa estivo cos paraguaios. Os ex\u00e9rcitos de L\u00f3pez definiron as tres frontes de batalla iniciais invadindo Mato Grosso, en decembro de 1864, e, nos primeiros meses de 1865, o R\u00edo Grande do Sur e a provincia arxentina de Corrientes. Atacando, case ao mesmo tempo, no norte (Mato Grosso) e no sur (R\u00edo Grande e Corrientes), os paraguaios estabeleceron dous teatros de operaci\u00f3ns. Nunha guerra ch\u00e1mase teatro de operaci\u00f3ns \u00e1 \u00e1rea en que se concentran as forzas militares, as fortificaci\u00f3ns e as trincheiras, e en que se traban as principais batallas.\nA invasi\u00f3n de Mato Groso f\u00edxose ao mesmo tempo por dous corpos de tropas paraguaias. A provincia ach\u00e1base case desguarnecida militarmente. A superioridade num\u00e9rica dos invasores permitiulles realizar unha campa\u00f1a r\u00e1pida e exitosa.\nUn destacamento de cinco mil homes, transportados en dez nav\u00edos e comandados polo coronel Vicente Barros, subiu o r\u00edo Paraguai e atacou o forte de Nova Coimbra. A guarnici\u00f3n de 155 homes resistiu durante tres d\u00edas, baixo o comando do tenente-coronel Hermenexildo de Albuquerque Porto Carrero, despois bar\u00f3n do Forte de Coimbra. Cando as munici\u00f3ns se esgotaron, os defensores abandonaron a fortaleza e retir\u00e1ronse, r\u00edo arrima, a bordo da canoneira A\u00f1amba\u00ed, en direcci\u00f3n a Corumb\u00e1. Despois de ocupar o forte xa baleiro, os paraguaios avanzaron rumbo ao norte, tomando, en xaneiro de 1865, as cidades de Albuquerque e de Corumb\u00e1.\nA segunda columna paraguaia, comandada polo coronel Francisco Isidoro Resquin e integrada por catro mil homes, penetrou, por terra, nunha rexi\u00f3n m\u00e1is ao sur de Mato Grosso, e logo enviou un destacamento para atacar a colonia militar fronteiriza de Dourados. O cerco, dirixido polo maior Mart\u00edn Urbieta; encontrou brava resistencia por parte do tenente Antonio Xo\u00e1n Ribeiro e dos seus 16 compa\u00f1eiros, que morreron sen se render (29 de decembro de 1864). Os invasores proseguiron at\u00e9 Nioaque e Miranda, derrotando as tropas do coronel Xos\u00e9 D\u00edas da Silva. Enviaron en seguida un destacamento at\u00e9 Cox\u00edn, tomada en abril de 1865.\nAs forzas paraguaias, a pesar das vitorias obtidas, non continuaron a s\u00faa marcha at\u00e9 Cuiab\u00e1, a capital da provincia, onde o ataque inclusive era esperado (Augusto Leverxer fortificara o acampamento de Melgazo para protexer Cuiab\u00e1). O principal obxectivo da invasi\u00f3n de Mato Groso foi distraer a atenci\u00f3n do goberno brasileiro para o norte do Paraguai, cando a decisi\u00f3n da guerra se dar\u00eda no sur (rexi\u00f3n m\u00e1is pr\u00f3xima do estuario do Prata). Era o que se chama dunha manobra diversionista, destinada a iludir o inimigo.\nA invasi\u00f3n de Corrientes e do R\u00edo Grande do Sur foi a segunda etapa da ofensiva paraguaia. Para levar apoio aos brancos, no Uruguai, as forzas paraguaias ti\u00f1an que atravesar territorio arxentino. En marzo de 1865, L\u00f3pez pediu ao goberno arxentino autorizaci\u00f3n para que o ex\u00e9rcito comandado polo xeneral Venceslau Robles, con cerca de 25 mil homes, atravesase a provincia de Corrientes. O presidente Bartolomeu Mitre, aliado do Brasil na intervenci\u00f3n contra o Uruguai, negoulle a permisi\u00f3n.\nNo d\u00eda 18 de marzo de 1865, o Paraguai declaraba guerra \u00e1 Arxentina. Unha escuadra paraguaia, descendo o r\u00edo Paran\u00e1, aprisionou nav\u00edos arxentinos no porto de Corrientes. En seguida, as tropas do xeneral Robles tomaron a cidade.\nAo invadir Corrientes, L\u00f3pez pensaba obter o apoio do poderoso caudillo arxentino Xusto Xos\u00e9 Urquiza, gobernador das provincias de Corrientes e Entre R\u00edos, xefe federalista hostil a Mitre e ao goberno de Buenos Aires. No entanto, a actitude ambigua asumida por Urquiza mantivo estacionadas as tropas paraguaias, que avanzaron a\u00ednda cerca de 200\u00a0km en direcci\u00f3n ao sur, mais terminaron por perder a ofensiva.\nEn acci\u00f3n conxugada coas forzas de Robles, unha tropa de dez mil homes baixo as ordes do tenente-coronel Antonio de la Cruz Estigarriba cruzaba a fronteira arxentina ao sur de Encarnaci\u00f3n, en maio de 1865, dirix\u00edndose para o R\u00edo Grande do Sur. Atravesouno no r\u00edo Uruguai na altura da vila de san Borxa e a tomou en 12 de xu\u00f1o.\nA primeira reacci\u00f3n brasileira.\nA primeira reacci\u00f3n brasileira foi enviar unha expedici\u00f3n para combater os invasores en Mato Grosso. A columna de 2.780 homes comandados polo coronel Manuel Pedro Drago sa\u00edu de Uberaba, en Minas Xerais, en abril de 1865, e s\u00f3 chegou a Cox\u00edn en decembro do mesmo ano, despois dunha dif\u00edcil marcha de m\u00e1is de dous mil quil\u00f3metros a trav\u00e9s de catro provincias do Imperio. Mais encontrou Cox\u00edn xa abandonada polo inimigo. O mesmo aconteceu en Miranda, onde chegou en setembro de 1866. En xaneiro de 1867, o coronel Carlos de Morais Camisi\u00f3n asumiu o comando da columna, reducida a 1.680 homes, e decidiu invadir o territorio paraguaio, onde penetrou at\u00e9 Laguna, en abril. Esta expedici\u00f3n ficou famosa pola retirada forzada que emprendeu, perseguida pola cabalar\u00eda paraguaia.\nA pesar dos esforzos da columna do coronel Camisi\u00f3n e da resistencia organizada polo presidente da provincia, que conseguiu liberar Corumb\u00e1 en xu\u00f1o de 1867, a rexi\u00f3n invadida permaneceu baixo o control dos paraguaios. S\u00f3 en abril de 1868 aconteceu que os invasores se retiraron, transferindo as tropas para o principal teatro de operaci\u00f3ns, no sur do Paraguai.\nA batalla do Riachuelo.\nNa bac\u00eda do Prata as comunicaci\u00f3ns eran feitas polos r\u00edos; case non hab\u00eda estradas. Quen controlase os r\u00edos ga\u00f1ar\u00eda a guerra. Todas as fortalezas paraguaias foran constru\u00eddas nas marxes do baixo curso (parte do r\u00edo preto da s\u00faa foz) do r\u00edo Paraguai.\nEn 11 de xu\u00f1o de 1865 iniciouse a batalla naval do Riachuelo, na cal a escuadra comandada polo xefe de divisi\u00f3n Francisco Manuel Barroso da Silva derrotou a escuadra paraguaia. Nesta batalla foi destru\u00eddo o poder\u00edo naval paraguaio, torn\u00e1ndose impos\u00edbel a permanencia dos paraguaios en territorio arxentino. Ela practicamente decidiu a guerra en favor da Tripla Alianza, que pasou a controlar, a partir de ent\u00f3n, os r\u00edos da bac\u00eda platina at\u00e9 a entrada do Paraguai.\nA retirada das tropas paraguaias.\nMentres L\u00f3pez ordenaba a retirada das forzas que ocuparan Corrientes, o corpo de tropa paraguaio que invadira Sao Borxa avanzaba, tomando Itaqui e Uruguaiana. Unha divisi\u00f3n que del se separara e marchaba en direcci\u00f3n ao Uruguai, baixo o comando do maior Pedro Duarte (3.200 homes), foi derrotada por Flores no sanguento combate de Xata\u00ed, na marxe dereita do r\u00edo Uruguai.\nNesa altura, as tropas aliadas est\u00e1banse reunindo baixo o comando de Mitre no campamento de Concordia, na provincia arxentina de Entre R\u00edos, co mariscal de campo Manuel Lu\u00eds Osorio \u00e1 fronte das tropas brasileiras. Parte destas deslocouse para Uruguaiana, onde foi reforzar o cerco a esta cidade polo ex\u00e9rcito brasileiro no R\u00edo Grande do Sur, comandado polo tenente-xeneral Manuel Marques de Sousa, bar\u00f3n de Porto Alegre. Os paraguaios rend\u00e9ronse no d\u00eda 18 de setembro de 1865.\nNos meses seguintes foron reconquistados os \u00faltimos redutos paraguaios en territorio arxentino: as cidades de Corrientes e de San Cosme. No final do ano de 1865, a ofensiva era da Tripla Alianza. Os seus ex\u00e9rcitos xa contaban m\u00e1is de 50.000 homes e prepar\u00e1banse para invadir o Paraguai.\nA invasi\u00f3n do Paraguai.\nA invasi\u00f3n do Paraguai foi feita seguindo o curso do r\u00edo Paraguai, a partir do Paso da Patria, onde Osorio desembarcou \u00e1 fronte dun destacamento brasileiro. De abril de 1866 a xullo de 1868, as operaci\u00f3ns militares concentr\u00e1ronse na confluencia dos r\u00edos Paraguai e Paran\u00e1, onde estaban os principais puntos fortificados dos paraguaios. Durante m\u00e1is de dous anos o avance dos invasores foi bloqueado naquela rexi\u00f3n, a pesar das primeiras vitorias da Tripla Alianza.\nA primeira fortificaci\u00f3n a ser tomada foi a de Itapiru. Despois dos combates do Paso da Patria e do Estero Bellaco, as forzas aliadas acamparon nos pantanos de Tuiuti, onde foron atacadas. A primeira batalla de Tuiuti, vencida polos aliados o 24 de maio de 1866, foi a maior batalla campal da historia da Am\u00e9rica do Sur.\nPor motivos de sa\u00fade, en xullo de 1866 Osorio pasou o comando do 1\u00b0 corpo de ex\u00e9rcito brasileiro ao xeneral Polidoro da Fonseca Quintanilha Jordao. Na mesma \u00e9poca, chegaba ao teatro de operaci\u00f3ns o 2\u00b0 corpo de ex\u00e9rcito, tra\u00eddo do R\u00edo Grande do Sur polo bar\u00f3n de Porto Alegre (dez mil homes).\nPara abrir cami\u00f1o at\u00e9 Humait\u00e1, a maior fortaleza paraguaia, Mitre determinou o ataque \u00e1s bater\u00edas de Curuzu e Curupaiti. Curuzu foi tomada de sorpresa polo bar\u00f3n de Porto Alegre, mais Curupaiti resistiu o ataque de 20.000 arxentinos e brasileiros, guiados por Mitre e Porto Alegre, con apoio da escuadra do almirante Tamandar\u00e9. Este ataque fracasado (cinco mil baixas en poucas horas) creou unha crise de comando e detivo o avance dos aliados.\nNesa fase da guerra, destacaron moitos militares brasileiros. Entre eles, os heroes de Tuiuti: o xeneral Jos\u00e9 Lu\u00eds Mena Barreto, o brigadeiro Ant\u00f4nio de Sampaio, patrono da arma de infantar\u00eda do Ex\u00e9rcito brasileiro, o tenente-coronel Emilio Lu\u00eds Mallet, patrono da artillar\u00eda e o propio Osorio, patrono da cabalar\u00eda, al\u00e9n do tenente-coronel Joao Carlos de Vilagr\u00e1 Cabrita, patrono da arma de enxe\u00f1ar\u00eda, morto en Itapiru.\nO comando de Caxias.\nDesignado o 10 de outubro de 1866 para o comando das forzas brasileiras, o mariscal Lu\u00eds Alves de Lima e Silva, marqu\u00e9s e, posteriormente, duque de Caxias, chegou ao Paraguai en novembro, encontrando o ex\u00e9rcito practicamente paralizado. Os continxentes arxentinos e uruguaios vi\u00f1an sendo retirados aos poucos do ex\u00e9rcito dos aliados, asolado por epidemias. Mitre e Flores volveron aos seus pa\u00edses chamados por cuesti\u00f3ns de pol\u00edtica interna. Tamandar\u00e9 foi substitu\u00eddo no comando da escuadra polo almirante XJaquim Jos\u00e9 In\u00e1cio, futuro vizconde de I\u00f1a\u00fama. Paralelamente, Osorio organizaba un 3\u00b0 corpo de ex\u00e9rcito no R\u00edo Grande do Sur (cinco mil homes). Na ausencia de Mitre, Caxias asumiu o comando xeral e providenciou a reestruturaci\u00f3n do ex\u00e9rcito.\nEntre novembro de 1866 e xullo de 1867, Caxias organizou un corpo de sa\u00fade (para dar asistencia aos inn\u00fameros feridos e combater a epidemia de c\u00f3lera) e un sistema de abastecemento das tropas. Nese per\u00edodo, as operaci\u00f3ns militares limit\u00e1ronse a escaramuzas cos paraguaios e a bombardeos da escuadra contra Curupaiti. L\u00f3pez aproveitaba a desorganizaci\u00f3n do inimigo para reforzar as s\u00faas fortificaci\u00f3ns en Humait\u00e1.\nA marcha de flanco pola ala esquerda das fortificaci\u00f3ns paraguaias constitu\u00eda a base t\u00e1ctica de Caxias: superar o reduto fortificado paraguaio, cortar as ligaz\u00f3ns entre Asunci\u00f3n e Humait\u00e1 e someter esta \u00faltima a un cerco. Con este fin, Caxias iniciou a marcha en direcci\u00f3n a Tuiu-Cu\u00e9. Mais Mitre, que volvera ao comando en agosto de 1867, insist\u00eda no ataque pola ala dereita, que xa se mostrara desastroso en Curupaiti. Pola s\u00faa orde, a escuadra brasileira forzou, sen maiores perdas, a pasaxe de Curupaiti, mais foi obrigada a deterse diante de Humait\u00e1. Xurdiron novas diverxencias no alto comando: Mitre desexaba que a escuadra proseguise, mentres os brasileiros eran favor\u00e1beis a un anterior envolvemento e cerco por terra de Humait\u00e1. As vitorias de Sao Solano, Pilar e Tayi tornar\u00edan pos\u00edbel este cerco, illando Humait\u00e1 de Asunci\u00f3n. Como reacci\u00f3n, L\u00f3pez atacou a retagarda dos aliados en Tuiuti, sufrindo nova derrota.\nCo afastamento definitivo de Mitre, en xaneiro de 1868, Caxias reasumiu o comando supremo e determinou a pasaxe de Curupaiti e Humait\u00e1, realizadas con \u00e9xito pola escuadra comandada polo capit\u00e1n de mar e guerra Delf\u00edn Carlos de Carvalho, despois bar\u00f3n da Pasaxe. Humait\u00e1 caeu en 25 de xullo, despois de demorado cerco.\nRumbo a Asunci\u00f3n, o ex\u00e9rcito de Caxias marchou 200\u00a0km at\u00e9 Palmas, det\u00e9ndose diante do arroio Piquisiri. Al\u00ed, L\u00f3pez concentrara 18.000 paraguaios nunha li\u00f1a fortificada que exploraba habilmente os accidentes do terreo e apoi\u00e1base nos fortes de Angostura e It\u00e1-Ibat\u00e9. Renunciando ao combate frontal, Caxias deu inicio \u00e1 chamada manobra de Piquisiri. Mentres a escuadra forzaba a pasaxe de Angostura, Caxias fixo o ex\u00e9rcito atravesar para a marxe dereita do r\u00edo. Mandou constru\u00edr en 23 d\u00edas unha estrada nos pantanos do Chaco, pola cal as tropas avanzaron en direcci\u00f3n ao nordeste. Na altura de Villeta, o ex\u00e9rcito cruzou novamente o r\u00edo, encontr\u00e1base entre Asunci\u00f3n e Piquisiri, na retagarda da li\u00f1a fortificada paraguaia. En vez de avanzar para a capital, xa desocupada pola poboaci\u00f3n e bombardeada pola escuadra, Caxias marchou para o sur e iniciou a decembrada.\nA decembrada constitu\u00eduse dunha serie de vitorias obtidas por Caxias en decembro de 1868, cando volv\u00eda en direcci\u00f3n ao sur para tomar Piquisiri pola retagarda: Itoror\u00f3, Ava\u00ed, Lomas Valentinas e Angostura. No d\u00eda 24 de decembro os tres novos comandantes da Tripla Alianza (Caxias, o arxentino Gelly y Obes e o uruguaio Enrique Castro) enviaron unha intimaci\u00f3n a Solano L\u00f3pez para que se rendese. Mais L\u00f3pez recusouse a ceder e fuxiu para Cerro Le\u00f3n.\nAsunci\u00f3n foi ocupada o 1\u00b0 de xaneiro de 1869 por forzas comandadas polo coronel Hermes Ernesto da Fonseca. No d\u00eda 5, Caxias entrou na cidade co restante do ex\u00e9rcito e 13 d\u00edas despois deixou o comando.\nO fin da guerra.\nO comando do conde d'Eu.\nO xenro do emperador don Pedro II, Lu\u00eds Filipe Gast\u00f3n de Orle\u00e1ns, conde d'Eu, foi nomeado para dirixir a fase final das operaci\u00f3ns militares no Paraguai, pois busc\u00e1base, al\u00e9n da derrota total do Paraguai, o fortalecemento do Imperio Brasileiro. En agosto de 1869, a Tripla Alianza instalou en Asunci\u00f3n un goberno provisional encabezado polo paraguaio Cirillo Antonio Rivarola.\nSolano L\u00f3pez organizou a resistencia nas cordilleiras situadas ao nordeste de Asunci\u00f3n. \u00c1 fronte de 21.000 homes, o conde d'Eu liderou a campa\u00f1a contra a resistencia paraguaia, a chamada Campa\u00f1a das Cordilleiras, que se prolongou por m\u00e1is dun ano, desdobr\u00e1ndose en varios focos. Os combates m\u00e1is importantes foron os de Peribebu\u00ed e de Campo Grande (ou Nhuguazu), nos cales morreron m\u00e1is de cinco mil paraguaios.\nDous destacamentos foron enviados en persecuci\u00f3n ao presidente paraguaio, que se internara nas matas do norte do pa\u00eds acompa\u00f1ado de 200 homes. No d\u00eda 1\u00b0 de marzo de 1870, as tropas do xeneral Xos\u00e9 Antonio Correa da C\u00e1mara sorprenderon o \u00faltimo acampamento paraguaio en Cerro Cor\u00e1, onde Solano L\u00f3pez foi ferido con lanza e despois morto de bala nas barrancas do arroio Aquidabanig\u00fae. A s\u00faas \u00faltimas palabras foron: \"Morro coa mi\u00f1a patria.\" Era o fin da guerra do Paraguai.\nConsecuencias da guerra.\nNon houbo un tratado de paz en conxunto. O Brasil non aceptaba as pretensi\u00f3ns da Arxentina sobre unha grande parte do Grande Chaco, rexi\u00f3n paraguaia rica en quebracho (produto usado na industrializaci\u00f3n do coiro). A cuesti\u00f3n dos l\u00edmites entre o Paraguai e a Arxentina foi arbitrada polo presidente estadounidense Rutherford Birchard Hayes. O Brasil asinou un tratado de paz en separado co Paraguai, o 9 de xaneiro de 1872, obtendo a liberdade de navegaci\u00f3n no r\u00edo Paraguai. Foron confirmadas as fronteiras reivindicadas polo Brasil antes da guerra. Estipulouse tam\u00e9n unha d\u00e9beda de guerra, que foi perdoada soamente en 1943.\nEn decembro de 1975, cando os presidentes Ernesto Geisel e Alfredo Stroesner asinaron en Asunci\u00f3n un Tratado de Amizade e Cooperaci\u00f3n, o goberno brasileiro devolveu ao Paraguai trofeos da guerra.\nO Paraguai sufriu unha violenta reduci\u00f3n da s\u00faa poboaci\u00f3n. En 1870, hab\u00eda un home para cada 28 mulleres. As aldeas destru\u00eddas pola guerra foron abandonadas e os labregos sobreviventes migraron para os arredores de Asunci\u00f3n, dedic\u00e1ndose \u00e1 agricultura de subsistencia, isto \u00e9, para consumo propio, na rexi\u00f3n central do pa\u00eds. As terras das outras rexi\u00f3ns foron vendidas a estranxeiros, principalmente arxentinos, e transformadas en latifundios. A industria entrou en decadencia. O mercado paraguaio abriuse para os produtos ingleses e o pa\u00eds viuse forzado a contraer o seu primeiro empr\u00e9stimo no exterior: un mill\u00f3n de libras da Inglaterra, que se pode considerar a potencia m\u00e1is beneficiada por esta guerra, pois al\u00e9n de exterminar a ameaza paraguaia na Am\u00e9rica do Sur como exemplo de desenvolvemento, conseguiu facer que o Brasil e a Arxentina aumentasen as s\u00faas d\u00e9bedas externas, que se arrastran at\u00e9 hoxe.\nA Arxentina anexou parte do territorio paraguaio e tornouse o m\u00e1is forte dos pa\u00edses do Prata. Durante todo o tempo da campa\u00f1a, as provincias de Entre R\u00edos e Corrientes abasteceron as tropas brasileiras con gado, x\u00e9neros alimenticios e outros produtos.\nO Brasil pagou un prezo alto pola vitoria. A guerra foi financiada polo Banco de Londres e polas casas Baring Brothers e Rothschild. Durante os cinco anos de loitas, as despesas do Imperio chegaron ao dobre da s\u00faa receita, provocando unha crise financeira.\nPor outro lado, o ex\u00e9rcito brasileiro pasou a ser unha forza nova e expresiva dentro da vida nacional. Transform\u00e1rase nunha instituci\u00f3n forte que, coa guerra, ga\u00f1ara tradici\u00f3ns e cohesi\u00f3n interna e estaba destinado a representar un papel fundamental no desenvolvemento posterior da historia do pa\u00eds."}
{"id": "20705", "revid": "89787", "url": "https://gl.wikipedia.org/wiki?curid=20705", "title": "Fr\u00e9d\u00e9ric Bazille", "text": "Jean Fr\u00e9d\u00e9ric Bazille, nado o 6 de decembro de 1841 e finado o 28 de novembro de 1870, foi un pintor impresionista franc\u00e9s.\nTraxectoria.\nBazille naceu en Montpellier, H\u00e9rault, (Languedoc-Roussillon), no seo dunha familia protestante de clase alta. Na s\u00faa xuventude comezou a interesarse pola pintura despois de co\u00f1ecer alg\u00fans dos traballos de Eug\u00e8ne Delacroix. \nO seu interese pola arte fixo que quixese estudar pintura, o cal foille permitido pola s\u00faa familia coa condici\u00f3n de que estudase medicina. Bazille comezou os seus estudos de medicina en 1859, mud\u00e1ndose a Par\u00eds en 1862 para que poidese continua-los seus estudos. En Par\u00eds comezou a asistir a clases de pintura no obradoiro de Charles Gleyre e co\u00f1eceu a Pierre-Auguste Renoir, pintor impresionista, quen, xunto a Claude Monet, Alfred Sisley e \u00c9douard Manet introduc\u00edrono no mundo da pintura. \nA s\u00faa grande amizade con Renoir e Monet fixo que Bazille os axudase en moitas ocasi\u00f3ns, permit\u00edndolles pintar nos seus obradoiros, empregar os seus materiais e chegando a pagar polas s\u00faas obras (En 1867 pagou 2.500 francos por \"Mulleres nun xard\u00edn\" de Monet). Despois de suspender o seu exame de medicina, decidiu abandonar a carreira en 1864, pasando a pintar a tempo completo.\nAs s\u00faas pinturas m\u00e1is co\u00f1ecidas son \"La Robe rose\" (O vestido rosa) (1864), pintado cando o autor contaba s\u00f3 con 23 anos, e \"R\u00e9union de famille\" (Reuni\u00f3n de familia) (1867).\nFr\u00e9d\u00e9ric Bazille morreu en 1870 aos 28 anos de idade, asasinado nunha operaci\u00f3n militar en Beaune-la-Rolande, Loiret durante a guerra franco-prusiana."}
{"id": "20706", "revid": "98629", "url": "https://gl.wikipedia.org/wiki?curid=20706", "title": "Navalla de Ockham", "text": "A Navalla de Occam, ou principio da parsimonia ou principio de econom\u00eda, \u00e9 un principio atribu\u00eddo ao monxe franciscano e l\u00f3xico do s\u00e9culo XIV Guillerme de Occam. Constit\u00fae a base do reducionismo metodol\u00f3xico.\nNa s\u00faa forma m\u00e1is simple, a Navalla de Occam afirma que non se deben facer m\u00e1is asunci\u00f3ns que as necesarias. A formulaci\u00f3n en lat\u00edn, \u00e9 \"Pluralitas non est ponenda sine necessitate\", ou \"Dadas d\u00faas teor\u00edas igualmente preditivas, escolle a m\u00e1is simple\".\nPor exemplo, despois dunha tormenta vese que caeu unha \u00e1rbore. Base\u00e1ndose na evidencia da tormenta e a \u00e1rbore ca\u00edda, unha hip\u00f3tese razo\u00e1bel ser\u00eda que a tormenta tirou coa \u00e1rbore. Esta \u00e9 unha teor\u00eda que require suspender a incredibilidade moi pouco, xa que existen conexi\u00f3ns l\u00f3xicas fortes que unen o que xa se sabe desta soluci\u00f3n (ver e escoitar tormentas tende a indicar a existencia de tormentas: as tormentas te\u00f1en o poder preciso para derrubar \u00e1rbores). Unha hip\u00f3tese rival que pretenda que a \u00e1rbore foi derrubada por unha banda de marcianos de 200 metros de altura require varias asunci\u00f3ns adicionais con varias debilidades l\u00f3xicas resultantes de inconsistencias co que xa se sabe (relativas \u00e1 existencia mesma de alien\u00edxenas, a s\u00faa capacidade e vontade de viaxar distancias interestelares, a s\u00faa capacidade e desexo de, con ou sen intenci\u00f3n, derrubar \u00e1rbores e a biolox\u00eda alien\u00edxena que lles permita ter 200 metros de altura na gravidade terrestre), e \u00e9, polo tanto, menos prefer\u00edbel.\nVariaci\u00f3ns.\nO principio expr\u00e9sase habitualmente como \"Entia non sunt multiplicanda praeter necessitatem\", ou \"As entidades non deber\u00edan ser multiplicadas al\u00e9n da necesidade\", mais este enunciado foi escrito por autores posteriores e non aparece nos escritos co\u00f1ecidos de Occam. Isto tam\u00e9n se aplica a \"non est ponenda pluritas sine necessitate\" (\"as pluralidades non deber\u00edan suporse sen necesidade\").\nIsto p\u00f3dese interpretar de dous modos lixeiramente diferentes. Un \u00e9 a preferencia pola teor\u00eda m\u00e1is simple que dea conta dos datos. O outro \u00e9 a preferencia polo conxunto m\u00e1is simple dunha teor\u00eda dada que dea conta dos datos. A diferenza consiste simplemente en que \u00e9 pos\u00edbel que d\u00faas teor\u00edas distintas expliquen os datos igual de ben pero que non te\u00f1an relaci\u00f3n a unha coa outra. Non comparten elemento com\u00fan ning\u00fan. Poder\u00edase arg\u00fc\u00edr que, neste caso, a Navalla de Occan non suxire unha preferencia. O que acontece \u00e9 que a Navalla de Occam s\u00f3 interv\u00e9n cando unha teor\u00eda suficiente ten algo engadido que non mellora o seu poder preditivo. A Navalla de Occam elimina estes elementos te\u00f3ricos adicionais.\nO principio da Navalla de Occam ten inspirado numerosas expresi\u00f3ns, inclu\u00eddas: \"parsimonia dos postulados\" ou o \"principio de simplicidade o principio KISS (en ingl\u00e9s \"Keep It Simple, Stupid\": Manteno Simple, Est\u00fapido).\nOutra reformulaci\u00f3n, en termos m\u00e1is formais, \u00e9 o que fornece a teor\u00eda da informaci\u00f3n como lonxitude m\u00ednima da mensaxe.\nLeonardo da Vinci \u00e9 posterior a Occam e ten unha variante que iguala sofisticaci\u00f3n a simplicidade: \"A simplicidade \u00e9 a mellor sofisticaci\u00f3n.\" \nA Navalla de Occam adoita enunciarse as\u00ed:\nHai quen prefire a formulaci\u00f3n de Isaac Newton: \"Non se deben admitir m\u00e1is causas para as cousas naturais que as que son \u00e1 vez verdadeiras e suficientes para explicar as s\u00faas aparencias\".\nTam\u00e9n se atopa desta maneira: \"A explicaci\u00f3n m\u00e1is simple \u00e9 normalmente a mellor\". Isto \u00e9 simplificar demasiado (Ver a secci\u00f3n sobre a ciencia porque a Navalla de Occan s\u00f3 se debe usar para escoller entre d\u00faas teor\u00edas cient\u00edficas que sexan igualmente preditivas. O segundo problema co \"mellor \u00e9 o simple\" \u00e9 que a Navalla de Occam non pretende escoller a \"mellor\" teor\u00eda, sen\u00f3n que se limita a propor a simplicidade como factor decisorio ao escoller entre d\u00faas teor\u00edas que polo demais son iguais. \u00c9 pos\u00edbel que, con m\u00e1is informaci\u00f3n, a teor\u00eda m\u00e1is complexa poida resultar ser correcta a maior\u00eda das veces. A Navalla de Occam non pretende que isto vaia acontecer, mais suxire que se utilice a teor\u00eda m\u00e1is simple at\u00e9 termos outra raz\u00f3n que nos obrigue a mudar de criterio.\nHistoria.\nTradicionalmente, atrib\u00faeselle a formulaci\u00f3n deste principio a Guillerme de Occam (1285-1349), a\u00ednda que \"entia non sunt multiplicanda praeter necessitatem\" non aparece nos seus escritos. D\u00e9beselle a John Ponce de Cork (1639). Existen varias frases semellantes, como \"frustra fit per plura quod potest fieri per pauciora\" (\"en vano facemos por moito o que se pode facer por pouco\"), \"non est ponenda pluritas sine necessitate\" (\"as pluralidades non deber\u00edan suporse sen necesidade\"), \"si duae res sufficeient ad eius veritatem, superfluum est ponere aliam (tertiam) rem\" (\"se d\u00faas cousas son dabondo para o prop\u00f3sito da verdade, \u00e9 superfluo supor outra\").\nAs orixes do que acabou por co\u00f1ecerse como Navalla de Occam p\u00f3dense trazar at\u00e9 as obras de fil\u00f3sofos anteriores, como Duns Scoto (1265-1308), e mesmo Arist\u00f3teles. Realmente, esta frase non aparece at\u00e9 o s\u00e9culo XIX nas obras de Sir William Rowan Hamilton.\nXustificaci\u00f3ns.\nOs nomes alternativos que recibe d\u00e9bense \u00e1 asociaci\u00f3n con simplicidade e parsimonia. Con anterioridade ao s\u00e9culo XX cr\u00edase que a xustificaci\u00f3n metaf\u00edsica para a Navalla de Occam era a simplicidade. Pens\u00e1base que a natureza era simple e que as nosas teor\u00edas sobre a natureza deb\u00edan reflectir esa simplicidade. Desde comezos do s\u00e9culo XX, cando os cient\u00edficos deron en mostrar un mundo cada vez m\u00e1is complexo, os fil\u00f3sofos pasaron as xustificaci\u00f3ns ao campo da epistemolox\u00eda: xustificaci\u00f3ns indutivas, pragm\u00e1ticas, probabilidade etc. Por iso, a Navalla de Occam conc\u00edbese actualmente como un principio metodol\u00f3xico.\nA Anti-Navalla de Chatton.\nWalter Chatton foi un contempor\u00e1neo de Guillerme de Occam que dese\u00f1ou unha \"anti-navalla\": \"\"Se tres cousas non chegan para verificar unha proposici\u00f3n afirmativa sobre as cousas, d\u00e9bese adicionar unha cuarta, e as\u00ed\". Este principio non tivo o mesmo \u00e9xito, a\u00ednda que houbo quen se adherise a el e tivese a s\u00faa propia versi\u00f3n, como Leibniz e Kant. O primeiro manti\u00f1a que Deus creara o mundo co maior n\u00famero pos\u00edbel de criaturas. Kant afirmaba que \"A variedade dos seres non debe ser diminu\u00edda precipitadamente\"\".\nD\u00faas variantes literarias son a da 'Pataf\u00edsica, a \"ciencia das soluci\u00f3ns imaxinarias\" inventada por Alfred Jarry, que pretende nada menos que ver cada acontecemento no universo como completamente \u00fanico e non suxeito a m\u00e1is leis que as s\u00faas propias e a de Borges, no seu conto \"Tl\u00f6n, Uqbar, Orbis Tertius\".\nNa ciencia.\nA Navalla de Occam constit\u00fae a perspectiva b\u00e1sica do m\u00e9todo cient\u00edfico. Hai que subli\u00f1ar que se trata dun argumento heur\u00edstico que non fornece necesariamente de respostas correctas: \u00e9 unha gu\u00eda non estrita para escoller a hip\u00f3tese cient\u00edfica que, no momento presente, cont\u00e9n o menor n\u00famero de asunci\u00f3ns non probadas.\nAo mesmo tempo, sen o principio da Navalla de Occam non existe a ciencia. A actividade primordial da ciencia, a formulaci\u00f3n de teor\u00edas e a selecci\u00f3n da teor\u00eda m\u00e1is prometedora a partir da an\u00e1lise das probas recollidas, non \u00e9 pos\u00edbel sen un m\u00e9todo que permita escoller entre as teor\u00edas que dan conta das probas. Isto \u00e9 as\u00ed porque, para cada conxunto de datos, existe un n\u00famero infinito de teor\u00edas que son consistentes con eses datos, o que se co\u00f1ece como Problema da indeterminaci\u00f3n. Por exemplo, se se investiga a teor\u00eda de Newton segundo a que toda acci\u00f3n ten unha reacci\u00f3n igual e oposta, p\u00f3dense imaxinar teor\u00edas alternativas que resulten igual de ben: para cada acci\u00f3n hai unha acci\u00f3n oposta da metade da intensidade, pero unhas criaturas indetect\u00e1beis e benevolentes magnifican a acci\u00f3n oposta coa s\u00faa propia enerx\u00eda de maneira que parece igual. Estas criaturas morrer\u00e1n todas no ano 2055 e, nese momento, a natureza observ\u00e1bel do universo mudar\u00e1 instantaneamente. Esta \u00e9 unha teor\u00eda alternativa que se axusta \u00e1 evidencia observ\u00e1bel actual tan ben como a teor\u00eda de newton. \u00c9 m\u00e1is, agora mesmo non somos quen de recoller probas de que unha teor\u00eda \u00e9 superior \u00e1 outra. Dado que a segunda teor\u00eda afirma que esas criaturas son indetect\u00e1beis, non ser\u00e1 pos\u00edbel distinguir entre as d\u00faas teor\u00edas at\u00e9 2055. Ademais, cada teor\u00eda ten implicaci\u00f3ns profundamente diferentes sobre o que acontecer\u00e1 no futuro (podemos escoller vivir as nosas vidas de maneira diferente se sabemos que a vida, tal e como a co\u00f1ecemos, cesar\u00e1 no ano 2055). E finalmente, p\u00f3dese ver que hai un n\u00famero infinito de teor\u00edas simplemente (e con pouca creatividade), aumentando o ano: 2056, 2057... Dado que hai un n\u00famero infinito de teor\u00edas que respostan igual de ben \u00e1 evidencia e todas fan predici\u00f3ns radicalmente diferentes, se a ciencia non pode escoller entre elas, a ciencia non poder\u00e1 determinar nunca ningunha teor\u00eda \u00fatil. De momento s\u00f3 existe un xeito de escoller entre ese n\u00famero infinito de teor\u00edas, a Navalla de Occam, que se volve polo tanto imprescind\u00edbel para a ciencia.\nA Navalla de Occam \"non\" \u00e9 equivalente \u00e1 idea de que \"a perfecci\u00f3n \u00e9 a simplicidade\". Isto era o que Albert Einstein ti\u00f1a en mente probabelmente cando, en 1933 escribiu que \"O obxectivo supremo de toda teor\u00eda \u00e9 facer os elementos b\u00e1sicos irredut\u00edbeis tan simple e tan poucos, sen ter que ceder na representaci\u00f3n adecuada dun s\u00f3 dato da experiencia\", o que se parafrasea a mi\u00fado como \"As teor\u00edas deben ser tan simples como sexa pos\u00edbel, \"e non m\u00e1is simples\"\". Con frecuencia a mellor explicaci\u00f3n \u00e9 moito m\u00e1is complicada que a explicaci\u00f3n m\u00e1is simple pos\u00edbel porque require menos asunci\u00f3ns.\nA Navalla de Occam ten actuado na historia da ciencia de dous xeitos. Un \u00e9 a reduci\u00f3n ontol\u00f3xica por eliminaci\u00f3n e o outro \u00e9 a competici\u00f3n inter-teor\u00e9tica. Do anterior son exemplos de reduci\u00f3n por eliminaci\u00f3n: O \"\u00edmpeto\" da f\u00edsica aristot\u00e9lica, os montores anx\u00e9licos da mec\u00e1nica celeste medieval, os catro humores da medicina antiga e medieval, a posesi\u00f3n diab\u00f3lica como explicaci\u00f3n das enfermidades mentais, o floxisto da qu\u00edmica premoderna e os esp\u00edritos vitais da biolox\u00eda premoderna.\nDo segundo caso hai tres exemplos da historia da ciencia nos se escolleron as teor\u00edas m\u00e1is simples de d\u00faas en competencia, das que cada unha explicaba todos os fen\u00f3menos observados, prefer\u00edndoas \u00e1s s\u00faas competidoras, m\u00e1is complexas: o modelo helioc\u00e9ntrico copernicano da mec\u00e1nica celeste sobre o modelo xeoc\u00e9ntrico de Tolomeo, a teor\u00eda mec\u00e1nica da calor sobre a teor\u00eda do cal\u00f3rico e a teor\u00eda einsteniana do electromagnetismo sobre a teor\u00eda do \u00e9ter lumin\u00edfero.\nNa relixi\u00f3n.\nNa filosof\u00eda da relixi\u00f3n, util\u00edzase \u00e1s veces a Navalla de Occam para cuestionar os argumentos a favor da existencia de Deus. Ningunha destas aplicaci\u00f3ns se considera definitiva porque as asunci\u00f3ns enfrontadas non est\u00e1n definidas con precisi\u00f3n. Ademais, o principio \u00e9 s\u00f3 unha gu\u00eda para escoller a mellor teor\u00eda a partir do co\u00f1ecemento actual, non da \"verdade\".\nGalileo Galilei satirizou o mal uso da Navalla de Occan no seu \"Di\u00e1logo\". Nel, o principio repres\u00e9ntao \"Simplicio\". Galileo presenta con iron\u00eda que se se quixer comezar a partir dun n\u00famero pequeno de entidades, poder\u00edase considerar sempre o uso das letras do alfabeto como entidades fundamentais, dado que a partir delas se pode constru\u00edr todo o co\u00f1ecemento humano.\nOs creacionistas utilizan \u00e1s veces a Navalla de Occam para a s\u00faa defensa da creaci\u00f3n da terra, arg\u00fc\u00edndo que a s\u00faa \u00e9 unha teor\u00eda m\u00e1is simple que a da evoluci\u00f3n. Non obstante, o principio non afirma que o \"m\u00e1is simple\" sexa o verdadeiro. E ademais o creacionismo ignora conscientemente os datos comprobados para pecharse nunha afirmaci\u00f3n non cient\u00edfica como \u00e9 a existencia de Deus."}
{"id": "20708", "revid": "1131", "url": "https://gl.wikipedia.org/wiki?curid=20708", "title": "Centro Galego de Arte Contempor\u00e1nea", "text": "O Centro Galego de Arte Contempor\u00e1nea, CGAC \u00e9 un centro con sede en Santiago que ten como fin fomentar a cultura en Galiza mediante a exhibici\u00f3n, deleite e co\u00f1ecemento das tendencias e correntes da creaci\u00f3n art\u00edstica contempor\u00e1nea.\nA instituci\u00f3n.\nO CGAC creouse ao amparo competencial do artigo 27.19\u00ba do Estatuto de Autonom\u00eda para Galiza e mediante o Decreto 308/1989. Foi inaugurado no ano 1993, cunha exposici\u00f3n antol\u00f3xica de Maruxa Mallo, e conta con programaci\u00f3n estable dende 1995.\nTen como obxectivos e funci\u00f3ns principais os seguintes:\nA s\u00faa colecci\u00f3n de arte contempor\u00e1nea est\u00e1 composta polos fondos da Xunta de Galiza, polos fondos que adquiriu o propio centro, e os procedentes de dep\u00f3sitos ou doaz\u00f3ns. Destaca a s\u00faa inclusi\u00f3n de obras de artistas galegos en continuo di\u00e1logo coa creaci\u00f3n art\u00edstica do resto do estado e a do \u00e1mbito internacional.\nNa actualidade a s\u00faa regulamentaci\u00f3n est\u00e1 dirixida polo seguintes \u00f3rganos reitores:\nA Direcci\u00f3n do Centro Galego de Arte Contempor\u00e1nea foi exercida dende a s\u00faa fundaci\u00f3n polas seguintes persoas:\nPertence na actualidade \u00e1 estrutura org\u00e1nica da Conseller\u00eda de Cultura e Deporte da Xunta de Galiza. O seu horario de apertura \u00e9 de martes a domingo de 11 horas a 20 horas. O enderezo R\u00faa Valle Incl\u00e1n, s/n 15706 Santiago de Compostela. Tel\u00e9fono de contacto: 981 54 66 29. O prezo de entrada \u00e9 gratu\u00edto.\nO edificio.\nAt\u00f3pase no l\u00edmite da cidade monumental de Santiago de Compostela, nun espazo no que comparte veci\u00f1anza do convento de San Domingos de Bonaval, onde se atopa o Pante\u00f3n de Galegos Ilustres e o Museo do Pobo Galego. Tam\u00e9n a recuperaci\u00f3n do parque de San Domingos no espazo contiguo \u00f3 Centro Galego de Arte Contempor\u00e1nea, respecta a distribuci\u00f3n da antiga horta do convento, coa sucesi\u00f3n de socalcos, soluci\u00f3n galaica \u00f3 aproveitamento do desnivel do terreo para a utilizaci\u00f3n agr\u00edcola.\nDese\u00f1ado polo arquitecto portugu\u00e9s \u00c1lvaro Siza Vieira (Matosinhos, 1933), veu resolver a posta en valor dunha parte de Santiago de Compostela.\nConta con varias salas de exposici\u00f3ns permanentes e temporais, obradoiros, auditorio, biblioteca, cafetar\u00eda como de uso p\u00fablico, e a zona de despachos de uso dos servizos administrativos do Centro.\nSalientar a sala denominada \"dobre espazo\", entre a planta baixa e a planta de exposici\u00f3n permanente, o seu vest\u00edbulo de recepci\u00f3n e distribuci\u00f3n, a terraza etc\u00e9tera.\nOs materiais empregados na construci\u00f3n respectan os propios e definitorios da cidade de Santiago de Compostela, pedra e cristal nas fachadas, e no interior m\u00e1rmore e madeira.\nA colecci\u00f3n.\nDende a fundaci\u00f3n do museo nos anos 90 o museo foi adquirindo obra de artistas centr\u00e1ndose dende a segunda metade o S.XX ata a actualidade. Dentro da colecci\u00f3n podemos atopar a artistas internacionais como; Ianis Kounelis, Andy Warhol, Joseph Beuys, Eva Lootz, Dan Graham, Mimmo Paladino, Keith Haring, Christo, Christian Boltanski, Tacita Dean ou Aleksandr Sokurov.\nO mesmo tempo pos\u00fae obra de moitos dos artistas galegos dese mesmo per\u00edodo; Maruja Mallo, Manolo Paz, Menchu Lamas, Quintana Martelo, Francisco Leiro, Pamen Pereira, Berta C\u00e1ccamo, Antonio Murado, \u00c1lvaro Negro, Jorge Perianes, Xo\u00e1n Anleo, Xos\u00e9 Artiaga ou Rub\u00e9n Ramos Balsa entre outros.\nTen un interese especial dentro da colecci\u00f3n a fotograf\u00eda, con obras de Alberto Garc\u00eda-Alix, Cindy Sherman, Chema Madoz, Virxilio Vi\u00e9itez, Montserrat Soto, Robert Mapplethorpe ou Vari Caram\u00e9s"}
{"id": "20709", "revid": "1131", "url": "https://gl.wikipedia.org/wiki?curid=20709", "title": "Mauna Kea", "text": "Mauna Kea \u00e9 un dos cinco volc\u00e1ns que forman a illa de Hawai (ou Illa Grande), Hawai, Estados Unidos de Am\u00e9rica. En hawaiano, Mauna Kea significa \"monta\u00f1a branca\", porque fica coberto pola xeada e neve regularmente en inverno. O punto m\u00e1is elevado de Mauna Kea \u00e9 Pu'u W\u0113kiu, que pos\u00fae 4208 m. Mauna Kea \u00e9 un volc\u00e1n adormecido."}
{"id": "20712", "revid": "98629", "url": "https://gl.wikipedia.org/wiki?curid=20712", "title": "Ateneo de Naucratis", "text": "Ateneo, nado en Naucratis, Exipto entre os s\u00e9culo II e III, foi un erudito grego de quen pouco se sabe m\u00e1is a quen se lle debe o co\u00f1ecemento de numerosos autores cl\u00e1sicos.\nTraxectoria.\n\"O banquete dos sabios\", ou \"Deipnosophistae\", \u00e9 unha escolla de noticias e citas de textos duns 750 autores dos que doutra maneira non se saber\u00eda nada. Esta obra chegounos reducida a 15 libros a trav\u00e9s dun ep\u00edtome medieval. Ten a forma dun di\u00e1logo entre varios eruditos reunidos na casa do rico romano Publio Livio Laurencio. Os temas de que falan incl\u00faen a comida, o luxo, a dieta, a sa\u00fade, as relaci\u00f3ns sexuais, a pornograf\u00eda, a m\u00fasica, o humor e a ling\u00fc\u00edstica."}
{"id": "20719", "revid": "98629", "url": "https://gl.wikipedia.org/wiki?curid=20719", "title": "Osiris", "text": ""}
{"id": "20720", "revid": "98629", "url": "https://gl.wikipedia.org/wiki?curid=20720", "title": "B\u00e9sta", "text": "A b\u00e9sta \u00e9 unha arma antiga que se difunde en Europa no s\u00e9culo X como evoluci\u00f3n e perfeccionamento do primitivo arco e seta.\nHistoria.\nPuido ser inventada polos chineses e foi co\u00f1ecida polos romanos. Nun principio foi utilizada para a caza e adaptouse para a guerra durante a Idade Media. Desprezada polos cabaleiros, foi prohibida pola Igrexa contra os cristi\u00e1ns, o que non impediu a s\u00faa utilizaci\u00f3n. A palabra ter\u00eda sido sincopada do italiano \"balestra\", que \u00e1 s\u00faa vez deriva do lat\u00edn tard\u00edo \"ballistra\" ou \"arcuballistra\".\nO arco de madeira foi substitu\u00eddo por un potente arco met\u00e1lico formado por unha ou varias l\u00e1minas met\u00e1licas unidas. A corda vexetal ou de tripa trenzada foi substitu\u00edda finalmente por arame. E a frecha de vara vexetal foi substitu\u00edda por unha seta curta e met\u00e1lica, capaz de perforar as coirazas. Agreg\u00f3uselle perpendicularmente ao arco un carril acanalado no que se aloxaba a seta e sobre o que se desprazaba violentamente a corda impulsora ou arame. Para flexionar o arco met\u00e1lico e vencer a s\u00faa potente resistencia realiz\u00e1banse diversas manobras. As primeiras consistiron en po\u00f1er o arco en terra e tensar o arame con ambas mans ou o p\u00e9 ata trabalo nun gancho; m\u00e1is tarde mont\u00e1ronse mecanismos diversos sobre o carril central. O m\u00e1is exitoso e usado foi o tensado mediante torniquete a manivela. O arame poderosamente tensado e suxeito por unha traba, dispar\u00e1base cun gatillo.\nEsta arma mellorou radicalmente a eficacia do arco e frecha, pola s\u00faa gran potencia (o proxectil met\u00e1lico perforaba unha loriga a 350 metros), precisi\u00f3n (ao poderse apuntar como un rifle) e eficiencia (era certeiro a maior distancia que a frecha, dispar\u00e1base corpo a terra, a p\u00e9 ou a cabalo e non precisaba tanta destreza como o arco para darlle ao branco). A s\u00faa lentitude de recarga era a principal desvantaxe. Nisto tomoulle vantaxe un novo arco aparecido por ese tempo en Gales (Illas Brit\u00e1nicas): mentres o besteiro disparaba unha seta por minuto, no mesmo tempo un h\u00e1bil e rexo arqueiro gal\u00e9s co seu enorme arco de 1,80 metros, lograba disparar dez frechas a case 300 metros de distancia.\nA resistencia das armaduras fora aumentando co progreso da siderurxia, o que obrigou a aumentar o poder da b\u00e9sta coa creaci\u00f3n do arco de aceiro a comezos do s\u00e9culo XIV, que substitu\u00edu aos arcos de madeira e aos mixtos (madeira, tend\u00f3ns e corno). A b\u00e9sta constitu\u00edu o anticipo m\u00e1is equivalente das armas de fogo. Como nestas, a b\u00e9sta gatill\u00e1base e apunt\u00e1base acercando o ollo ao extremo do carril da frecha para ali\u00f1alo co branco ao que se tiraba. A a s\u00faa efectividade a distancia s\u00f3 foi superada pola p\u00f3lvora. Os soldados que portaban esta arma cham\u00e1banse \"besteiros\".\nA b\u00e9sta revolucionou as posibilidades individuais de dar morte ao inimigo: calquera inexperto pod\u00eda matar a distancia un consumado guerreiro. Isto resultou tan novidoso e ameazador que mereceu unha bula papal onde se prev\u00eda \u00e1 cristiandade contra o seu uso polo \"perigo que representaba para a humanidade unha arma semellante\".\nA b\u00e9sta util\u00edzase na actualidade como deporte, se ben non ten a categor\u00eda de deporte ol\u00edmpico, como si o ten o tiro con arco.\nTam\u00e9n se denomina b\u00e9sta a arma empregada na pesca submarina."}
{"id": "20724", "revid": "1822", "url": "https://gl.wikipedia.org/wiki?curid=20724", "title": "Arco", "text": "O termo arco () pode referirse a:\nToponimia.\nComo top\u00f3nimo, Arco pode referirse a:"}
{"id": "20725", "revid": "181", "url": "https://gl.wikipedia.org/wiki?curid=20725", "title": "Besta (arma)", "text": ""}
{"id": "20726", "revid": "18868", "url": "https://gl.wikipedia.org/wiki?curid=20726", "title": "B\u00e9sta (hom\u00f3nimos)", "text": "Unha b\u00e9sta pode ser:"}
{"id": "20733", "revid": "98629", "url": "https://gl.wikipedia.org/wiki?curid=20733", "title": "Romanticismo", "text": "O Romanticismo foi un movemento art\u00edstico e ideol\u00f3xico que se orixinou en Alema\u00f1a e no Reino Unido a finais do s\u00e9culo XVIII como unha reacci\u00f3n contra o racionalismo da Ilustraci\u00f3n e o Neoclasicismo, d\u00e1ndolle preponderancia \u00f3 sentimento e a unha serie de valores humanos como a liberdade, o irracionalismo e a particularidade do individuo.\nO Romanticismo apareceu como consecuencia das loitas pol\u00edticas, ideol\u00f3xicas e sociais que se estaban a dar no continente europeo, baixo un contexto de revoluci\u00f3ns liberais e conquistas territoriais por parte do imperio napole\u00f3nico, que unidos a un desexo de liberdade contribu\u00edron \u00e1 aparici\u00f3n dun sentimento patri\u00f3tico e nacionalista en Europa. \nAdemais, en medio das violentas tensi\u00f3ns xeradas pola nova clase ascendente da burgues\u00eda e a decadente nobreza desenvolveuse o proceso de consolidaci\u00f3n das grandes nacionalidades europeas.\nDesenvolveuse fundamentalmente na primeira metade do s\u00e9culo XIX, estend\u00e9ndose dende Alema\u00f1a a Inglaterra, Francia, Italia, Espa\u00f1a, Rusia, Polonia, Estados Unidos e as recentemente nacidas rep\u00fablicas hispanoamericanas. Posteriormente, fragmentouse ou transformouse en diversas correntes, como o Parnasianismo, o Simbolismo, o Decadentismo ou o Prerrafaelismo, sumidas na denominaci\u00f3n xeral de Posromanticismo, unha derivaci\u00f3n do cal foi o chamado Modernismo hispanoamericano e espa\u00f1ol. Posteriormente, unha das correntes vangardistas do s\u00e9culo XX, o Surrealismo, levou \u00f3 extremo os postulados rom\u00e1nticos.\nA insistencia do rom\u00e1ntico no sentimento e no irracioanalismo pulou a paix\u00f3n creadora nas artes, onde atopou a s\u00faa perfecta forma de expresi\u00f3n e, especialmente, na literatura e na m\u00fasica.\nO individualismo da burgues\u00eda atopou a s\u00faa m\u00e1xima expresi\u00f3n cultural no romanticismo. O artista rom\u00e1ntico exaltou a sensibilidade e a subxectividade, e temas como a imaxinaci\u00f3n, a paix\u00f3n, o sentimento, o mito, a lenda ou as paisaxes ex\u00f3ticas convert\u00e9ronse en motivos tem\u00e1ticos que reforzaban esa mentalidade individualista e que reco\u00f1ec\u00edan o dereito do artista a seguir os seus propios sentimentos e instintos humanos.\nO voc\u00e1bulo.\nA palabra romanticismo procede do adxectivo ingl\u00e9s \"romantic\". Termo que se comezou a usar \u00f3 redor do s\u00e9culo XVII en Inglaterra, co significado orixinal de \"semellante ao romance\", para denigrar a natureza aventureira ou os elementos fant\u00e1sticos das novelas de cabaler\u00eda da \u00e9poca chamadas \"romance\". En Francia, tam\u00e9n exist\u00eda o termo \"roman\", que alude ao mesmo significado.\nPosteriormente, a palabra tivo un cambio sem\u00e1ntico, designando \u00f3 sentimento que induc\u00edan as paisaxes e os castelos en ru\u00ednas. John Evelyn no ano 1654, alude a ditas paisaxes co cualificativo de \"unha paisaxe moi rom\u00e1ntica\" refer\u00edndose \u00f3s arredores de Bath. Similarmente no ano 1666, Samuel Pepys describe un castelo como \"o m\u00e1is rom\u00e1ntico\".'\nCaracter\u00edsticas.\nO Romanticismo foi unha reacci\u00f3n contra o esp\u00edrito racional e hipercr\u00edtico da Ilustraci\u00f3n e o Neoclasicismo, que favoreceu ante todo a supremac\u00eda do sentimento fronte \u00e1 raz\u00f3n, a emoci\u00f3n fronte \u00e1 l\u00f3xica, a intuici\u00f3n sobre a ciencia, o liberalismo fronte ao despotismo ilustrado, a orixinalidade fronte \u00e1 tradici\u00f3n grecolatina, a creatividade fronte \u00e1 imitaci\u00f3n neocl\u00e1sica e a obra imperfecta, inacabada e aberta fronte \u00e1 obra perfecta, conclu\u00edda e cerrada.\n\u00c9 propio deste movemento un grande aprecio do persoal, un subxectivismo e individualismo absoluto, un culto \u00f3 eu fundamental, fronte \u00e1 universalidade e sociabilidade da ilustraci\u00f3n no s\u00e9culo XVIII; nese sentido os heroes rom\u00e1nticos son con frecuencia prototipos de rebeld\u00eda (Don Juan, o pirata, Prometeo) e os autores rom\u00e1nticos quebrantan calquera normativa ou tradici\u00f3n cultural que afogue a s\u00faa liberdade, como por exemplo as tres unidades aristot\u00e9licas (acci\u00f3n, tempo e lugar) e a de estilo (mesturando prosa e verso e utilizando polimetr\u00eda no teatro), ou revolucionando a m\u00e9trica e volvendo a rima m\u00e1is libres e populares, como a asonante. Igualmente renovan os temas e os ambientes e, por contraste ao S\u00e9culo das Luces, prefiren os ambientes nocturnos e lutuosos, os lugares s\u00f3rdidos e ruinosos e veneran e buscan as historias fant\u00e1sticas e a superstici\u00f3n que os ilustrados e neocl\u00e1sicos ridiculizaban. Un aspecto do influxo do novo esp\u00edrito rom\u00e1ntico e o seu cultivo do diferencial \u00e9 o auxe que tomaron o estudo da literatura popular (romances ou baladas an\u00f3nimas, contos tradicionais, coplas, refr\u00e1ns) e as literaturas en linguas rexionais durante este per\u00edodo: a ga\u00e9lica, a escocesa, a provenzal, a bretoa, a catal\u00e1, a galega... Este auxe do nacional e do nacionalismo foi unha reacci\u00f3n \u00e1 cultura francesa do s\u00e9culo XVIII, de esp\u00edrito cl\u00e1sico e universalista, e dunha Europa uniforme e unida baixo o poder de Francia, pretendida polo nacionalismo napole\u00f3nico.\nDesde o punto de vista literario, a sensibilidade rom\u00e1ntica def\u00ednese polo culto ao ego e pola primac\u00eda que se lle outorga \u00e1 emoci\u00f3n sobre o pensamento e \u00e1 imaxinaci\u00f3n sobre a an\u00e1lise cr\u00edtica. \nO Romanticismo expandiu tam\u00e9n e arrequeceu a limitada linguaxe do Neoclasicismo dando entrada \u00f3 ex\u00f3tico e o extravagante, \u00f3 gusto pola melancol\u00eda, \u00e1 exaltaci\u00f3n l\u00edrica da natureza, buscando novas combinaci\u00f3ns m\u00e9tricas e flexibilizando as antigas ou buscando en culturas b\u00e1rbaras e ex\u00f3ticas ou na Idade Media, en vez de en Grecia ou Roma, a s\u00faa inspiraci\u00f3n. En certo sentido, a versi\u00f3n m\u00e1is extrema do Romanticismo non respecta nin asume ningunha tradici\u00f3n anterior, e denominarase, xa no s\u00e9culo XX, co nome de Surrealismo.\nNa pintura, o Romanticismo caracterizouse por unha visi\u00f3n intimista da paisaxe, que configuraba unha asociaci\u00f3n sentimental entre a natureza e a emoci\u00f3n do artista\nO Romanticismo nos diversos pa\u00edses.\nA expansi\u00f3n dos ideais revolucionarios polo continente europeo fixo que o Romanticismo se consolidase como estilo de expresi\u00f3n art\u00edstica en moitas zonas.\nRomanticismo alem\u00e1n.\nO Romanticismo alem\u00e1n iniciouse co movemento est\u00e9tico denominado Sturm und Drang ('tormenta e \u00edmpeto'), que se desenvolveu entre 1770 e 1790. Trat\u00e1base dunha apaixonada reacci\u00f3n en contra do racionalismo e da Ilustraci\u00f3n alem\u00e1. \nA este movemento estaban directamente vinculados os pensadores e fil\u00f3sofos Johann Georg Hamann e Johann Herder, xa que est\u00e1n considerados grandes impulsores del.\nHerder contribu\u00edu considerablemente \u00e1 aparici\u00f3n do Romanticismo alem\u00e1n e, \u00e1 s\u00faa vez, inspirou a moitos escritores, entre eles Johann von Goethe, considerado un precedente indicutible do Romanticismo alem\u00e1n, ao cal influenciou de forma extraordinaria. A s\u00faa novela epistolar titulada \"As m\u00e1goas do mozo Werther\" (1744) \u00e9 unha das obras m\u00e1is importantes do movemento Sturm und Drang xunto con \"Fausto\", obra na cal traballou durante case toda a s\u00faa vida.\nA base ideol\u00f3xica do Romanticismo alem\u00e1n foi \"A doutrina da ciencia\" (1794), unha das obras capitais do fil\u00f3sofo Johann Gottlieb Fichte, que xunto con Wilhelm Joseph Schelling est\u00e1n considerados os pais do idealismo alem\u00e1n.\nNa primeira xeraci\u00f3n de escritores claramente rom\u00e1nticos, destacan Friedrich von Schlegel, que foi desde 1789 o principal fil\u00f3sofo e teorizador do primeiro Romanticismo alem\u00e1n, e o seu irm\u00e1n August von Schlegel, o cal divulgou as ideas rom\u00e1nticas por Europa. E, moi especialmente, destaca o poeta e m\u00edstico Novalis, autor dos \"Himnos da noite\" e de \"Heinrich von Ofterdingen\". Ademais de Heinrich von Kleist, en cuxas obras se mostra como un autor de transici\u00f3n desde o clasicismo, e Friedrich Schleiermacher, que presentou unha alternativa teol\u00f3xica ao racionalismo kantiano e, fronte ao dogmatismo da Igrexa, intentou relacionar o Romanticismo coa teolox\u00eda.\nA segunda escola rom\u00e1ntica alem\u00e1 ten como representantes m\u00e1is caracter\u00edsticos a Clemens Brentano, Achim von Arnim, E.T.A. Hoffmann e aos irm\u00e1ns Grimm, que realizaron rigorosas recompilaci\u00f3ns de contos tradicionais nos que est\u00e1n presentes o interese polo pasado nacional e o folclore popular.\nOutros autores destacados do Romanticismo alem\u00e1n son Johann Ludwig Tieck, Friedrich H\u00f6lderlin, Friedrich Schiller e Friedrich Klopstock.\nDesde mediados do s\u00e9culo XIX, o Romanticismo perdeu vixencia, para dar paso ao movemento da Xove Alema\u00f1a, uns dos cales principais animadores foi o poeta posrom\u00e1ntico Heinrich Heine, considerado o \u00faltimo poeta do Romanticismo.\nRomanticismo no resto dos pa\u00edses.\nO Romanticismo franc\u00e9s tivo o seu manifesto en \"De l'Allemange\" (1813), de Germaine de Sta\u00ebl, inda que tivo por precursor no s\u00e9culo XVIII a Jean-Jacques Rousseau. No s\u00e9culo XIX, Charles Nodier, V\u00edctor Hugo, Alphonse de Lamartine, Alfred Victor de Vigny e Alfred de Musset son os maiores representantes desta est\u00e9tica literaria.\nO Romanticismo comezou en Inglaterra case asemade que en Alema\u00f1a; no s\u00e9culo XVIII, poetas falsarios, inventores de heter\u00f3nimos medievais como James Macpherson ou Thomas Chatterton xa deixaran sentir un certo apego escapista pola Idade Media e os seus valores; pero o movemento xurdiu \u00e1 luz do d\u00eda cos chamados poetas lakistas (Wordsworth, Coleridge, Southey), e o seu manifesto foi o pr\u00f3logo de Wordsworth \u00e1s s\u00faas \"Baladas l\u00edricas\", inda que xa o presaxiaran no s\u00e9culo XVIII Young cos seus \"Pensamentos nocturnos\" ou con William Blake. Lord Byron e Percy Bysse Shelley son os poetas can\u00f3nicos do Romanticismo ingl\u00e9s. Despois vi\u00f1eron o narrador Thomas de Quincey, e Elisabeth Barret Browning e o seu marido Robert Browning, este \u00faltimo creador dunha forma po\u00e9tica fundamental no mundo moderno, o mon\u00f3logo dram\u00e1tico. En narrativa destacan as novelas sobre a Idade Media inglesa de Walter Scott ou as novelas g\u00f3ticas \"The Monk\" de Matthew Lewis ou \"Melmoth o Errabundo\", de Charles Maturin.\nO Romanticismo italiano tivo o seu manifesto na \"Lettera semiseria\" de Gris\u00f3stomo do Berchet (1816) e destaca, sobre todo, pola figura dos poetas Ugo F\u00f3scolo, autor do famoso poema \"Os sepulcros\", e Gi\u00e1como Leopardi, cuxo pesimismo se verte en composici\u00f3ns como \"O infinito\" ou \"A Italia\". O romanticismo italiano tivo tam\u00e9n unha gran novela hist\u00f3rica, \"I promesi sposi\" (\"Os noivos\"), de Alessandro Manzoni\nO Romanticismo estadounidense, salvo precedentes como William Cullen Bryant, proporcionou un gran poeta, Edgar Allan Poe, creador dunha das correntes fundamentais do posromanticismo, o Simbolismo), e a James Fenimore Cooper (disc\u00edpulo das novelas hist\u00f3ricas de Scott). P\u00f3dese considerar un posrom\u00e1ntico o ensa\u00edsta Henry David Thoreau, introdutor de ideas anticipadas \u00f3 seu tempo como a non violencia e o ecoloxismo, e autor do famoso ensaio \"Sobre a desobediencia civil\".\nEn Rusia, o Romanticismo supuxo toda unha revoluci\u00f3n, pois autorizou como lingua literaria o ata ent\u00f3n pouco cultivado idioma ruso. O art\u00edfice desta moda foi o gran poeta Alexander Pushkin, acompa\u00f1ado de numerosos seguidores e imitadores.\nEn Portugal introduciron o Romanticismo Almeida Garrett e Alejandro Herculano; consid\u00e9rase posrom\u00e1ntico \u00f3 gran poeta Antero de Quental.\nEn Espa\u00f1a a ideolox\u00eda rom\u00e1ntica entrou moi axi\u00f1a, pero a linguaxe rom\u00e1ntica propiamente dita tardou en ser asimilada, porque se asociaba estreitamente con contidos ideol\u00f3xicos que se consideraban emparentados co S\u00e9culo de Oro e a propia tradici\u00f3n absolutista espa\u00f1ola. Pero cando os rom\u00e1nticos liberais espa\u00f1ois, emigrados por vicisitudes pol\u00edticas, entraron en contacto co Romanticismo europeo, trouxeron xa esa linguaxe \u00e1 morte do rei Fernando VII en 1833. Destacan especialmente o cubano Jos\u00e9 Mar\u00eda de Heredia, Jos\u00e9 de Espronceda (o m\u00e1is xenuinamente byroniano), o periodista Mariano Jos\u00e9 de Larra e Jos\u00e9 Zorrilla (poeta e autor dram\u00e1tico autor da famosa peza \"Don Juan Tenorio\"). Poetas posrom\u00e1nticos poden considerarse Gustavo Adolfo B\u00e9cquer, a galega Rosal\u00eda de Castro e Jaime Ferr\u00e1n, que tiveron un contacto m\u00e1is directo coa l\u00edrica xerm\u00e1nica de Heinrich Heine.\nEn Roman\u00eda, o m\u00e1ximo expo\u00f1ente do romanticismo foi Mihai Eminescu.\nX\u00e9neros rom\u00e1nticos.\nDe forma diferente \u00e1 Ilustraci\u00f3n, que destacara nos x\u00e9neros did\u00e1cticos, o Romanticismo sobresa\u00edu sobre todo nos x\u00e9neros l\u00edrico e dram\u00e1tico (neste cre\u00e1ronse x\u00e9neros novos como o drama rom\u00e1ntico. Pero tam\u00e9n se crearon alg\u00fans x\u00e9neros novos en narrativa, como a novela hist\u00f3rica, froito do escoc\u00e9s Walter Scott, a novela g\u00f3tica ou novela de terror, a novela de ciencia ficci\u00f3n (anglicismo que caber\u00eda substitu\u00edr por ficci\u00f3n cient\u00edfica), cuxa primeira obra \u00e9 o \"Frankenstein ou o Moderno Prometeo\" de Mary Shelley), ou a lenda en prosa ou verso, cultivado este \u00faltimo x\u00e9nero por Zorrilla ou B\u00e9cquer. Incluso o x\u00e9nero did\u00e1ctico pareceu renovarse coa aparici\u00f3n do artigo de costumes.\nO esp\u00edrito rom\u00e1ntico.\nO estilo vital dos autores rom\u00e1nticos desprezaba o materialismo burgu\u00e9s e preconizaba o amor libre e o liberalismo en pol\u00edtica, inda que houbo tam\u00e9n un Romanticismo reaccionario, representado por Chateaubriand, que preconizaba a volta \u00f3s valores cristi\u00e1ns da Idade Media. O idealismo extremo e esaxerado que buscaba en todo o Romanticismo encontraba con frecuencia un violento choque coa realidade miserable e materialista, o que causaba con frecuencia que o rom\u00e1ntico acabase coa s\u00faa propia vida mediante o suicidio. A maior\u00eda dos rom\u00e1nticos morreron xoves. Os rom\u00e1nticos amaban a natureza fronte \u00e1 civilizaci\u00f3n como s\u00edmbolo de todo o verdadeiro e xenu\u00edno."}
{"id": "20734", "revid": "23204", "url": "https://gl.wikipedia.org/wiki?curid=20734", "title": "Realismo", "text": "O realismo \u00e9 unha corrente que abrangue moitas artes, entre as que destacan a pintura, a fotograf\u00eda, o cine, a literatura e a filosof\u00eda.\nComo corrente literaria e pict\u00f3rica europea deuse entre 1850 e 1900. Caracter\u00edzase pola observaci\u00f3n rigorosa da realidade, o obxectivismo, a tem\u00e1tica extra\u00edda da vida e intereses da clase social burguesa e a veracidade absoluta na descrici\u00f3n e creaci\u00f3n de personaxes. Por outra parte, o realismo \u00e9 tam\u00e9n unha constante est\u00e9tica que tivo diversas formulaci\u00f3ns \u00f3 longo da historia. Deste xeito, pode falarse xa de realismo na novela picaresca ou en Miguel de Cervantes, ou distintas versi\u00f3ns \u00f3 longo da historia da literatura. Poder\u00edan encadrarse aqu\u00ed algunhas tendencias como o realismo socialista ou o realismo sucio estadounidense, xurdidas durante o s\u00e9culo XX.\nRealismo literario.\nA est\u00e9tica do Realismo, fascinada polos avances da ciencia, tenta facer da literatura un documento que sirva de testemu\u00f1o da sociedade da \u00e9poca, da mesma maneira que a fotograf\u00eda, recentemente nacida. As\u00ed, describe todo o coti\u00e1n e t\u00edpico e prefire os personaxes vulgares e correntes, de quen toma boa nota a trav\u00e9s de cadernos de observaci\u00f3n, \u00f3s personaxes extravagantes ou ins\u00f3litos t\u00edpicos do anterior Romanticismo. Esta est\u00e9tica propugna \u00e1 s\u00faa vez unha \u00e9tica, unha moral fundamentada na moderaci\u00f3n e s\u00edntese de calquera contradici\u00f3n, a obxectividade e o materialismo.\nEn canto \u00f3s procedementos literarios do Realismo, son caracter\u00edsticos o abuso da descrici\u00f3n detallada e prolixa, o uso do par\u00e1grafo longo e complexo provisto de abundante subordinaci\u00f3n, a reproduci\u00f3n case magnetof\u00f3nica da fala popular tal cal se pronunciaba e sen correcci\u00f3n ningunha que pretenda idealizala e o uso dun estilo pouco caracterizado, unha linguaxe \"invisible\" que exprese obxectivamente sen chamar a atenci\u00f3n sobre o escritor.\n\u00d3 igual c\u00f3 Romanticismo, o Realismo tivo d\u00faas correntes, unha conservadora, que gababa os vellos costumes populares (Jos\u00e9 Mar\u00eda de Pereda, Juan Valera), e outra progresista, caracterizada pola denuncia social (Benito P\u00e9rez Gald\u00f3s, Leopoldo Alas \"Clar\u00edn\").\nEvoluci\u00f3n do realismo europeo.\nA orixe do realismo literario europeo hai que procurala na literatura espa\u00f1ola medieval e na novela picaresca espa\u00f1ola e, en concreto, na versi\u00f3n que configurou sobre esa tradici\u00f3n o novelista Miguel de Cervantes. O desmitificador modelo cervantino influ\u00edu poderosamente na literatura europea posterior, pero o descr\u00e9dito polo que pasou o x\u00e9nero narrativo durante o s\u00e9culo XVIII aprazou o seu influxo europeo, salvo o caso de Inglaterra, ata ben entrado o s\u00e9culo XIX.\nA novela realista europea v\u00e9n a ser a \u00e9pica da clase media ou burguesa que conseguiu \u2014\u00f3 longo de sucesivas revoluci\u00f3ns que lle foron conferindo cada vez maior poder (1789, 1820, 1830 e 1848)\u2014, instalarse como clase dominante en t\u00f3dolos aspectos da vida, inclu\u00eddo o cultural e o est\u00e9tico. Os ideais burgueses (materialismo, utilitarismo, busca do \u00e9xito econ\u00f3mico e social) ir\u00e1n aparecendo na novela pouco e pouco, e na s\u00faa fase final tam\u00e9n ir\u00e1n aparecendo alg\u00fans dos seus problemas interiores (o papel da muller instru\u00edda e as\u00ed a todo desocupada; o \u00e9xodo do campo \u00e1 cidade e a mutaci\u00f3n de valores subsecuente, por exemplo). Por outra parte, cando se vaian reiterando e esgotando os temas relativos \u00e1 burgues\u00eda, a descrici\u00f3n realista ir\u00e1 penetrando noutros \u00e1mbitos e deixar\u00e1 a mera descrici\u00f3n exterior das condutas para pasar \u00e1 descrici\u00f3n exterior das mesmas, volv\u00e9ndose novela psicol\u00f3xica e creando procedementos narrativos introspectivos como o mon\u00f3logo interior, e artellando movementos en certa maneira opostos como, por un lado, o Espiritualismo, que influ\u00edu a \u00faltima etapa de narradores realistas como Benito P\u00e9rez Gald\u00f3s, Fi\u00f3dor Dostoievski e Lev Tolst\u00f3i, e por outro o Naturalismo, que esaxeraba os contidos sociais, documentais e cient\u00edficos do Realismo e que se aproximaba \u00e1 descrici\u00f3n das clases humildes, marxinadas e desfavorecidas..\nEn Francia foron escritores realistas Henr\u00fd Beyle, \"Stendhal\", Honor\u00e9 de Balzac, Prosper M\u00e9rim\u00e9e ou Gustave Flaubert. No Reino Unido, William Makepeace Thackeray, Charles Dickens e Mary Ann Evans (mellor co\u00f1ecida polo seu pseud\u00f3nimo, George Eliot); en Rusia, Iv\u00e1n Turgui\u00e9\u00f1ef, Lev Tolst\u00f3i e Fi\u00f3dor Dostoievski. Nos Estados Unidos, Mark Twain, Henry James e Theodore Dreiser. En Italia, o movemento denominouse verismo e ten \u00f3 seu m\u00e1is caracterizado representante en Giovanni Verga. En canto \u00e1 literatura escrita en alem\u00e1n poden considerarse realistas o su\u00edzo Gottfried Keller e os alem\u00e1ns Albert Bitzius (que utilizaba o pseud\u00f3nimo Jerem\u00edas Gotthelf), Hans Theodor Storm e Wilhelm Raabe, inda que esta est\u00e9tica inda continuou renov\u00e1ndose durante o s\u00e9culo XX a trav\u00e9s da obra literaria de Thomas Mann.\nRealismo en filosof\u00eda.\nO termo realismo \u00e9 mal interpretado con facilidade na s\u00faa aplicaci\u00f3n \u00e1 filosof\u00eda. Non significa nin defensa dun mundo natural, nin oposici\u00f3n \u00f3 idealismo (o oposto deste ser\u00eda, en todo caso, o empirismo), nin sequera est\u00e1 ligado de forma directa ou expl\u00edcita coa \"verdade\". As teses fundamentais de todo realismo son:\nA raz\u00f3n pola que o termo realismo se aplica a correntes filos\u00f3ficas moi diferentes entre si \u00e9 a natureza do obxecto. Pode ser material, pero tam\u00e9n un obxecto espiritual, unha creaci\u00f3n matem\u00e1tica, unha idea, unha teor\u00eda cient\u00edfica etc.\nAnalogamente, as posturas non realistas defenden que o obxecto s\u00f3 existe na nosa mente, ou ben que nin sequera ten sentido falar de que dito obxecto exista. Como posturas non realistas nalg\u00fan sentido dado encontramos os idealismos, o instrumentalismo, o nominalismo etc.\nFilosof\u00eda antiga e medieval.\nO uso m\u00e1is antigo do termo \u00e9 en contraposici\u00f3n \u00f3 nominalismo e \u00f3 conceptualismo e referido \u00f3 problema dos universais. O realismo sost\u00e9n que os universais son realidades independentes das cousas. O conceptualismo \u00e9 un realismo moderado no cal os universais son realidades na mente e, inda que carecen de existencia independente, te\u00f1en o seu fundamento nas cousas existentes. O nominalismo afirma que os universais non existen en absoluto, son \"flatus vocis\", palabras que utilizamos para describir grupos de obxectos.\nSegundo estas categor\u00edas, a teor\u00eda das Ideas de Plat\u00f3n denominouse realismo plat\u00f3nico xa que asum\u00eda a existencia de universais. Pero non hai que perder de vista que se trata dunha denominaci\u00f3n aplicada en s\u00e9culos posteriores a Plat\u00f3n e que se trata dunha simplificaci\u00f3n das s\u00faas ideas. Algo similar p\u00f3dese dicir de Arist\u00f3teles, \u00f3 que se denominou realista moderado, inda que isto en realidade \u00e9 m\u00e1is adecuado para o aristotelismo tomista medieval.\nRenacemento e Ilustraci\u00f3n.\nA partir do Renacemento e, principalmente, da idade moderna, o realismo entrou en crise na filosof\u00eda ante o pulo dos idealismos. O realismo metaf\u00edsico defend\u00eda que o ser (as cousas) ten existencia independente da conciencia. O realismo gnoseol\u00f3xico (que se ocupa do modo de co\u00f1ecer as cousas) afirmaba que, en contraposici\u00f3n \u00f3 idealismo transcendental de Kant, nos \u00e9 posible co\u00f1ecer as cousas sen que a nosa conciencia impo\u00f1a as s\u00faas categor\u00edas.\nFilosof\u00eda contempor\u00e1nea.\nNa idade contempor\u00e1nea o realismo recuperou prestixio entre os fil\u00f3sofos. O principal responsable quizabes sexa o neorrealismo que naceu a finais do s\u00e9culo XIX nos pa\u00edses anglosax\u00f3ns.\nO realismo inxenuo identif\u00edcase co naturalismo filos\u00f3fico no sentido de que o punto de partida \u00e9 a existencia da natureza. \u00c9 a posici\u00f3n intuitiva, do \"sentido com\u00fan\".\nO realismo cr\u00edtico afirma que existe a cousa en si, pero que o obxecto inmediato de co\u00f1ecemento non \u00e9 necesariamente esta, sen\u00f3n un conxunto de calidades pertencentes \u00e1 cousa.\nPara o realismo absoluto non hai diferenza, nin pode haber, entre o obxecto de co\u00f1ecemento e a cousa en si. O realismo materialista do materialismo dial\u00e9ctico \u00e9 un tipo de realismo absoluto que foi desenvolvido polos seguidores de Karl Marx, fundamentalmente Lenin. Engade as teses de que o noso co\u00f1ecemento non \u00e9 invariable, e sempre hai que razoar dialecticamente.\nO neotomismo defende un realismo non naturalista. Existe a cousa en si independentemente de n\u00f3s, pero esta existencia non se reduce \u00f3s obxectos naturais, tam\u00e9n existen os obxectos espirituais.\nO existencialismo analiza a existencia do home no mundo, polo que o realismo forma parte da s\u00faa mesma base.\nO realismo liberal (Antonio Mu\u00f1oz Ballesta) analiza as sociedades do s\u00e9culo XXI baseadas nos principios realistas do pol\u00edtico e na ciencia social e econ\u00f3mica da Escola austr\u00edaca de econom\u00eda.\nFilosof\u00eda da ciencia.\nNa actualidade, a controversia do realismo - antirrealismo desenv\u00f3lvese fundamentalmente en filosof\u00eda da ciencia. Nesta disciplina filos\u00f3fica, un trazo particular do realismo \u00e9 que non se ocupa tanto da natureza ou a existencia do obxecto como do tipo de relaci\u00f3n que hai entre o co\u00f1ecemento e o obxecto.\nPero non \u00e9 s\u00f3 a cuesti\u00f3n de se a ciencia estuda ou non a realidade. Hai varias concepci\u00f3ns do realismo, non exclu\u00edntes mutuamente, segundo fagan fincap\u00e9 nun ou outro aspecto:\nOutras variantes do realismo en filosof\u00eda da ciencia est\u00e1n relacionadas coa verdade. O realismo sem\u00e1ntico defende que as teor\u00edas cient\u00edficas son verdadeiras ou falsas segundo a s\u00faa correspondencia coa realidade. Segundo o realismo progresivo o avance da ciencia nos permite un mellor co\u00f1ecemento da realidade.\nKarl Popper e Mario Bunge son defensores estritos do realismo da ciencia. Os realistas en sentido forte defenden que as teor\u00edas e conceptos cient\u00edficos nos proporcionan co\u00f1ecemento sobre a realidade porque hai alg\u00fan tipo de relaci\u00f3n de correspondencia entre as teor\u00edas cient\u00edficas e a natureza. Mario Bunge analiza os problemas de diversas epistemolox\u00edas, dende o racionalismo cr\u00edtico popperiano ata o empirismo, o neopositivismo, o subxectivismo ou o relativismo. Considerase un realista cr\u00edtico que ve a ciencia como falible (o co\u00f1ecemento do mundo \u00e9 provisional e incerto), pero inda as\u00ed afirma que a realidade existe e \u00e9 obxectiva.\nLarry Laudan e Ronald N. Giere presentan unha postura intermedia entre o realismo e o subxectivismo estritos. Giere afirma que referencia \u00e1 realidade debe valorarse caso por caso porque o grao de realismo var\u00eda entre as ciencias ou, cando menos, nalgunhas delas resulta m\u00e1is sinxelo encontrar a s\u00faa correspondencia coa realidade. As\u00ed, a astronom\u00eda e a biolox\u00eda pos\u00faen un grao de realidade moi elevado, mentres que a mec\u00e1nica cu\u00e1ntica utiliza construci\u00f3ns te\u00f3ricas moi abstractas.\nO realismo cr\u00edtico de Rom Harr\u00e9 e Roy Bhaskar destaca que o empirismo e o realismo conducen a dous tipos diferentes de investigaci\u00f3n cient\u00edfica. A li\u00f1a empirista busca novas concordancias coa teor\u00eda, mentres que a li\u00f1a realista intenta co\u00f1ecer mellor as causas e os efectos. Isto implica que o realismo \u00e9 m\u00e1is coherente c\u00f3s co\u00f1ecementos cient\u00edficos actuais.\nArthur Fine promove a actitude ontol\u00f3xica natural como postura entre o realismo cient\u00edfico e os antirrealismos. A diferenza do realismo e do antirrealismo, a actitude ontol\u00f3xica natural non interpreta a verdade. Considera a esta un concepto b\u00e1sico e como tal o seu uso e a s\u00faa l\u00f3xica est\u00e1n xa categorizados, polo menos parcialmente. Non \u00e9 necesario dar conta do, nin tampouco ser\u00eda posible.\nComo movementos non realistas na ciencia encontramos o instrumentalismo, o pragmatismo, diversos tipos de fenomenolox\u00eda ou fenomenismo e o idealismo epistemol\u00f3xico.\nRealismo en m\u00fasica.\nNa m\u00fasica, Alexander Dargomizhsky trazou un terceiro cami\u00f1o na m\u00fasica rusa, no da melod\u00eda motivada polo significado. Inspirou a moitos m\u00fasicos posteriores, na maior parte \u00f3s m\u00fasicos da escola rom\u00e1ntica, de feito Modest Mussorgsky, considerado o pai do realismo musical, denomina a Dargomizhsky como verdadeiro art\u00edfice deste movemento.\nRealismo en fotograf\u00eda.\nEn fotograf\u00eda existiron diferentes movementos co\u00f1ecidos como realismos fotogr\u00e1ficos que emprestaron maior atenci\u00f3n \u00e1 documentaci\u00f3n fotogr\u00e1fica da realidade en defecto dos valores est\u00e9ticos da fotograf\u00eda."}
{"id": "20735", "revid": "25871", "url": "https://gl.wikipedia.org/wiki?curid=20735", "title": "Academicismo", "text": "Ch\u00e1mase academicismo \u00e1 corrente art\u00edstica que se desenvolve principalmente en Francia \u00f3 longo do s\u00e9culo XIX e que responde \u00e1s instruci\u00f3ns da Academia das Artes de Francia e \u00f3 gusto medio burgu\u00e9s. Non deixa as\u00ed a todo de ser unha dexeneraci\u00f3n do Clasicismo. F\u00f3xese do realismo (isto \u00e9, dos aspectos m\u00e1is desagradables da realidade), pero carece da grandeza do Clasicismo.\nEmpr\u00e9ganse os mesmos patr\u00f3ns unha e outra vez xa que non se busca unha beleza ideal partindo das belezas reais, o cal \u00e9 propio do Clasicismo, que resulta ser un idealismo con base na realidade pola s\u00faa suma de experiencia.\nO academicismo non \u00e9 a fermosura ideal, pero tampouco \u00e9 o feo; unicamente busca obxectos para seren consumidos. Tr\u00e1tase de representar idealmente a realidade a fin de manexala ou controlala.\nEn xeral, o poder e as instituci\u00f3ns francesas favoreceron estas tendencias porque non xeraban problemas; esta \u00e9 a causa pola que posteriores r\u00e9ximes pol\u00edticos totalitarios impulsaron a s\u00faa recuperaci\u00f3n."}
{"id": "20738", "revid": "23204", "url": "https://gl.wikipedia.org/wiki?curid=20738", "title": "Aracaju", "text": "Aracaju \u00e9 a capital do Estado brasileiro de Sergipe. Sit\u00faase xunto \u00f3 litoral, a 337\u00a0km por estrada de Salvador (Ba\u00eda) e a 290\u00a0km de Macei\u00f3 (Alagoas).\nTen como principais actividades econ\u00f3micas o comercio e os servizos (inclu\u00edndose as funci\u00f3ns administrativas dunha capital de estado), ademais de seu porto, algunhas industrias e o turismo e as s\u00faas actividades correlativas, como hostaler\u00eda, restaurantes, e empresas de turismo. A cidade ten como atractivos principais as s\u00faas praias e tam\u00e9n o acceso f\u00e1cil \u00e1 outros puntos tur\u00edsticos, como a hist\u00f3rica e veci\u00f1a cidade de S\u00e3o Crist\u00f3v\u00e3o (antiga capital do estado, a 29\u00a0km de distancia) ou o r\u00edo S\u00e3o Francisco coas cidades das s\u00faas marxes ata a s\u00faa foz no Oc\u00e9ano Atl\u00e1ntico."}
{"id": "20739", "revid": "114718", "url": "https://gl.wikipedia.org/wiki?curid=20739", "title": "Impresionismo", "text": "O impresionismo \u00e9 considerado o movemento m\u00e1is importante na pintura das \u00faltimas d\u00e9cadas do s\u00e9culo XIX. Nestas datas, o marco art\u00edstico, dominado por un eclecticismo que se estaba movendo xa nunha calexa sen sa\u00edda, era forzosamente pouco satisfactorio para calquera esp\u00edrito creador e empezou a fomentar o que se chamou \"a xeraci\u00f3n das rupturas estil\u00edsticas\", unha serie de rupturas que dar\u00e1n personalidade propia \u00e1 arte contempor\u00e1nea. A primeira delas ou, se se prefire, o seu pre\u00e1mbulo, \u00e9 o Impresionismo, un movemento, resultado dunha prolongada evoluci\u00f3n, que coloca definitivamente ao s\u00e9culo XIX baixo o signo da paisaxe e que busca unha linguaxe nova baseada nun naturalismo extremo.\n\"(\u00c1 dereita: Impresi\u00f3n, sol nacente (Impression, soleil levant) do pintor Claude Monet)\"\nOs comezos.\nA maior parte da xeraci\u00f3n impresionista naceu entre 1830 e 1844, pero non se atoparon en Par\u00eds ata a d\u00e9cada de 1860. O acontecemento decisivo non ocorreu ata 1869, cando Renoir e Claude Monet pintaron xuntos en \"A Grenouill\u00e8re\" -\"raner\u00eda\" ou estanque, en franc\u00e9s, neste caso o principal do Bois de Boulogne-, sen d\u00fabida o ano m\u00e1is importante para o movemento impresionista. Foi al\u00ed onde ambos descubriron que as sombras non son pardas nin negras, sen\u00f3n coloreadas na s\u00faa periferia, e que a cor local dos obxectos queda modificado pola luz que os ilumina, por reflexos doutros obxectos e por contrastes de cores xustapostas. Os dous pintores comezaron a empregar con crecente frecuencia cores puras e sen mestura, sobre todo as tres cores primarias e as s\u00faas complementarias, e a prescindir de negros, pardos e tons terrosos. Aprenderon tam\u00e9n a manexar a pintura m\u00e1is libre e soltamente, sen tratar de ocultar as s\u00faas pinceladas fragmentadas e a luz foise convertendo no gran factor unificador da figura e a paisaxe. Inda ti\u00f1an que pasar cinco anos para a inauguraci\u00f3n da primeira exposici\u00f3n impresionista, pero o certo \u00e9 que o Impresionismo nacera xa.\nAs xuntanzas no \"Caf\u00e9 Guerbois\".\nA finais de 1869 os principais pintores impresionistas xa se co\u00f1ec\u00edan ben uns a outros. Por ent\u00f3n o \"Caf\u00e9 Guerbois\", na Rue de Batignolles, preto do obradoiro de Edouard Manet (quen parece que polo momento era a personalidade dominante) converteuse no cuartel xeral deste c\u00edrculo art\u00edstico. A actitude de solidariedade dos impresionistas a comezos da d\u00e9cada de 1870 expr\u00e9sase dun modo moi revelador nalg\u00fans retratos de grupo como o de \"Fantin-Latour\" (Obradoiro no barrio de Batignolles, 1870) ou o de Fr\u00e9d\u00e9ric Bazille (O obradoiro do artista na Rue de la Condamine, 1870).\nPor primeira vez, durante a guerra franco-prusiana os impresionistas te\u00f1en que separarse: Renoir e Manet permaneceron en Par\u00eds, Bazille morreu na fronte e Monet e Camille Pissarro coincidiron en Londres, onde co\u00f1eceron a Durand-Ruel (1831-1922), de agora en adiante o marchante \"oficial\" do grupo. De feito, en 1873 Durand-Ruel mostr\u00e1base xa o bastante seguro deles como para preparares un cat\u00e1logo completo coa existencias da s\u00faa galer\u00eda que non chegou a publicarse. E ti\u00f1a raz\u00f3ns para estalo.\nPer\u00edodo de florecemento.\n1873 marcar\u00e1 un xiro caracter\u00edstico do Impresionismo: o paso da fase preparatoria \u00e1 fase de florecemento. Os tanteos estaban esquecidos e o traballo adiantado. Pissarro e Monet fixeran en Londres estudos de edificios envolveitos en n\u00e9boas; Alfred Sisley, inda m\u00e1is vaporoso, adiant\u00e1raselles por ese cami\u00f1o; Renoir ach\u00e1base, nese intre, baixo a total influencia de Monet; e Edgar Degas comezaba a tratar os tut\u00fas das s\u00faas bailarinas do mesmo xeito que Monet ou Renoir as flores do campo.\nT\u00f3dolos impresionistas, inclu\u00edndo a Berthe Morisot, eran xa conscientes de formar un grupo e de ter iguais obxectivos que defender. A s\u00faa primeira aparici\u00f3n p\u00fablica como tal est\u00e1base fraguando. A fin de pesar m\u00e1is \u00f3s ollos do p\u00fablico intentaron atraer outros artistas e fundaron unha Sociedade an\u00f3nima de pintores, escultores e gravadores que, por fin, en 1874, logrou organizar unha mostra nos sal\u00f3ns do fot\u00f3grafo Nadar. En total participaron trinta e nove pintores con m\u00e1is de cento sesenta e cinco obras das que dez eran de Degas, a maior achega individual do grupo, e entre as que estaba a xa lendaria Impresi\u00f3n: sol nacente de Monet que, burlonamente citada por un cr\u00edtico, deu nome ao grupo.\nEconomicamente a exposici\u00f3n foi unha desfeita pero conseguiu dar cohesi\u00f3n aos impresionistas e serviu de precedente para m\u00e1is afortunadas empresas futuras. Dous anos m\u00e1is tarde abriron unha nova mostra, e logo, en 1877, unha terceira. As\u00ed a todo, o p\u00fablico non cesaba na s\u00faa hostilidade cara a eles e ata 1879 o n\u00famero de visitantes non medrou. O \u00e9xito hab\u00eda de chegar, lento pero seguro, inda que ser\u00e1 precisamente o \u00e9xito do grupo o que por\u00e1 fin a estas mostras colectivas.\nPrincipios e influencias dos impresionistas.\nNun principio, os impresionistas sent\u00edan unha profunda aversi\u00f3n por toda pintura que fose demasiado formal ou estivese demasiado traballada. En ning\u00fan momento tentaron levar ao lenzo conceptos rom\u00e1nticos como a profundidade, a soidade, o silencio ou o misterio da natureza, porque cr\u00edan que a misi\u00f3n da pintura consist\u00eda sobre todo en representar a natureza dende o punto de vista \u00f3ptico exclusivamente. A tradicional \"lei da m\u00edmese\" (a imitaci\u00f3n da realidade) foi interpretada por eles cunha radicalidade sen precedentes e o que fora criticado pola maior\u00eda das posturas est\u00e9ticas do pasado (a captaci\u00f3n puramente aparente da realidade) erixiuse en credo absoluto para o Impresionismo. A representaci\u00f3n art\u00edstica, segundo este movemento, non deb\u00eda estar mediatizada nin pola imaxinaci\u00f3n nin pola raz\u00f3n, sen\u00f3n que ti\u00f1a por \u00fanico obxectivo trasladar \u00e1 obra as impresi\u00f3ns impregnadas nos sentidos e na retina. Neste sentido o Impresionismo \u00eda defender unha arte vencellada \u00e1 aparencia, desexosa de reflectir a temporalidade do fen\u00f3meno e indiferente por completo \u00e1 esencia oculta da natureza.\nCamille Corot e a escola de Barbiz\u00f3n.\nNaturalmente, neste senso, os impresionistas tiveran un precedente ineludible en Camille Corot e na Escola de Barbizon. \u00c9 indubidable que Corot tivo un importante papel na formulaci\u00f3n do impresionismo porque rexeitou moitos dos recursos formais renacentistas preferindo concentrar a s\u00faa atenci\u00f3n en espazos m\u00e1is sinxelos, en superficies m\u00e1is luminosas. E inda que, a diferenza dos impresionistas, nunca chegou a fragmentar a luz nos seus compo\u00f1entes crom\u00e1ticos e sempre organizou e simplificou as s\u00faas formas para conseguir unha certa composici\u00f3n cl\u00e1sica, tam\u00e9n empregou con frecuencia unha elevada clave tonal as\u00ed como, en termos xerais, un frescor e unha espontaneidade novos no Sal\u00f3n oficial. Pola s\u00faa parte, unha vez que a Escola de Barbizon e, en particular, Henri Rousseau e Charles-Fran\u00e7ois Daubigny, adoptaron a pintura ao aire libre (e hai que ter en conta que Rousseau comezara xa a comezos de 1827), o anecdotismo iniciou o seu declinar definitivo progresando no seu lugar rapidamente o ilusionismo e o estudo da luz.\nFundamentos.\n\u00c9 imposible non ver a liberaci\u00f3n que supuxo a aparici\u00f3n do Impresionismo e das s\u00faas consecuencias inmediatas: pintar ao aire fronte ao motivo, observar directamente a natureza, outorgar \u00e1 luz a hexemon\u00eda que lle corresponde no dominio do visible, relativizar t\u00f3dalas cores, abandonar a pintura de lendas poeirentas e toda ideolox\u00eda directa, falar das aparencias coti\u00e1s que conforman a experiencia dun p\u00fablico urbano m\u00e1is amplo (festas, d\u00edas de campo, barcos, mulleres ao sol...)... Ning\u00fan pintor anterior ousara a tanto. Unha pintura impresionista \u00e9, ao mesmo tempo, m\u00e1is precisa e m\u00e1is vaga, ca calquera outra pintura realizada con anterioridade. Nela todo foi m\u00e1is ou menos sacrificado en prol da precisi\u00f3n \u00f3ptica das s\u00faas cores e tons. O espazo, as medidas, a acci\u00f3n (a historia), a identidade, todo queda mergullado baixo o xogo da luz. E sorprendentemente todo pode deducirse dunha simple afirmaci\u00f3n que Monet fixo en diversas ocasi\u00f3ns:\nO que mudou \u00e9 fundamental. Antes, o espectador entraba na pintura porque o seu marco ou os seus bordos eran o limiar. A pintura en cuesti\u00f3n creaba o seu tempo e o seu espazo de seu e a experiencia destes permanec\u00eda inalterable e pod\u00eda ser vivida unha e outra vez. Pero o Impresionismo pechou ese tempo e ese espazo e o que en realidade o espectador recibe do cadro t\u00f3mase do que sucede entre el e a pintura porque dentro dela non sucede nada.\nA postura tradicional ensina que cando a fotograf\u00eda logrou a plasmaci\u00f3n real dos obxectos, o Impresionismo pretendeu a representaci\u00f3n dende unha nova t\u00e9cnica: o abandono da paleta de cores mesturadas para usar cores puras que xustap\u00f3\u00f1ense na retina do espectador. Pero iso \u00e9 falso. O Impresionismo mesturou a mi\u00fado a cor na paleta, elaborouna, preparouna, e ent\u00f3n aplicouna \u00e1 tea previa interpretaci\u00f3n do autor e coa achega exterior da sensibilidade de cada espectador, porque do que se trataba, entre outras cousas, era de descompo\u00f1er a forma en pinceladas anchas e estritas que necesitaban forzosamente a participaci\u00f3n do que mira.\nNestas coordenadas ent\u00e9ndese que os tres problemas claves do Impresionismo fosen a luz, o espazo e o intre. O espazo enfoc\u00e1base, dende logo, dun modo totalmente novo: o Renacemento ti\u00f1a, e legara \u00e1 posteridade, un concepto dram\u00e1tico e escenogr\u00e1fico do espazo, pero o Impresionismo ti\u00f1a un concepto aprehensivo e totalizador para cuxa captaci\u00f3n era absolutamente necesaria a concorrencia da luz. Para a nova representaci\u00f3n non hab\u00eda que acatar a regra do punto de fuga ou da unidade do cadro baixo un punto, sen\u00f3n que, \u00f3 ser un espazo total, captado dunha forma intelectual, pod\u00edase apreciar por un detalle, pola relaci\u00f3n de dous elementos do cadro, por un enfoque diferente ou pola gradaci\u00f3n da intensidade luminosa. E \u00e9 que a luz, sobre todo, enfocouse dun xeito revolucionario. Ata ese intre trat\u00e1base de iluminar, de pintar as cousas \u00e1 luz e con luz. Para os impresionistas trat\u00e1base de pintar a luz e as cousas na luz porque ela \u00e9 o elemento esencial que envolve a materia e por iso resulta inseparable de calquera figura representada. Esa mesma luz ser\u00eda a que dar\u00eda a posibilidade de plasmar o instante, o fugaz, pola sinxela raz\u00f3n de que as cousas son diferentes con diferente luz. Por iso foi tan importante o Impresionismo: rachou definitivamente a iluminaci\u00f3n directa que produce o claroscuro e, con iso, anulou todo o sentido dram\u00e1tico que ata agora imperaba na arte e do que tanto abusara a pintura inmediatamente anterior.\nOs paisaxistas ingleses.\nNa primeira metade do s\u00e9culo XIX, durante o Romanticismo, Joseph Mallord William Turner e John Constable \u2014pintores paisaxistas ingleses\u2014 sentar\u00edan as bases sobre as que m\u00e1is adiante traballar\u00edan os impresionistas.\nDe Turner os impresionistas tomar\u00edan o seu gusto pola fugacidade, as s\u00faas superficies borrosas e vaporosas e o esvaecido e mestura de cores intensas. As\u00ed como a descrici\u00f3n dun momento visual m\u00e1is al\u00f3 da descrici\u00f3n formal, no que a luz e as cores dan lugar a unha \u00abimpresi\u00f3n\u00bb m\u00e1is poderosa. O m\u00e1ximo expo\u00f1ente destas caracter\u00edsticas at\u00f3pase en \"Chuvia, vapor e velocidade\" (1844) National Gallery de Londres, tea que pode chegar a considerarse preimpresionista. Os impresionistas eliminar\u00e1n o compo\u00f1ente sublime da obra de Turner, propio da pintura rom\u00e1ntica.\nAs teor\u00edas de Chevreul.\nNeste senso, o impacto da ciencia sobre os pintores foi, como cab\u00eda esperar, fundamental, sobre todo no campo da investigaci\u00f3n \u00f3ptica e, en especial, no referente \u00e1s cores e \u00e1 estrutura da luz. O home de ciencia cuxo nome acostuma vencellarse \u00e1s teor\u00edas dos impresionistas sobre a cor \u00e9 o qu\u00edmico Eug\u00e8ne Chevreul. No ano 1839 publicou o seu libro \"Os principios da harmon\u00eda e o contraste das cores e a s\u00faa aplicaci\u00f3n \u00e1s artes\". A s\u00faa principal idea era que as cores en proximidade se infl\u00faen reciprocamente, algo que xa intu\u00edran moitos pintores pero que nunca se escribira nunha teor\u00eda concreta e cientificamente demostrada. Chevreul tam\u00e9n observou que calquera cor vista illadamente parece estar rodeada por unha leve aur\u00e9ola da s\u00faa cor complementario e estudou o que se co\u00f1ece como mestura \u00f3ptica: experimentando con f\u00edos de la atopou que dous f\u00edos de tinguidura distinta parecen unha soa e mesma cor cando son vistos xuntos a distancia. Todo isto \u00eda ser unha influencia decisiva para os impresionistas porque acabou inducindo aos pintores a matizar sombras con cores complementarias da cor do obxecto que as guindaba e a xustapor cores no lenzo para que o ollo os fundise a distancia, producindo desta maneira cores m\u00e1is intensas do que fora posible conseguir mestur\u00e1ndoos sinxelamente na paleta. \u00c1 s\u00faa vez, os impresionistas sacaron tam\u00e9n partido do descubrimento de que as cores complementarias xustapostas, se se empregaban en zonas suficientemente grandes, se intensifican de maneira rec\u00edproca, mentres que, usados en pequenas cantidades se funden, reduc\u00edndose a un ton neutro. Os traballos do franc\u00e9s influenciaron ademais do Impresionismo, ao Neoimpresionismo e ao Cubismo \u00f3rfico, e a pintores como Robert Delaunay (1885-1941) (quen empregou reflectiu a s\u00faa influencia nos seus \"discos simult\u00e1neos\"), Eug\u00e8ne Delacroix (1798-1863) e Georges Seurat (1859-1891).\nA influencia xaponesa.\n\u00c9 en toda esta renovaci\u00f3n xeral da visi\u00f3n na que colaborar\u00e1, dun xeito fundamental, a recente moda das l\u00e1minas xaponesas. Os impresionistas piden \u00e1 arte xaponesa suxesti\u00f3ns exteriores de acordo coas s\u00faas propias buscas: unha limpidez nova, a claridade das sombras, o gusto pola s\u00edntese, a asimetr\u00eda do planeamento, os seus escorzos e vistas dende un \u00e1ngulo elevado, as s\u00faas figuras desprovistas de eixo, recortadas nos bordos, a tensi\u00f3n contrastada entre as superficies claras e escuras... E os temas. Como os artistas xaponeses da Escola de Hokusai (1760-1849), os pintores impresionistas emp\u00e9\u00f1anse en elixir os seus temas a partir das cousas que lles rodean. Fronte a lacrim\u00f3xenos cadros sociais, edulcoradas escenas campesi\u00f1as ou agradables interiores burgueses dun realismo xa domesticado, e de fronte, tam\u00e9n, \u00e1 habituais pintura oficial de historias moralizantes, o Impresionismo planea a batalla sobre a noci\u00f3n a\u00ednda apremiante do tema, que agora se transforma en \"motivo\", e sobre a afirmaci\u00f3n absoluta da independencia creadora e a necesidade do artista, planeada por Baudelaire, de pertencer \u00f3 seu tempo, de expresar a modernidade.\nAlg\u00fans autores consideran que foi Manet quen introduciu as t\u00e9cnicas xaponesas no impresionismo, xa que foi el precisamente quen manifestou en moitas das s\u00faas pinturas o fondo co\u00f1ecemento que posu\u00eda sobre a li\u00f1a simple, principal caracter\u00edstica das estampas xaponesas.\nEste estilo trouxo unha grande influencia a artistas impresionistas como James Abott, McNeill Whistler e Vincent Van Gogh, as\u00ed como nos posteriores expo\u00f1entes do Art Nouveau.\nGrupo heterox\u00e9neo.\nAs\u00ed a todo, non t\u00f3dolos pintores do grupo foron iguais e, nin moito menos, fielmente ortodoxos con respecto \u00e1 est\u00e9tica impresionista. As s\u00f3lidas estruturas de luz e sombra de Edouard Manet foron realizadas na s\u00faa maior\u00eda en interiores, despois de moitos estudos preliminares, e te\u00f1en a dicci\u00f3n formal da arte de estudo, non a frescura da pintura ao aire libre. A atmosfera e a cor local non eran, nin moito menos, os seus obxectivos primordiais, e cando representaba o que parece, a primeira vista, un tema \"impresionista\" era capaz de inzalo con tantas iron\u00edas e contradici\u00f3ns que chegaba a embazar toda a s\u00faa inmediatez. \nDeixando \u00e1 parte a Berthe Morisot, o pintor do grupo que m\u00e1is se lle aproxima \u00e9 Edgar Degas, cunha pintura dif\u00edcil de comprender pola s\u00faa aguda intelixencia, as s\u00faas intrigantes mesturas de categor\u00edas, as s\u00faas influencias pouco convencionais e, sobre todo, a s\u00faa tan tra\u00edda e tan levada \"frialdade\", aquela fr\u00eda e precisa obxectividade que foi unha das m\u00e1scaras do seu infatigable poder de deliberaci\u00f3n est\u00e9tica.\nDe feito, ning\u00fan pintor do grupo \u00e9 tan puramente impresionista como Claude Monet. Na s\u00faa obra o factor dominante \u00e9 un claro esforzo por incorporar o novo modo de visi\u00f3n, sobre todo o car\u00e1cter da luz, mentres que a composici\u00f3n de grandes masas e superficies serve unicamente para establecer certa coherencia. Pola s\u00faa parte, Renoir foi o pintor que convenceu de que a est\u00e9tica do Impresionismo foi, sobre todo, hedonista. O pracer parece a calidade m\u00e1is evidente da s\u00faa obra, o pracer inmediato e ardente que produce nel a pintura. Nunca se deixou agoniar por problemas de estilo e chegou a dicir que o obxecto dun cadro consiste simplemente en decorar unha parede e que por iso era importante que as cores foran agradables por si mesmas. Sen d\u00fabida, Camille Pissarro foi o menos espectacular dos impresionistas porque foi un pintor m\u00e1is tonal que esencialmente colorista. Pero, decano do Impresionismo, tivo un importante papel como conciencia moral e gu\u00eda art\u00edstica. E, por \u00faltimo, traballando \u00e1s veces con Renoir e \u00e1s veces con Monet, estaba Alfred Sisley, influ\u00eddo por ambos. Durante toda a s\u00faa vida seguiu fielmente as directrices dos impresionistas pero nunca chegou a abandonar \"a caza do motivo\" e sempre se deixou levar espontaneamente, cunha facultade de comunicaci\u00f3n directa, por un Romanticismo subxacente e cheo de poes\u00eda.\nFase final.\nA finais dos anos setenta, os impresionistas comezaron a disgregarse, a ter d\u00fabidas, a decatarse de que a s\u00faa alborozante arte era insuficiente. En realidade, \u00e9 algo desconcertante que o momento de auxe deste novo estilo durase tan pouco tempo. P\u00f3dese aducir que, evidentemente, despois de tan longa loita, os impresionistas puideron decatarse de que crearan e desenvolveran un novo idioma v\u00e1lido e orixinal, e continuaran, en consecuencia, durante moitos anos, sacando as deduci\u00f3ns dos seus descubrimentos. Pero o certo \u00e9 que, en termos xerais, non o fixeron as\u00ed. Clark atopou unha explicaci\u00f3n a isto nas limitaci\u00f3ns inherentes a un estilo que trata de transcribir simplemente a natureza e o certo \u00e9 que os pintores chegaron a darse conta de que se achaban nun carreiro sen sa\u00edda estil\u00edstica.\nEncontr\u00e1ronse co pared\u00f3n da calexa cando decat\u00e1ronse de que toda a s\u00faa revoluci\u00f3n consistira en po\u00f1er as cores dende o tubo directamente no lenzo sen pasar pola paleta, pero que polo demais, non inventaran nada que non se fixera dende Giotto: Pintar o m\u00e1is fielmente o que v\u00edan: unha cara con dous ollos se o modelo ti\u00f1a dous ollos; un cabalo dun metro sesenta cent\u00edmetros de alzada se o animal ti\u00f1a esas medidas; un r\u00edo de douscentos metros de ancho cunha ponte de cinco arcos se o r\u00edo ti\u00f1a douscentos metros de ancho e cinco ollos a ponte.\nEra bo que desaparecesen, deixando paso \u00f3 expresionismo do s\u00e9culo XX: permitir \u00f3s artistas volver \u00e1s ra\u00edces de toda a arte: a arte africana.\nPostimpresionismo.\nO movemento postimpresionista desenvolveuse a partir do impresionismo. A partir da d\u00e9cada de 1880 diversos artistas comezaron a desenvolver diferentes preceptos para o emprego da cor, estampado, forma, e li\u00f1a. Entre estes destac\u00e1ronse pintores coma Vincent van Gogh, Paul Gauguin, Georges Seurat, e Henri de Toulouse-Lautrec. Estes artistas eran, en xeral, lixeiramente m\u00e1is novos c\u00f3s da xeraci\u00f3n impresionista. Alg\u00fans dos pintores pertencentes ao grupo impresionista aventur\u00e1ronse neste novo estilo; Camille Pissarro aventurouse durante un curto per\u00edodo de tempo no estilo puntillista, incluso Monet abandonou o estrito \"plein air\" (pintura ao aire libre). Paul C\u00e9zanne, quen participara na primeira e na terceira mostra impresionista, desenvolveu unha visi\u00f3n extritamente individual enfatizando a estrutura pit\u00f3rica, sendo considerado en moitos casos como pintor postimpresionista. Se ben estes casos ilustran a dificultade de asignar etiquetas, o traballo dos pintores que comezaron no impresionismo, debe, por deficinici\u00f3n categorizarse como impresionismo."}
{"id": "20740", "revid": "98629", "url": "https://gl.wikipedia.org/wiki?curid=20740", "title": "Conflitos e sublevaci\u00f3ns no Brasil", "text": "Esta \u00e9 unha lista dos conflitos e sublevaci\u00f3ns no Brasil dende o s\u00e9culo XVII at\u00e9 a actualidade. "}
{"id": "20742", "revid": "25871", "url": "https://gl.wikipedia.org/wiki?curid=20742", "title": "Creative Commons", "text": "Creative Commons (bens \"Com\u00fans Creativos\") \u00e9 unha Organizaci\u00f3n Non-Gobernamental (ONG), sen fins de lucro, que foi fundada e presidida orixinalmente por Laurence Lessing, profesor de dereito na Universidade Stanford e especialista en ciberdereitos. O director xeral \u00e9 o empresario xapon\u00e9s Joichi Ito, que aventurou que \"Creative Commons converterase nunha organizaci\u00f3n de est\u00e1ndares dos dereitos de autor\" .\nObxectivos e servizos.\nEsta organizaci\u00f3n desenvolve plans para axudar a reducir as barreiras legais da creatividade por medio de nova lexislaci\u00f3n e as novas tecnolox\u00edas.\nCreative Commons est\u00e1 inspirada na licenza GPL (General Public License) da Free Software Foundation. A idea principal \u00e9 posibilitar un modelo legal con ferramentas inform\u00e1ticas para as\u00ed facilitar a distribuci\u00f3n e o uso de contidos para o dominio p\u00fablico.\nOfrece unha serie de licenzas, cada unha con diferentes configuraci\u00f3ns ou principios, como o dereito de autor orixinal para dar liberdade para citar a s\u00faa obra, reproducila, crear obras derivadas, ofrecela de xeito p\u00fablico e con diferentes restrici\u00f3ns como non permitir o uso comercial ou respectar a autor\u00eda orixinal.\nUnha das licenzas ofrecidas por Creative Commons \u00e9 a licenza \"Developing Nations\" (Naci\u00f3ns en Desenvolvemento). Esta licenza permite que os dereitos de autor e regal\u00edas polas obras se cobren s\u00f3 nos pa\u00edses desenvoltos do primeiro mundo, mentres se ofrecen de xeito aberto nos pa\u00edses en v\u00edas de desenvolvemento.\nOrixinalmente foron redactadas en ingl\u00e9s, mais despois adapt\u00e1ronse a varias lexislaci\u00f3ns arredor do mundo. Entre outras linguas, foron traducidas \u00f3 castel\u00e1n, portugu\u00e9s, catal\u00e1n e est\u00e1n sendo \u00f3 galego a trav\u00e9s do proxecto International Commons. A nivel iberoamericano hai varios pa\u00edses involucrados no proceso: Brasil, Espa\u00f1a, Chile e a Arxentina, con licenzas traducidas e en funcionamento, e Per\u00fa, M\u00e9xico, Colombia (entre outros) en proceso de traduci\u00f3n e posta en funcionamento."}
{"id": "20748", "revid": "23204", "url": "https://gl.wikipedia.org/wiki?curid=20748", "title": "Armero", "text": "Armero \u00e9 o nome dunha antiga cidade de Colombia, sepultada debido \u00e1 erupci\u00f3n do volc\u00e1n Nevado del Ruiz, nos Andes, o 13 de novembro de 1985.\nHistoria.\nA erupci\u00f3n volc\u00e1nica provocou unha avalancha de lava e rochas con ata 104 metros de espesor. Como consecuencia da avalancha faleceron unhas 23.000 persoas, a maior parte da poboaci\u00f3n de Armero. Entre elas estaba Omayra S\u00e1nchez, unha nena de trece anos que faleceu diante das c\u00e1maras de televisi\u00f3n nunha agon\u00eda que durou unhas sesenta horas. S\u00f3 os habitantes que marcharan do concello de v\u00e9spera salvaron a vida."}
{"id": "20751", "revid": "5132", "url": "https://gl.wikipedia.org/wiki?curid=20751", "title": "Burma", "text": ""}
{"id": "20754", "revid": "1131", "url": "https://gl.wikipedia.org/wiki?curid=20754", "title": "Nevado del Ruiz", "text": "Nevado del Ruiz \u00e9 un volc\u00e1n nevado en Colombia.\nO 13 de novembro de 1985 o Nevado del Ruiz entrou en erupci\u00f3n. O fluxo pirocl\u00e1stico fundiu o glaciar e a neve do cume, xerando avalanchas de lodo. Estas avanzaron costa abaixo a trav\u00e9s de r\u00edos alcanzando distancias de at\u00e9 100\u00a0km.\nVivendas e poboaci\u00f3ns foron devastadas ao seu paso. A poboaci\u00f3n de Armero foi a m\u00e1is afectada ao quedar completamente cuberta. Aproximandamente 21.000 persoas (dun total de 28.700) morreron en Armero. As avalanchas causaron, segundo datos estimativos, 23.000 mortes, 5.000 feridos, e destru\u00edron m\u00e1is de 5.000 vivendas. Esta foi a segunda erupci\u00f3n volc\u00e1nica m\u00e1is devastadora no s\u00e9culo XX despois da erupci\u00f3n do Monte Pel\u00e9e en 1902."}
{"id": "20760", "revid": "85894", "url": "https://gl.wikipedia.org/wiki?curid=20760", "title": "Pazos de Arenteiro, Bobor\u00e1s", "text": "San Salvador de Pazos de Arenteiro \u00e9 unha parroquia do concello ourens\u00e1n de Bobor\u00e1s. Sit\u00faase na confluencia dos dous r\u00edos m\u00e1is co\u00f1ecidos da comarca, o Avia e o Arenteiro. Segundo o IGE en 2011 ti\u00f1a 123 habitantes (52 homes e 71 mulleres).\nPatrimonio.\nO top\u00f3nimo d\u00e1 conta do gran n\u00famero de pazos que hai na zona. Outra das construci\u00f3ns emblem\u00e1ticas do lugar \u00e9 a ponte da Cruz, de orixe medieval, sobre o r\u00edo Avia. Malia atoparse medio derru\u00edda, a\u00ednda permite apreciar o esplendor do que nun tempo foi. Salientable \u00e9 tam\u00e9n a igrexa de San Salvador, do s\u00e9culo XIII, as\u00ed como as diferentes rutas de sendeirismo, ou o pozo dos Fumes no r\u00edo Arenteiro."}
{"id": "20764", "revid": "624", "url": "https://gl.wikipedia.org/wiki?curid=20764", "title": "Grego moderno", "text": ""}
{"id": "20765", "revid": "98629", "url": "https://gl.wikipedia.org/wiki?curid=20765", "title": "Koin\u00e9", "text": "A koin\u00e9 (ou \u03ba\u03bf\u03b9\u03bd\u03ae; do grego \u00ab[lingua] com\u00fan\u00bb), en senso propio, \u00e9 unha forma de grego antigo normalizada en \u00e9poca helen\u00edstica xurdida principalmente do grego x\u00f3nico-\u00e1tico e que serviu de lingua com\u00fan ao principio a Grecia, onde se empregaban varios dialectos, e logo ao mundo antigo, en competencia co lat\u00edn.\nPor extensi\u00f3n, unha koin\u00e9 \u00e9 unha lingua vehicular na que se funden diferentes dialectos e falas locais. A koin\u00e9 pode ser s\u00f3 escrita ou oral. Pode limitarse \u00e1 literatura (poes\u00eda, teatro...), aos textos administrativos, de dereito etc. Xa que logo, non \u00e9 posible co\u00f1ecermos a orixe xeogr\u00e1fica de autores de textos escritos nunha koin\u00e9.\nOs exemplos m\u00e1is remarcables de constituci\u00f3n dunha koin\u00e9 son o grego antigo pero tam\u00e9n o occitano ou o \u00e1rabe literal. Unha koin\u00e9 pode tam\u00e9n ser unha \"lingua franca\" que permite a comunicaci\u00f3n entre interlocutores que falen linguas diferentes. As\u00ed, hoxe o ingl\u00e9s no mundo dos negocios pode servir de koin\u00e9.\nA koin\u00e9 debe ser claramente distinguida do sabir: en efecto, cousa totalmente ausente dun sabir, a koin\u00e9 \u00e9 unha lingua completa e a mi\u00fado pensada (de onde a s\u00faa capacidade para usos literarios) e non un disparate creado para un simple uso utilitario."}
{"id": "20766", "revid": "624", "url": "https://gl.wikipedia.org/wiki?curid=20766", "title": "Iev\u00e1nico", "text": ""}
{"id": "20767", "revid": "98629", "url": "https://gl.wikipedia.org/wiki?curid=20767", "title": "P\u00f3nticos", "text": "Os Gregos p\u00f3nticos ou P\u00f3nticos, son os descendentes das poboaci\u00f3ns helen\u00f3fonas (gregas ou helenizadas) da beira do Mar Negro, o Ponto Euxino da Antig\u00fcidade.\nOs P\u00f3nticos anatolios no Imperio otom\u00e1n.\nAo principio do s\u00e9culo XX a\u00ednda quedaban moitos centenares de miles nas provincias otom\u00e1ns, pero a case totalidade dos P\u00f3nticos foi ou ben masacrada durante a primeira guerra mundial e despois, chegando alg\u00fans a falar de \"xenocidio p\u00f3ntico\", a semellanza do xenocidio armenio e do xenocidio asirio. A metade dos 500.000 p\u00f3nticos de 1919 ter\u00edan sido masacrados ou morrer\u00edan no curso da s\u00faa deportaci\u00f3n entre 1919 e 1923, ou ben expulsados cara Grecia como consecuencia do Tratado de Lausana de 1923.\nO conxunto dos \"Gregos\" de Anatolia, que non eran emigrados gregos sen\u00f3n descendentes de poboaci\u00f3ns aut\u00f3ctonas helenizadas desde a Antig\u00fcidade e/ou cristianizadas baixo o Imperio bizantino, \u00e9 denominado en Grecia como Micrasiates (de \u039c\u03b9\u03ba\u03c1\u03ac \u0391\u03c3\u03af\u03b1, Asia menor), categor\u00eda que incl\u00fae igualmente cristi\u00e1ns ortodoxos falantes de laze ou outras linguas, que no final do Imperio otom\u00e1n, baixo a direcci\u00f3n de Mustafa Kemal, expulsara na mesma ocasi\u00f3n, xogando coa confusi\u00f3n entre \"naci\u00f3n grega\" e \"millet grego\" (\"Rum milleti\"), sendo este \u00faltimo unha categor\u00eda relixiosa e non nacional.\nOs p\u00f3nticos ex-anatolios en Grecia.\nDesde os anos 1920, a maior\u00eda des p\u00f3nticos viven, pois, en Grecia, onde moitos mantiveron a s\u00faa lingua, en orixe un dialecto grego, o p\u00f3ntico, que evolucionou cara a unha lingua distinta, non comprens\u00edbel polos falantes do grego moderno, como o capadocio hai pouco (xu\u00f1o de 2005) redescuberto na Calc\u00eddica. Os p\u00f3nticos son a mi\u00fado obxecto de burlas de car\u00e1cter racista por parte dos outros gregos, o personaxe do p\u00f3ntico nos chistes gregos, como o do v\u00e1laco (aroman\u00e9s), \u00e9 sempre rid\u00edculo. Dunha maneira xeral, os Micrasiates, entre os que se atopan os p\u00f3nticos, foron utilizados polo Estado grego para poboar as rexi\u00f3ns baleiradas dos seus habitantes por depuraci\u00f3n \u00e9tnica das poboaci\u00f3ns eslavo-macedonias, aromanesas, albanesas e turcas ou gregas islamizadas.\nOs p\u00f3nticos anatolios en Turqu\u00eda.\n11.000 musulm\u00e1ns gregos p\u00f4nticos viven en Turqu\u00eda, de acordo co \"Joshua Project\" e 4.540 persoas en Turqu\u00eda (\u00faltima investigaci\u00f3n de 1965 por Mackridge) falan p\u00f3ntico, de acordo co \"Ethnologue Database - Languages of the World\".\nSegundo os termos do Tratado de Lausana, os cristi\u00e1ns gregos (inclu\u00edndo os p\u00f4nticos) foron expulsados para a Grecia, pero os musulm\u00e1ns gregos (inclu\u00edndo os p\u00f4nticos) foron autorizados a permanecer. \nOs p\u00f3nticos de Rusia e da ex-Uni\u00f3n Sovi\u00e9tica.\nOutros p\u00f3nticos seguiron vivindo nas cidades portuarias como Odesa, en Ucra\u00edna), ou Soukhoumi, en Abkhazia (rep\u00fablica aut\u00f3noma da costa norte de Xeorxia). Stalin fixo deportar 36.000 ou 37.000 deles cara Casaquist\u00e1n en 1949. En novembro de 1955, Khrouchtchev suprimiu as discriminaci\u00f3ns herdadas da era estalinista para 5.000 gregos p\u00f3nticos de Xeorxia. A\u00ednda representaban o 3% da poboaci\u00f3n de Abkhazia en 1989.\nOs p\u00f3nticos ex-sovi\u00e9ticos en Grecia.\nA lei grega prev\u00e9 facilidades para o \"retorno\" dos gregos da di\u00e1spora cara a \"patria\" seguindo o modelo das \"leis do retorno\" israel\u00eds e alem\u00e1, e numerosos p\u00f3nticos (60.000 entre 1988 e 1994, inclu\u00edndo parellas mixtas) da ex-Uni\u00f3n Sovi\u00e9tica, a mi\u00fado cualificadas de \"ruso-p\u00f3nticos\" (\"Rossop\u00f3nticos\" en grego) pois s\u00f3 saben falar ruso, chegaron a aterrar nos barrios desherdados de Atenas e no norte de Grecia, onde moitos os consideran en realidade m\u00e1is como inmigrantes rusos que como \"compatriotas\" gregos. Esta situaci\u00f3n descr\u00edbese especialmente na pel\u00edcula \"Os rapaces de Atenas\" (t\u00edtulo ingl\u00e9s \"From the edge of the city\", con di\u00e1logos en grego e en ruso) do realizador Constantinos Giannaris, sa\u00edda en 1998 e comparada por alg\u00fans cr\u00edticos \u00e1 pel\u00edcula americana \"My Own Private Idaho\"."}
{"id": "20768", "revid": "56817", "url": "https://gl.wikipedia.org/wiki?curid=20768", "title": "Capadocio", "text": "O termo capadocio pode referirse a:"}
{"id": "20769", "revid": "102241", "url": "https://gl.wikipedia.org/wiki?curid=20769", "title": "Lingua tsakonia", "text": "O tsakonio ou lingua tsakona (\u03a4\u03c3\u03b1\u03ba\u03c9\u03bd\u03b9\u03ba\u03ae \u03b3\u03bb\u03ce\u03c3\u03c3\u03b1 en grego moderno) \u00e9 un dialecto grego falado na rexi\u00f3n da Tsakonia (\u03a4\u03c3\u03b1\u03ba\u03c9\u03bd\u03af\u03b1), nomo de Arcadia (Peloponeso), actualmente falado nun grupo de aldeas situadas na costa leste de Arcadia ao longo do golfo de Arg\u00f3lida. Por\u00e9n, antes deb\u00eda estenderse m\u00e1is ao oeste de Arcadia, as\u00ed como nunha parte da Laconia.\nHistoria e caracter\u00edsticas.\nEste dialecto deriva do dorio, un dos antigos dialectos gregos da Grecia Antiga. Dist\u00ednguese pois claramente do grego moderno polo seu vocabulario e a s\u00faa pronunciaci\u00f3n, especialmente porque preservou o \"digamma\", antigo fonema /w/ convertido en /v/ nalgunhas palabras (mentres que na lingua com\u00fan, o \"digamma\" caeu hai moito tempo). As\u00ed, p\u00f3dese comparar a palabra \"vanne\", \u00aba\u00f1o\u00bb, co x\u00f3nico-\u00e1tico \u1f00\u03c1\u03bd\u03af\u03bf\u03bd / \"arn\u00edon\", os dous sa\u00eddos dun \u00e9timo \"warn-\".\nEn canto ao l\u00e9xico, o tsakonio ten pr\u00e9stamos do grego moderno, do alban\u00e9s e do turco pero o vocabulario principal \u00e9 claramente de orixe d\u00f3rica.\nBarreiras xeogr\u00e1ficas naturais illaron a Tsakonia do resto de Grecia ata o s\u00e9culo XIX, preservando as\u00ed a orixinalidade da lingua. Pero desde a independencia de Grecia, sostida polos poderosos armadores da costa tsakonia, o desenvolvemento da educaci\u00f3n en grego moderno fai baixar o n\u00famero de falantes, que se estimaba en 200 000 antes da independencia. M\u00e1is recentemente, desde os anos setenta, o \u00e9xodo rural cara a Atenas e a introduci\u00f3n da televisi\u00f3n na rexi\u00f3n provocaron unha nova baixada masiva no n\u00famero de falantes do tsakonio en beneficio do grego moderno. Hai esforzos recentes de reintroduci\u00f3n do tsakonio nas escolas. Actualmente est\u00edmase que s\u00f3 unhas 300 persoas falan normalmente o tsakonio, mentres que sobre 2000 o comprenden."}
{"id": "20770", "revid": "1131", "url": "https://gl.wikipedia.org/wiki?curid=20770", "title": "A Nosa Terra (1907)", "text": "A Nosa Terra foi o voceiro de Solidaridad Gallega que se editaba na Coru\u00f1a. Fundouse por iniciativa de Rodrigo Sanz, Manuel Murgu\u00eda, Manuel Lugr\u00eds Freire e Florencio Vaamonde Lores. O primeiro n\u00famero sa\u00edu o 4 de agosto de 1907, dirix\u00edao Ux\u00edo Carr\u00e9 Aldao. Foi unha publicaci\u00f3n biling\u00fce, na que predomina o uso do castel\u00e1n e que reserva o galego para os espazos de creaci\u00f3n literaria. Mant\u00edvose ata outubro de 1908, en total sa\u00edron 60 n\u00fameros. Entre os colaboradores estivo Eladio Rodr\u00edguez Gonz\u00e1lez."}
{"id": "20771", "revid": "1888", "url": "https://gl.wikipedia.org/wiki?curid=20771", "title": "Capit\u00e1n Carrer\u00f3", "text": ""}
{"id": "20772", "revid": "85894", "url": "https://gl.wikipedia.org/wiki?curid=20772", "title": "Porto Seguro", "text": "Porto Seguro \u00e9 unha cidade brasileira do Estado da Ba\u00eda. Sit\u00faase \u00f3 sur do estado, nunha rexi\u00f3n que foi a primeira avistada polo navegante portugu\u00e9s Pedro \u00c1lvares Cabral, a 22 de abril de 1500.\nCaracter\u00edsticas.\nTodos os anos, turistas europeos, (principalmente portugueses e franceses) ademais de estadounidenses, arxentinos e israel\u00eds, e tam\u00e9n millares de brasileiros de varias partes do pa\u00eds visitan a cidade e os seus distritos de Arraial d'Ajuda e Trancoso. Na cidade e nestes dous distritos hai igrexas e moitas casas que remontan ao per\u00edodo colonial brasileiro, que est\u00e1n preservadas por lei, e os seus propietarios non as poden modificar sen permisi\u00f3n do poder p\u00fablico.\nNo municipio sit\u00faase o \"Parque Nacional do Pau Brasil\" e, non moi distante dela, o \"Parque Nacional do Monte Pascoal\" e o \"Parque Nacional do Descobrimento\". A raz\u00f3n para a existencia destes parques \u00e9 garantir a preservaci\u00f3n do pouco que resta da Mata Atl\u00e1ntica, a selva orixinal que cubr\u00eda a rexi\u00f3n cando da chegada dos brancos. Hai tam\u00e9n unha aldea de ind\u00edxenas da etnia patax\u00f3 que preservan alg\u00fans costumes dos seus antepasados, pero non m\u00e1is falan a s\u00faa lingua orixinal, pero si o portugu\u00e9s.\nPara chegar \u00e1 cidade dende Salvador recorrese 707\u00a0km pola estrada BR-101 e despois pola BR-367. Est\u00e1 a 1.120\u00a0km do R\u00edo de Xaneiro, a 1669\u00a0km de Brasilia, e a 1481\u00a0km de S\u00e3o Paulo por estradas asfaltadas. Hai tam\u00e9n a opci\u00f3n do avi\u00f3n, xa que o seu aeroporto recibe ata voos internacionais.\nAdemais do turismo, outras actividades econ\u00f3micas importantes son a agricultura (principalmente anacardo e coco), a gander\u00eda, e o comercio e alg\u00fans servizos."}
{"id": "20773", "revid": "34681", "url": "https://gl.wikipedia.org/wiki?curid=20773", "title": "Traxe galego", "text": "O traxe galego \u00e9 a vestimenta tradicional que o pobo galego usaba para as s\u00faas actividades ata ben entrado o s\u00e9culo XX. A\u00ednda que existen diferenzas entre os traxes usados para traballar e os traxes para d\u00edas de festa, os usados no interior de Galicia respecto \u00f3s da costa, as evoluci\u00f3ns ao longo do tempo e as normais diferenzas entre as clases socioecon\u00f3micas, existen certos patr\u00f3ns com\u00fans que os unifican e caracterizan e que permiten certos contrastes e igualaci\u00f3ns cos territorios veci\u00f1os de Asturias ou a provincia de Le\u00f3n.\nTecidos.\nO candil, o picote, a urda, o li\u00f1o, a la e todos os tecidos de confecci\u00f3n artesanais foron os m\u00e1is habituais dentro da xeograf\u00eda galega ata ben entrado o s\u00e9culo XX. Tinx\u00edanse se era necesario tam\u00e9n con m\u00e9todos artesanais, sendo limitadas as cores que se pod\u00edan obter. Importados de Castela e doutras zonas provi\u00f1an outros tecidos apreciados pola s\u00faa escaseza como a seda, a pana, os panos brocados e sed\u00e1n, o pardamonte e o veludo. Tam\u00e9n eran importados os panos estampados e pintados. A industrializaci\u00f3n e o comercio variaron non s\u00f3 as posibilidades de cores posibles e a duraci\u00f3n do tinxido, sen\u00f3n tam\u00e9n a calidade, variedade e dispo\u00f1ibilidade de novos tecidos, que se ampliaron \u00e1 ranela ou \u00f3 mah\u00f3n. Tam\u00e9n implicou unha uniformidade no traxe e unha reduci\u00f3n do n\u00famero de pezas empregadas dado que os novos tecidos abrigaban dabondo.\nTraxe feminino.\nO traxe feminino comp\u00fa\u00f1ase dunha chambra ou unha camisa e unha enauga. A chambra era unha roupa interior composta de d\u00faas partes superior e inferior (chamadas \"c\u00f3s\" e \"faldra\" ou \"aba\" respectivamente) cosidas entre si. Os pololos* era unha especie de calzas que se pu\u00f1an baixo a faldra ou a enauga (propios, \u00e1mbolos dous, unicamente das clases podentes dun contorno urbano). Por riba vest\u00edase unha serie de refaixos, os directamente sobor da chambra de pouco voo e feitos a gancho, e subsecuentemente de xeito ascendente aumentando de voo, (e compostos, en ocasi\u00f3ns, dunha parte inferior chamada zagal e outra superposta, algo m\u00e1is curta). Inda se pod\u00eda p\u00f3r por riba da saia outras pezas coma o cinguideiro (acot\u00edo malamente cru\u00f1ado 'mantelo') no canto do mandil (prenda decot\u00edo) cunha feitura grande que non chegaba a cruzarse na parte traseira, ou lensa* (peza da mesma feitura pero feita de materiais e aderezos distintos, propia das zonas de monta\u00f1a). Tam\u00e9n unha vasqui\u00f1a ou saia con moito voo, profusamente adornada, que a diferenza do mantelo cubr\u00eda os refaixos por completo. Por riba da camisa pod\u00edase vestir un mant\u00f3n cruzado, ben de caxemira ou de la, un corpi\u00f1o (especie de chaleco moi axustado) que se chamaba xustillo se era interior. O dengue era unha especie de capa que cubr\u00eda os ombros e que se cruzaba no peito, sendo propio de d\u00edas de festa, e denotaba unha situaci\u00f3n econ\u00f3mica podente (normalmente encarnado escuro, e nos derradeiros tempos do seu uso casta\u00f1o, ou negro na etapa do loito). Inda que era habitual ir descalzos, tam\u00e9n usaban zapatos con medias caladas nos d\u00edas de festa, ou escarp\u00edns para andar por casa sobre os que se pod\u00eda p\u00f3r unhas zocas de madeira se era preciso. Compostos de sola de madeira e copo de pel de becerros, os zocos ou tamancas tam\u00e9n eran moi usados tanto por homes como por mulleres. A cabeza \u00eda moitas veces cuberta, ben por panos, cofias, sombreiros. No caso de non ser as\u00ed o pelo, sempre longo, \u00eda recollido en trenzas ou nun mo\u00f1o.\nTraxe masculino.\nComo roupa interior o home usaba un calz\u00f3n curto, sobre o que se pu\u00f1an unhas cirolas m\u00e1is curtas que a deixaban ver, xunto cunhas polainas que chegaban algo m\u00e1is abaixo do xeonllo. Co tempo pasaron a usarse pantal\u00f3ns ata os nocellos, pero as polainas de coiro eran \u00fatiles nas tarefas agr\u00edcolas e gandeiras. \u00c1 cintura cingu\u00edase unha faixa de la a xeito de abrigo e protecci\u00f3n dos cadr\u00eds. A faixa \u00eda por riba do pantal\u00f3n e da camisa, ou incluso do chaleco. A camisa en si era ampla, adornada nas partes visibles e cinguida nos pu\u00f1os e no pescozo. Sobre el p\u00fa\u00f1ase un chaleco, unha chaqueta curta ou unha almilla. A diario os homes \u00edan descalzos, pero tam\u00e9n usaban zapatos se \u00edan de gala, ou tamancas ou zocas no caso de ir traballar. A cabeza cubr\u00edase cun pano e sobre el unha monteira ou un pucho, ou m\u00e1is recentemente sombreiros.\nUnha peza especial son as corozas, unha capa feita de xuncos, que \u00e1s veces ti\u00f1an carrapucha, usada en \u00e9pocas de choiva por resgardar desta e por ser lixeiras. Complet\u00e1base cunhas polainas do mesmo material.\nPartes.\nAs principais pezas do traxe tradicional galego son as seguintes:"}
{"id": "20775", "revid": "5312", "url": "https://gl.wikipedia.org/wiki?curid=20775", "title": "Modernismo", "text": "Modernismo \u00e9 o termo co que se designa a unha corrente de renovaci\u00f3n art\u00edstica e literaria desenvolvida a finais do s\u00e9culo XIX e principios do XX. Segundo os distintos pa\u00edses, recibiu diversas denominaci\u00f3ns: \"Art Nouveau\" (en B\u00e9lxica e Francia), \"Sezession\" (en Austria), \"Jugendstil\" (Alema\u00f1a), \"Liberty\" (Inglaterra) e \"Floreale\" (en Italia). En catal\u00e1n, \"modernisme\" ou \"Estilo modernista\".\nCaracter\u00edsticas.\nAs caracter\u00edsticas m\u00e1is importantes de dita corrente literaria son o preciosismo, exotismo, a alusi\u00f3n \u00f3s nobres, mundos desaparecidos (a idade media cabaleiresca, as cortes dos Lu\u00edses en Francia, as monarqu\u00edas chinesas e xaponesas). Menci\u00f3n dos obxectos preciosos. S\u00edmbolo: cisne.\nO modernismo op\u00f3n o latino \u00f3 anglosax\u00f3n.\nO modernismo \u00e9 unha reacci\u00f3n que vai en contra do positivismo, e inter\u00e9sase pola teosof\u00eda.\nNa narrativa oponse \u00f3 realismo, optando pola novela hist\u00f3rica ou a cr\u00f3nica de experiencias da alucinaci\u00f3n e a loucura; a descrici\u00f3n de ambientes de refinada bohemia. Introduce o personaxe da muller fatal, que leva \u00f3s homes \u00f3 pracer e a morte\nDe acordo con Francisco Rico, a palabra modernismo, foi un calco dunha tendencia heterodoxa con respecto \u00f3 catolicismo tradicional, condenada como modernismo por P\u00edo X e Le\u00f3n XII, e que foi debatido nas d\u00faas \u00faltimas d\u00e9cadas. Posteriormente foi un calco despectivo do moderno. Ata que os modernistas a adaptaron como signo de identidade. (Rico, Francisco \"O Modernismo como actitude\" p.\u00a046).\nUnha arte nova.\nTodas estas denominaci\u00f3ns fan referencia \u00e1 intenci\u00f3n de crear unha arte nova, levando a cabo unha rutura cos estilos dominantes na \u00e9poca, tales como o historicismo ou o eclecticismo. Tr\u00e1tase de crear unha est\u00e9tica nova, en que predominen a inspiraci\u00f3n na natureza \u00e1 vez que se incorporen novidades derivadas da revoluci\u00f3n industrial. E as\u00ed en arquitectura \u00e9 frecuente o emprego do ferro e o cristal. As\u00ed a todo, \u00e9 igualmente unha reacci\u00f3n \u00e1 pobre est\u00e9tica da arquitectura en ferro, tan en voga por eses anos.\nEn gran medida as s\u00faas aspiraci\u00f3ns bas\u00e9anse nas ideas de John Ruskin e William Morris, que podemos resumir en democratizar a beleza no sentido de que ata os obxectos m\u00e1is coti\u00e1ns te\u00f1an valor est\u00e9tico e sexan accesibles a toda a poboaci\u00f3n (socializaci\u00f3n da arte), grazas \u00e1s t\u00e9cnicas de produci\u00f3n masiva facilitadas pola revoluci\u00f3n industrial. Por iso o modernismo non s\u00f3 se d\u00e1 nas artes maiores, sen\u00f3n tam\u00e9n no dese\u00f1o de mobiliario e todo tipo de obxectos \u00fatiles na vida coti\u00e1. A mi\u00fado os artistas modernistas son artistas \"integrais\", pois non s\u00f3 dese\u00f1an edificios, sen\u00f3n os mobles e outros aparellos de uso diario. As\u00ed pois moitos arquitectos modernistas son tam\u00e9n dese\u00f1adores, pois as s\u00faas creaci\u00f3ns non se limitan \u00f3 edificio en si, dado que tam\u00e9n elaboran a s\u00faa decoraci\u00f3n e os utensilios que ha de conter.\nConsecuentemente, deuse en arquitectura, pintura, escultura e nas artes decorativas e menores (mobles, l\u00e1mpadas, xoias, carteis etc. ).\nUnha das s\u00faas caracter\u00edsticas \u00e9 o uso da li\u00f1a curva e a disimetr\u00eda, tanto na plantas e o alzado dos edificios como na decoraci\u00f3n. Nesta \u00faltima \u00e9 moi frecuente o uso da chamada \"li\u00f1a l\u00e1tego\". Unha derivaci\u00f3n deste estilo na d\u00e9cada de 1920 \u00e9 a denominada Art d\u00e9co.\nArquitectura modernista en Galicia.\nO modernismo entra en Galicia no ano 1900, a\u00ednda moi influenciado polo eclecticismo burgu\u00e9s, o modernismo puro chega a Galicia algo m\u00e1is tarde ca no resto de Europa (1908-1914) seguindo o modernismo ou \"art nouveau\" europea. Salientan obras nas cidades da Coru\u00f1a, Vigo, Ferrol e Santiago de Compostela. A partir de 1914, co estoupido da primeira guerra mundial a arquitectura volve ao eclecticismo para rematar no racionalismo contra o ano 1930 O modernismo en Galicia v\u00e9n da man de burgueses enriquecidos co comercio ultramarino e pola incipiente industria naval e conserveira, que amosaba a s\u00faa prosperidade econ\u00f3mica e cultural \u00e1 sociedade do seu tempo.\nO modernismo galego caracter\u00edzase polo uso de f\u00e1brica de pedra de granito e de galer\u00edas por mor da necesidade de luz no interior dos edificios, onde salienta a cidade da Coru\u00f1a, coas s\u00faas belas galer\u00edas de fermosos enfeites na decoraci\u00f3n das fachadas. Estas galer\u00edas constr\u00faense en madeira e sempre van pintandas en cor branca e apoian en canzorros de pedra. Tam\u00e9n salientan os balc\u00f3ns de ferro forxado..\nA Coru\u00f1a.\nEntra da man do arquitecto asturiano Julio Gal\u00e1n Carvajal, diferentes casas. Con Ricardo Bo\u00e1n fai a casa da r\u00faa de Juana de Vega; e segue co Pazo de Xustiza e coa Casa Rey. Tam\u00e9n salientaron os galegos Antonio L\u00f3pez Hern\u00e1ndez e Andr\u00e9s Reboredo\nPontevedra.\nSalientou Antonio L\u00f3pez Hern\u00e1ndez coa s\u00faa casa da Praza da Estrela ou a casa de Prudencio Land\u00edn.\nFerrol.\nSalientou Rodolfo Ucha Pi\u00f1eiro, foi arquitecto municipal en 1908 despois de volver licenciado de Madrid. \nVigo.\nO modernismo vigu\u00e9s caracter\u00edzase pola sinxeleza e o uso do granito, que lle proporciona caracter\u00edsticas de seu. O seu representante m\u00e1is salient\u00e1bel foi Benito G\u00f3mez Rom\u00e1n, que xa no seu edificio de Garc\u00eda Barb\u00f3n de 1901 incl\u00fae elementos premodernistas. En 1906 crea o espectacular Edificio Sime\u00f3n, moi influenciado pola obra viguesa de Michel Pacewicz. A morte prematura de Benito fai que a s\u00faa obra sexa rematada polo seu irm\u00e1n Manuel G\u00f3mez Rom\u00e1n. Tam\u00e9n salientan Luis Vidal e especialmente o vigu\u00e9s Jos\u00e9 Franco Montes, consciente do seu modernismo.\nSantiago de Compostela.\nO vigu\u00e9s Jos\u00e9 Franco Montes realiza unha casa na zona vella, para despois abandonar o modernismo polo eclecticismo. En Compostela o modernismo sofre a presi\u00f3n da Igrexa. Jes\u00fas L\u00f3pez de Rego impuxo o seu modernismo de grande elegancia influenciado pola escola de Glasgow entre 1906 e 1912. Antonio Palacios veuse premido pola Igrexa na construci\u00f3n do Pavill\u00f3n de Recreo Art\u00edstico e Industrial de 1909.\nOurense.\nO modernismo chega m\u00e1is tarde. Salienta Daniel V\u00e1zquez-Gul\u00edas Mart\u00ednez, arquitecto municipal entre 1909 e 1914, cando usou elementos do modernismo internacional nalg\u00fans dos seus edificios ecl\u00e9cticos, influenciado polo modernismo coru\u00f1\u00e9s e pola obra de Otto Wagner.\nSada.\nOs arquitectos do grupo coru\u00f1\u00e9s: Julio Gal\u00e1n Carvajal, Ricardo Bo\u00e1n e Antonio L\u00f3pez Hern\u00e1ndez, desenvolveron obras modernistas na vila de Sada."}
{"id": "20780", "revid": "98629", "url": "https://gl.wikipedia.org/wiki?curid=20780", "title": "Intel Corporation", "text": "Intel Corporation \u00e9 unha empresa multinacional fundada por Gordon E. Moore e Robert Noyce en 1968, que fabrica microprocesadores, circu\u00edtos integrados especializados tales coma circu\u00edtos integrados auxiliares para placas base de ordenador e outros dispositivos electr\u00f3nicos.\nHistoria.\nIntel foi fundada por Gordon E. Moore e Robert Noyce en 1968, quen inicialmente quixeron chamar \u00e1 empresa \"Moore Noyce\", pero soaba mal, polo que elixiron como nomee as siglas de \"Integrated Electronics\", en espa\u00f1ol \"Electr\u00f3nica Integrada\". Este nome estaba rexistrado por unha cadea hoteleira, polo que tiveron que mercar os dereitos para poder empregalo.\nA compa\u00f1\u00eda comezou fabricando memorias antes de dar o salto aos microprocesadores. O primeiro microprocesador de Intel, o Intel 4004, foi creado en 1971 para facilitar o dese\u00f1o dunha calculadora. No canto de ter que dese\u00f1ar varios circu\u00edtos integrados para cada parte da calculadora, dese\u00f1aron un que segundo un programa almacenado na memoria pod\u00eda facer unhas acci\u00f3ns ou outras, \u00e9 dicir, un microprocesador. Hoxe en d\u00eda disc\u00fatese se o primeiro microprocesador da historia da inform\u00e1tica foi creado por Intel ou por Texas Instruments.\nDurante os anos 90, Intel foi responsable de moitas das innovaci\u00f3ns do hardware dos ordenadores persoais, inclu\u00edndo os buses PCI, AGP e USB, ademais do novo PCI-Express. Con todo, non hai que esquecer moitos outros lanzamentos, intentos de estandarizaci\u00f3n errados, que a empresa ten \u00e1s s\u00faas costas (v\u00e9xase RDRAM, ou o Slot 1 dos seus Pentium III).\nIntel domina o mercado dos microprocesadores. Actualmente, o principal competidor de Intel no mercado \u00e9 Advanced Micro Devices (AMD), empresa coa que Intel tivo acordos de compartici\u00f3n de tecnolox\u00eda: cada socio pod\u00eda utilizar as innovaci\u00f3ns tecnol\u00f3xicas patentadas da outra parte sen ning\u00fan custo.\nDentro dos microprocesadores de Intel podemos destacar as tecnolox\u00edas multin\u00facleo implementadas nos procesadores Pentium D e Core 2 Duo, a tecnolox\u00eda m\u00f3bil Centrino desenvolvida para o mercado de ordenadores port\u00e1tiles e a tecnolox\u00eda HyperThreading integrada nos procesadores Intel Pentium 4.\nO 6 de xu\u00f1o de 2005 Intel chegou a un acordo con Apple Computer, polo que Intel prover\u00e1 procesadores para os ordenadores Apple, realiz\u00e1ndose entre 2006 e 2007 a transici\u00f3n desde os tradicionais IBM. Finalmente en xaneiro de 2006 present\u00e1ronse ao mercado as primeiras computadoras de Apple, unha port\u00e1til e outra de escritorio, con procesadores Pentium Dual Core de dobre n\u00facleo."}
{"id": "20781", "revid": "181", "url": "https://gl.wikipedia.org/wiki?curid=20781", "title": "Astronom\u00eda e Astrof\u00edsica", "text": ""}
{"id": "20782", "revid": "5863", "url": "https://gl.wikipedia.org/wiki?curid=20782", "title": "Astrof\u00edsica", "text": "A astrof\u00edsica \u00e9 a parte da astronom\u00eda que estuda a a localizaci\u00f3n, composici\u00f3n, propiedades (luminosidade, densidade, temperatura) e evoluci\u00f3n dos obxectos astron\u00f3micos dende o punto de vista da f\u00edsica. O seu desenvolvemento foi posible grazas \u00f3s avances logrados pola espectrocop\u00eda e a fotograf\u00eda cara finais do s\u00e9culo XIX."}
{"id": "20783", "revid": "5312", "url": "https://gl.wikipedia.org/wiki?curid=20783", "title": "Intel 4004", "text": "O Intel 4004 (i4004) \u00e9 un microprocesador de 4 bits dese\u00f1ado por Intel, que foi lanzado \u00f3 mercado o 15 de novembro de 1971.\nHistoria.\nO i4004 foi lanzado nun paquete de 16 pines CERDIP o 15 de novembro de 1971. O 4004 foi o primeiro procesador de computadora dese\u00f1ado e fabricado polo fabricante de chips Intel, quen previamente fac\u00eda semicondutores de chips de memoria. Os principais dese\u00f1adores do chip foron Marcian Hoff (arquitectura 1969) e Federico Faggin (dese\u00f1o 1970-1971) de Intel e Masatoshi Shima de Busicom (posteriormente de ZiLOG, a empresa fundada por Faggin e Ralph Ungermann, exclusivamente dedicada aos microprocesadores).\nOrixinalmente dese\u00f1ado para a compa\u00f1\u00eda xaponesa Busicom para ser usado na s\u00faa li\u00f1a de calculadoras, o 4004 tam\u00e9n foi proporcionado cunha familia de chips de soporte especialmente dese\u00f1ados para el. Por exemplo, cada \"ROM de programa\" internamente gardaba para o seu propio uso os 12 bits de direcci\u00f3n de programa do 4004, o que permit\u00eda, se as 16 ROM foron instaladas, acceso de 4 KB de memoria desde o bus de direcci\u00f3ns de 4 bits. O circu\u00edto 4004 foi constru\u00eddo con 2.300 transistores, e foi seguido ao ano seguinte polo primeiro microprocesador de 8 bits, o 8008, que conti\u00f1a 3.300 transistores, e o 4040, que era unha versi\u00f3n revisada do 4004.\nAplicaci\u00f3ns.\nO dese\u00f1o do i4004 era moi eficaz para ser empregado en calculadoras e dispositivos de control. Existen ata uns poucos vellos sistemas de control de sem\u00e1foros en uso constru\u00eddos co i4004.\nArtigo de colecci\u00f3n.\nO Intel 4004 \u00e9 un os chips coleccionables/antigos m\u00e1is cobizados do mundo. No 2004, cada un deses chips alcanzaron ao redor de 400 d\u00f3lares estadounidenses en eBay.\n&lt;noinclude&gt;"}
{"id": "20784", "revid": "85894", "url": "https://gl.wikipedia.org/wiki?curid=20784", "title": "Marcian Hoff", "text": "Marcian Edward \"Ted\" Hoff Jr., nado o 28 de outubro de 1937 en Rochester, Nova York, \u00e9 un enxe\u00f1eiro inform\u00e1tico estadounidense.\nTraxectoria.\nComezou a traballar en Intel en 1968, e en 1969 traballou na arquitectura do primeiro microprocesador desta compa\u00f1\u00eda, o Intel 4004."}
{"id": "20787", "revid": "1131", "url": "https://gl.wikipedia.org/wiki?curid=20787", "title": "Petrarquismo", "text": "Denom\u00ednase Petrarquismo, dentro do x\u00e9nero po\u00e9tico l\u00edrico, \u00e1 corrente est\u00e9tica que imita o estilo, as estruturas de composici\u00f3n, os t\u00f3picos e a imaxiner\u00eda do poeta l\u00edrico do Renacemento toscano Francesco Petrarca.\nO Petrarquismo foi unha poderosa corrente de inspiraci\u00f3n l\u00edrica que se esparexeu por toda Europa co Renacemento, sucedendo como fonte de inspiraci\u00f3n na l\u00edrica \u00f3 amor cort\u00e9s dos trobadores provenzais. O seu influxo estendeuse ata comezos do s\u00e9culo XVIII e soamente escaparon del poetas como William Shakespeare, que creou un cancioneiro dedicado a un home.\nFundamentalmente os poetas do Petrarquismo se dedican a cultivar o soneto amoroso e a reunilo en colecci\u00f3ns estruturadas como cancioneiros petrarquistas, en forma de serie de poemas que documentan a historia sentimental do seu amor pola dama en evoluci\u00f3n dende o sensual \u00f3 espiritual por influxo das teor\u00edas amorosas do platonismo.\nO petrarquismo entrou pouco e pouco no seo do Maneirismo e chegou a converterse en algo artificial, cient\u00edfico e fr\u00edo, de forma que no s\u00e9culo XVII, xa barroco, empezou a usarse o mecanismo da parodia cre\u00e1ndose numerosos cancioneiros burlescos. Aplebeouse groseiramente o seu idealismo plat\u00f3nico co materialismo e a referencia \u00f3 detalle marxinal ou costumista. Empezaron neste estilo, en Italia, Francesco Berni; en Espa\u00f1a, Baltasar do Alc\u00e1zar e Luis de G\u00f3ngora. Lope de Vega compuxo tam\u00e9n un cancioneiro petrarquista burlesco e humor\u00edstico, as \"Rimas humanas e divinas de Tom\u00e9 Burguillos\". Francisco de Quevedo, autor doutro cancioneiro petrarquista en torno a Lisi, ensaia ocasionalmente tam\u00e9n a parodia petrarquista en poemas soltos.\nEn Italia o Petrarquismo tivo bos continuadores como Pietro Bembo, Jacopo Sannazaro e Michelangelo Buonarroti, e xa de forma par\u00f3dica Francesco Berni; en Portugal foron poetas petrarquistas Luis de Camoens e Sa de Miranda; en Espa\u00f1a introduciron o petrarquismo Garcilaso da Vega e Juan Bosc\u00e1n, e segu\u00edrono Gutierre de Cetina, Hernando de Acu\u00f1a e outros moitos na primeira metade do s\u00e9culo XVI e Fernando de Herrera e alg\u00fans outros na segunda metade, de forma m\u00e1is maneirista; Lope de Vega e Francisco de Quevedo no s\u00e9culo XVII, \u00e1s veces con trazos par\u00f3dicos que son patentes por exemplo en Baltasar do Alc\u00e1zar. En Francia implantouno o movemento po\u00e9tico co\u00f1ecido como A pl\u00e9iade, cuxa figura m\u00e1is importante \u00e9 Pierre Ronsard; en Inglaterra naturaliz\u00e1rono Thomas Wyatt e Henry Howard e continuouno Philip Sidney."}
{"id": "20788", "revid": "23204", "url": "https://gl.wikipedia.org/wiki?curid=20788", "title": "Dada\u00edsmo", "text": "O Dada ou Dada\u00edsmo foi un movemento art\u00edstico xurdido en Europa (Su\u00edza) e en Norteam\u00e9rica en 1915, que se caracterizou por acenos e manifestaci\u00f3ns provocadoras en que os artistas pretend\u00edan destru\u00edr t\u00f3dalas convenci\u00f3ns con respecto \u00e1 arte, creando unha \"antiarte\".\nAs intenci\u00f3ns do grupo eran basicamente a internacionalizaci\u00f3n da arte e a propagaci\u00f3n da arte abstracta. Archipenko era considerado unha gu\u00eda irrefutable en cuesti\u00f3ns pl\u00e1sticas.\nHistoria e caracter\u00edsticas.\nSu\u00edza, a partir do estalido da guerra en 1914, conv\u00e9rtese nun centro de refuxiados pacifistas de toda Europa. Al\u00ed encontr\u00e1ronse t\u00f3dolos disidentes doutras escolas previas, tales como o expresionismo alem\u00e1n, o futurismo italiano ou o cubismo franc\u00e9s. Isto d\u00e1 \u00f3 movemento Dada, a particularidade de non ser un movemento de rebeld\u00eda contra outra escola anterior, sen\u00f3n que se funda nun cuestionamento de todo o marco conceptual da arte e da literatura de antes da Primeira guerra mundial.\nEn 1916, en Z\u00faric, un grupo de artistas instalaron nunha cervexar\u00eda un pequeno cabar\u00e9, tras varios encontros informais en distintos caf\u00e9s, e empezou a tomar forma a idea de crear un cabar\u00e9 internacional \u00f3 que bautizaron como Cabar\u00e9 Voltaire. Al\u00ed reun\u00edronse os alem\u00e1ns Hugo Ball (fil\u00f3sofo), Hans Richter, Richard Huelsenbeck e Emmy Hennings; os romaneses Tristan Tzara (poeta) e Marcel Jank (pintor); e o pintor alsaciano (logo franc\u00e9s) Jean Arp. Este conxunto de artistas e intelectuais comezaron a colaborar nunha serie de actividades que ti\u00f1an lugar no cabar\u00e9 e editaron a revista que levar\u00eda o nome de \"Dada\".\nA primeira celebraci\u00f3n tivo lugar o 5 de febreiro de 1916 no Cabar\u00e9 Voltaire, e consistiu nun espect\u00e1culo de variedades con canci\u00f3ns francesas e alem\u00e1s, m\u00fasica rusa, m\u00fasica negra e exposici\u00f3ns de arte.\nA orixe do termo Dada \u00e9 confuso e controvertido. \nNese mesmo ano, 1916, publicouse un panfleto titulado Cabar\u00e9 Voltaire, con achegas de Guillaume Apollinaire, Filippo Tommaso Marinetti, Pablo Picasso, Amedeo Modigliani e Wassily Kandinsky. Na cuberta aparec\u00eda un debuxo de Jean Arp.\nEn 1917 inaugurouse a Galer\u00eda Dad\u00e1 e Trist\u00e1n Tzara comezou a publicaci\u00f3n do peri\u00f3dico \"Dad\u00e1\". En Nova York, Marcel Duchamp e Francis Picabia, \u00f3s que se lles achega Man Ray. Por esas datas, xunto co galerista Alfred Stieglitz, comezan a publicaci\u00f3n dunha revista chamada \"291\" (o n\u00famero do apartamento da Quinta Avenida en que se situaba a galer\u00eda). Ambos artistas adoptaron actitudes iconoclastas similares \u00e1s do grupo de Z\u00faric. En 1918, Picabia, tras reunirse \u00f3 seu paso por Barcelona coas forzas de Cravan, Gleizes e Laurencin, re\u00fanese co grupo de Z\u00faric en Lausana.\nEn 1917 Huelsenbeck establece o movemento dada\u00edsta en Berl\u00edn con George Grosz e Raoul Hausmann. En 1918 o movemento toma forma tam\u00e9n en Colonia baixo as directrices do periodista Baargel e o pintor Max Ernst, \u00f3s que se uniu Jean Arp. Pola s\u00faa parte Tzara volveu a Par\u00eds en 1920 e puxo en marcha moitas actividades e manifestaci\u00f3ns dada\u00edstas coa colaboraci\u00f3n de Andr\u00e9 Breton, Paul \u00c9luard, Soupault e Arag\u00f3n.\nDende o principio, Dad\u00e1 artellouse m\u00e1is ben como un movemento activista de destruci\u00f3n das vellas tradici\u00f3ns. En Alema\u00f1a foi un movemento de protesta social de tendencia nihilista. Moitos dos seus actos foron cancelados pola polic\u00eda ou acabaron en esc\u00e1ndalo como a presentaci\u00f3n de Duchamp en Nova York, na exposici\u00f3n dos Independentes, un urinario \u00f3 que titulou \"Fountain\" (\"Fonte\"), firmado co pseud\u00f3nimo de R. Mutt. Outro caso destacado foi o streaptease de Arthur Cravan, borracho, ante unha exquisita audiencia no que supostamente \u00eda ser unha conferencia.\nEn certo modo, o dada\u00edsmo desvirtuouse cando se converteu no movemento de moda do Par\u00eds de 1923.\nDad\u00e1 en Z\u00faric (1915-1918).\nNa cidade su\u00edza \u00e9 onde o Dad\u00e1 ten un aspecto m\u00e1is de movemento art\u00edstico:\n\u00d3 tempo que se desenvolv\u00edan as escandalosas veladas do Cabar\u00e9 Voltaire, Arp, Richter e Janco estaban \u00e1 busca dunha arte abstracta. Arp pretend\u00eda que esta fose an\u00f3nima e colectiva.\nPor ent\u00f3n, Arp empezou a facer relevos, colaxes e bordados nos que xa empezan a aparecer as formas xeom\u00e9tricas e org\u00e1nicas caracter\u00edsticas da s\u00faa obra. Desenvolveu alg\u00fans m\u00e9todos de facer arte que pouco m\u00e1is tarde ter\u00edan un papel decisivo no desenvolvemento do surrealismo: ciscar tinta sobre un papel (automatismo), romper un debuxo e deixar que os anacos \u00f3 caer cren unha nova composici\u00f3n \u00f3 azar etc.\nPola s\u00faa parte, o poeta Hugo Ball realizou algunhas lecturas dos seus poemas que son un preludio dos happenings e as\nperformances que se desenvolver\u00edan como formas de arte a finais dos anos sesenta. A\u00ednda na actualidade, xa no s\u00e9culo XXI, baixo outras tendencias art\u00edsticas, contin\u00faan a considerarse como manifestaci\u00f3ns art\u00edsticas.\nA chegada a Z\u00faric en 1918 de Picabia puxo fin \u00e1 primeira \u00e9poca de Dad\u00e1 nesa cidade. En setembro de 1918 Picabia exp\u00f3n xunto a outros dada\u00edstas na Galer\u00eda Wolfsberg pinturas nas que incorporou palabras coa intenci\u00f3n de sacar o tema do cadro f\u00f3ra da propia superficie da tea. Amais das obras de Picabia, na Galer\u00eda Wolfsberg puid\u00e9ronse ver, por primeira vez, en Z\u00faric, os traballos cos que contribu\u00edran Marcel Duchamp e Man Ray \u00f3 movemento.\nAs\u00ed a todo, a maior contribuci\u00f3n de Picabia a Dad\u00e1 en Z\u00faric \u00e9 a revista 391. Publicada primeiro en Barcelona e logo en Nova York, era, en palabras de Hans Richter: \nTam\u00e9n en 1918 se publica o Manifesto Dad\u00e1 de Tzara, que atraeu o interese de Andr\u00e9 Breton en Par\u00eds. Como consecuencia uniuse \u00f3 dada\u00edsmo o grupo Literature.\nDad\u00e1 en Nova York (1915-1920).\nDuchamp, Picabia, Jean Crotti, como europeos refuxiados, xunto cos americanos Man Ray, Morton Schamberg e outros dan vida \u00f3 dada neoiorquino.\nA primeira guerra mundial tam\u00e9n levou a Nova York a grupos de artistas refuxiados. Entre eles hai que destacar a Duchamp e Picabia.\nDuchamp chegou a Nova York de Par\u00eds cun regalo para o coleccionista Walter Arensberg que consist\u00eda nunha bola de cristal con aire de Par\u00eds. Era o comezo dos ready-mades (unha roda de bicicleta montada sobre un tallo, un botelleiro, un ouri\u00f1al etc.), obxectos sacados da realidade e postos na esfera da arte pola simple acci\u00f3n e vontade do artista. O deleite est\u00e9tico estaba f\u00f3ra das s\u00faas intenci\u00f3ns e a elecci\u00f3n dos obxectos:\nEstes refuxiados se integraron coas correntes vangardistas que dende comezos do s\u00e9culo se estaban xestando en Harlem, Greenwich Village e Chinatown. Por\u00e9n, en Nova York non exist\u00eda o clima de refuxiados pol\u00edticos da cidade su\u00edza, o esp\u00edrito iconoclasta. A maior\u00eda de artistas dada\u00edstas ti\u00f1an un pensamento baseado no nihilismo.\nEn 1913 tivo lugar en Nova York a Exposici\u00f3n Internacional de Arte Moderna, m\u00e1is co\u00f1ecida como o Armory Show. Al\u00ed, o \"Espido descendendo unha escaleira\" de Marcel Duchamp causou aut\u00e9ntica conmoci\u00f3n e foi cualificada como obra mestra por Breton. Duchamp converteuse na besta negra da arte moderna, e pasou \u00e1 historia como un dos artistas m\u00e1is enigm\u00e1ticos e intelixentes.\nA obra m\u00e1is importante de Duchamp \u00e9 \"A casada espida polos seus solteiros\", co\u00f1ecida como \"O gran vidro\". Nesta obra, entre outras cousas, Duchamp utiliza t\u00e9cnicas en que pon de manifesto a s\u00faa preocupaci\u00f3n pola correcci\u00f3n matem\u00e1tica no uso das formas. A peza est\u00e1 precedida no seu proceso de realizaci\u00f3n por multitude de debuxos en que calculou t\u00f3dolos detalles con precisi\u00f3n matem\u00e1tica, coma se se tratase dunha m\u00e1quina. Tam\u00e9n utiliza o azar \u00f3 admitir como parte da peza as roturas que esta sufriu en 1923, cando foi trasladada a unha exposici\u00f3n en Brooklyn. Duchamp dixo que aquilo non alteraba a peza, sen\u00f3n que era ent\u00f3n cando a daba por acabada.\nDuchamp, a partir de 1921, abandona a arte para dedicarse \u00f3 xadrez.\nMan Ray desenvolveu o dada\u00edsmo en pintura, fotograf\u00eda e na fabricaci\u00f3n de obxectos antiarte. Hans Richter def\u00edneo como un inventor pesimista, xa que transformaba obxectos que o rodeaban en obxectos in\u00fatiles, creaba obras con subt\u00edtulos como \"obxecto para ser destru\u00eddo\", ou fac\u00eda fotograf\u00edas sen c\u00e1mara.\nEn marzo de 1915 nace a revista 291, publicaci\u00f3n da revista 391 por Picabia e Stieglitz. O nome da revista tom\u00e1rono do n\u00famero da casa ocupada por unha galer\u00eda de arte na Quinta Avenida. A revista pon sobre a mesa as ideas da antiarte: unha absoluta falta de respecto por t\u00f3dolos valores, liberaci\u00f3n de t\u00f3dolos convencionalismos sociais e morais e destruci\u00f3n de todo aquilo que se co\u00f1ece como arte. Para Duchamp e Picabia a arte est\u00e1 morta; Dad\u00e1 quer\u00eda a desintegraci\u00f3n da realidade e os \"ready-mades\" non son arte sen\u00f3n antiarte.\nEn torno \u00f3 fot\u00f3grafo Alfred Stieglitz, \u00e1 s\u00faa galer\u00eda e \u00e1s s\u00faas revistas Camera Work e Camara Notes empeza a desenvolverse toda a corrente antiarte. Para Stieglitz e os fot\u00f3grafos mozos do movemento Photo Secession, a fotograf\u00eda pod\u00eda ser tam\u00e9n vista e feita como arte e non como un simple medio de reproducir a realidade. As\u00ed, Stieglitz converteuse nun dos precursores da fotograf\u00eda moderna.\nDad\u00e1 en Berl\u00edn.\nEn Alema\u00f1a o Dad\u00e1 adquire un cariz m\u00e1is marcadamente pol\u00edtico. Ideoloxicamente, as posturas dos artistas dada\u00edstas eran comunistas e, nalg\u00fans casos, anarquistas. Tras a guerra, Alema\u00f1a entra nunha cr\u00edtica situaci\u00f3n. Tras a revoluci\u00f3n bolxevique, o partido Espartaquista alem\u00e1n ensaia tam\u00e9n a revoluci\u00f3n en Alema\u00f1a. En toda esa axitaci\u00f3n social xorde o movemento dada\u00edsta no pa\u00eds.\nProcedente do grupo de Z\u00faric, Richard Huelsenbeck, trae a Berl\u00edn o esp\u00edrito dada\u00edsta, pero moito m\u00e1is radical contra anteriores escolas vangardistas coma o futurismo ou o cubismo. En 1918, no Sal\u00f3n da Nova secesi\u00f3n, Huelsenbeck d\u00e1 o primeiro discurso Dad\u00e1 en Alema\u00f1a. Solidar\u00edzase, en primeiro lugar, cos dada\u00edstas de Z\u00faric, para despois atacar violentamente o cubismo, o expresionismo e o futurismo. Pouco despois elaborou o primeiro manifesto dada\u00edsta en Alema\u00f1a. Huelsenbeck, co poeta Raoul Hausman, promove declaraci\u00f3ns e manifestos a partir do \"Dada Club\".\n\u00d3 club Dad\u00e1 un\u00edronse Kurt Schwitters, Georg Grosz e os irm\u00e1ns Herfelde. O pintor Georg Grosz ti\u00f1a marcadas tendencias pol\u00edticas.\nA constituci\u00f3n da Rep\u00fablica de Weimar en 1919 marca a fin dos proxectos pol\u00edticos dada\u00edstas e a resituaci\u00f3n deste grupo nos marcos art\u00edsticos.\nO movemento dada berlin\u00e9s pasar\u00e1 \u00e1 historia pola incorporaci\u00f3n das novas t\u00e9cnicas art\u00edsticas de difusi\u00f3n de ideas entre as masas, principalmente a fotomontaxe. Os dada\u00edstas utilizaron esta t\u00e9cnica para plasmar a realidade que os circundaba, para o que utilizaban material visual sacado dos medios de comunicaci\u00f3n."}
{"id": "20790", "revid": "7596", "url": "https://gl.wikipedia.org/wiki?curid=20790", "title": "Bibliotecario, bibliotecaria", "text": "Un bibliotecario \u00e9 unha persoa que desenvolve procedementos para organizar a informaci\u00f3n, as\u00ed como ofrecer servizos para axudar e instru\u00edr \u00e1s persoas nas maneiras m\u00e1is eficientes para identificar e acceder \u00e1 informaci\u00f3n que necesiten, nos seus diferentes formatos (artigo, libro, revista, disco compacto, videogravaci\u00f3n, arquivo dixital etc). O seu rol transformouse co tempo; pasaron de ser meros custodios das colecci\u00f3ns de libros a ser intermediarios entre os usuarios que requiren satisfacer algunha necesidade de informaci\u00f3n e as colecci\u00f3ns de informaci\u00f3n (en diversos formatos) que lles son confiadas.\nOs bibliotecarios son profesionais que se forman a trav\u00e9s das carreiras universitarias: A diplomatura en Biblioteconom\u00eda e Documentaci\u00f3n e/o a Licenciatura en Documentaci\u00f3n. Hai que sinalar que este \u00e9 o caso espa\u00f1ol, as\u00ed a todo cada pa\u00eds pos\u00fae os seus niveis formativos propios. En calquera caso, durante a s\u00faa formaci\u00f3n, os bibliotecarios aprenden a analizar as necesidades de informaci\u00f3n que poidan ter os usuarios deste tipo de centros, amais de usar unha gran variedade de recursos informativos para satisfacer estas necesidades.\nAs tarefas dos bibliotecarios son m\u00faltiples: adquisici\u00f3n de novos materiais, catalogaci\u00f3n e clasificaci\u00f3n dos mesmos, desenvolvemento das colecci\u00f3ns, descarte de materiais obsoletos, establecemento de pol\u00edticas ou normas de funcionamento dos centros de informaci\u00f3n ou bibliotecas onde traballan, conduci\u00f3n de entrevistas de referencia, contrataci\u00f3n de servizos e subscrici\u00f3n a revistas impresas ou electr\u00f3nicas, investigaci\u00f3n.\nOs bibliotecarios traballan en distintos \u00e1mbitos: bibliotecas p\u00fablicas comunitarias, bibliotecas de instituci\u00f3ns educativas (p\u00fablicas ou privadas), e bibliotecas especiais, entre as cales est\u00e1n as bibliotecas exteriores das empresas, e as bibliotecas especializadas, por exemplo nun instituto de investigaci\u00f3n.\nPor outra parte, o Bibliotecario \u00e9 un dos personaxes do Mundodisco de Terry Pratchett. O Bibliotecario da Universidade Invisible \u00e9 un xigantesco simio, que quedou as\u00ed por un feitizo. Non quere ser transformado de novo en humano, porque en forma de simio ten moi poucas preocupaci\u00f3ns. O Bibliotecario of\u00e9ndese se lle chaman \"mono\"."}
{"id": "20791", "revid": "22795", "url": "https://gl.wikipedia.org/wiki?curid=20791", "title": "Cordilleira", "text": "Unha cordilleira ou cordal, \u00e9 un gran sistema de monta\u00f1as que resulta xeralmente do encontro de d\u00faas placas tect\u00f3nicas e do que moitas veces parten outras cadeas monta\u00f1osas secundarias chamadas contrafortes.\nAs cordilleiras m\u00e1is famosas do mundo son a do Himalaia en Asia, a dos Andes en Am\u00e9rica do Sur, as Monta\u00f1as Rochosas en Am\u00e9rica do Norte e a dos Alpes en Europa."}
{"id": "20792", "revid": "1505", "url": "https://gl.wikipedia.org/wiki?curid=20792", "title": "Pintura rupestre", "text": "A pintura rupestre \u00e9 aquela forma de expresi\u00f3n art\u00edstica pict\u00f3rica que se plasma sobre as rochas, xeralmente no interior de covas, grutas ou cavernas empregadas como abrigo polos homes, pero tam\u00e9n a ceo aberto e sobre diferentes obxectos.\nAs pinturas rupestres nas paredes das cavernas, nas cales se representan seres humanos e animais, poden ser encontradas en t\u00f3dolos continentes da Terra. Parece que t\u00f3dolos grupos humanos, \u00f3 pasaren pola fase de cazadores e recolectores, iniciaron este tipo de traballo pl\u00e1stico duradeiro no cal expresan a especial relaci\u00f3n que ti\u00f1an coas criaturas do seu contorno e coas s\u00faas deidades.\nA existencia deste tipo de pinturas est\u00e1 documentada dende tempos non moi antigos. Jos\u00e9 Mariano Rothea, misioneiro en San Ignacio de 1759 a 1768, co\u00f1ec\u00eda algunhas das grandes pinturas rupestres da Baixa California. Este \u00e9 o dato m\u00e1is antigo que se pos\u00fae sobre o co\u00f1ecemento destas pinturas. Marcelino Sanz de Sautuola descubriu en 1879 as pinturas da cova de Altamira, en Cantabria. Juan Cabr\u00e9 descubriu en 1907 unhas pinturas de cervos na Roca dels Moros, no barranco de Calapat\u00e1, en Cretas, Teruel, dun estilo diferente das pinturas de Altamira.\nEscolas.\nAs formas art\u00edsticas rupestres corresponden a \u00e9pocas prehist\u00f3ricas. Estas pinturas permiten acreditar que o home, dende tempos prehist\u00f3ricos, creou un sistema de expresi\u00f3n art\u00edstica cun grao de complexidade suficiente para poder distinguir nel varias tendencias ou escolas.\nEscola franco-cant\u00e1brica.\nUnha delas \u00e9 a tradicionalmente chamada franco-cant\u00e1brica, que se desenvolve en Europa, especialmente en territorio franc\u00e9s e \u00f3 Norte da Pen\u00ednsula Ib\u00e9rica. Son co\u00f1ecidas as pinturas de:\nEscola levantina.\nNunha data moi posterior, m\u00e1is relacionadas coas transformaci\u00f3ns clim\u00e1ticas xurdidas no Mesol\u00edtico, aparecen no sur de Europa novas culturas que dan lugar a novas tendencias pict\u00f3ricas. En Espa\u00f1a, ademais da zona cant\u00e1brica e pirenaica, at\u00f3panse pinturas rupestres na \u00e1rea do Levante (Catalu\u00f1a, Valencia, Murcia e Andaluc\u00eda), con caracter\u00edsticas que permiten considerala unha escola diferenciada. Destacan as seguintes:\nCaracter\u00edsticas.\nA escola franco-cant\u00e1brica caracter\u00edzase por empregar motivos moi variados, repres\u00e9ntanse dende contornos e impresi\u00f3ns de mans a figuras de animais, siluetas en negro de cabalos, bisontes, cervos e outras especies propias da fauna do contorno (mamuts, xabar\u00eds, rinocerontes, elefantes etc.), \u00e1s veces tam\u00e9n gravados na rocha. Nunha primeira etapa os motivos desta pintura emprega formas sinxelas. M\u00e1is adiante o sentido art\u00edstico vaise perfeccionando e as figuras non s\u00f3 se perfilan, sen\u00f3n que tam\u00e9n se decoran no seu interior cun profundo naturalismo, introducindo variedade crom\u00e1tica, sentido do volume e movemento. As figuras, a\u00ednda que se xustapo\u00f1en sobre a parede, non forman escenas, e case nunca aparece a figura humana. En cambio \u00e9 moi frecuente a aparici\u00f3n de signos e s\u00edmbolos, que se relacionan co car\u00e1cter m\u00e1xico-relixioso que se lles atrib\u00fae a estas manifestaci\u00f3ns art\u00edsticas.\nAs pinturas rupestres levantinas dist\u00ednguense das representaci\u00f3ns m\u00e1xicas de animais da escola franco-cant\u00e1brica polos seus temas, referidos \u00e1 actividade humana: a vida coti\u00e1, a caza, a guerra etc. As representaci\u00f3ns seguen un estilo que tende \u00e1 estilizaci\u00f3n, o cal o aproxima \u00e1 arte rupestre africana.\nOs motivos e materiais das distintas pinturas rupestres do mundo te\u00f1en un parecido entre si, a pesar de teren sido realizadas a miles de quil\u00f3metros de distancia e a miles de anos de diferenza. Os materiais que se usaban eran o carb\u00f3n de le\u00f1a e diferentes terras de cores, aglutinadas con auga ou graxas de animais.\nSignificado.\nConsid\u00e9rase que as pinturas rupestres est\u00e1n relacionadas con rituais m\u00e1xicos ou relixiosos para propiciar a caza, imprescindibles para a alimentaci\u00f3n e a subsistencia. Os primeiros homes tiveron fortemente arraigado un sentido m\u00e1xico co que pretenderon dominar as forzas naturais adversas ou potenciar as favorables. A maxia \u00e9 a forma que ti\u00f1a o home de enfrontarse a esas forzas naturais e po\u00f1elas \u00f3 seu servizo, pois cr\u00eda que posu\u00edndo o s\u00edmbolo ou a representaci\u00f3n das cousas se posu\u00eda a mesma cousa.\nSobre as paredes ou o teito das covas, os artistas prehist\u00f3ricos debuxaban ou pintaban os distintos animais que cazaban. Tam\u00e9n pintaban escenas de significado ritual ou m\u00e1xico como, por exemplo, o rito da fertilidade. Cr\u00edan que representar un bisonte era unha forma de propiciar a s\u00faa caza ou que a representaci\u00f3n dunha muller cuns grandes seos aseguraba a fertilidade."}
{"id": "20793", "revid": "98629", "url": "https://gl.wikipedia.org/wiki?curid=20793", "title": "Gioachino Rossini", "text": "Gioachino Antonio Rossini, nado en Pesaro (Estados Pontificios) o 29 de febreiro de 1792 e finado en Passy (Francia) o 13 de novembro de 1868, foi un compositor musical italiano. Rossini compuxo en total 39 \u00f3peras, destacando especialmente \"Il barbiere di Siviglia\". A s\u00faa primeira \u00f3pera comp\u00faxoa aos 14 anos, e a derradeira, \"Guillerme Tell\" aos 37, despois do cal decidiu retirarse da composici\u00f3n a grande escala, encontr\u00e1ndose no cume da s\u00faa popularidade. Estableceu novos est\u00e1ndares tanto para a \u00f3pera c\u00f3mica como para a seria, se ben tam\u00e9n escribiu numerosas canci\u00f3ns, algunhas pezas de m\u00fasica de c\u00e1mara e piano e algo de m\u00fasica sacra.\nNado en Pesaro de pais m\u00fasicos, seu pai trompetista e a s\u00faa nai cantante, Rossini comezou a compo\u00f1er aos 12 anos e foi educado na escola de m\u00fasica de Bolo\u00f1a. A s\u00faa primeira \u00f3pera representouse en Venecia en 1810 cando ti\u00f1a 18 anos. En 1815, comprometeuse a escribir \u00f3peras e dirixir teatros en N\u00e1poles. No per\u00edodo 1810-1823 escribiu 34 \u00f3peras para a escena italiana que se representaron en Venecia, Mil\u00e1n, Ferrara, N\u00e1poles e outros lugares. Esta produtividade requir\u00eda un enfoque case formulado para alg\u00fans compo\u00f1entes (como as aberturas) e unha certa cantidade de autoempr\u00e9stito. Durante este per\u00edodo produciu as s\u00faas obras m\u00e1is populares, inclu\u00eddas as \u00f3peras c\u00f3micas \"L'italiana in Algeri\", \"Il barbiere di Siviglia\" e \"La Cenerentola\", que levou \u00e1 s\u00faa m\u00e1xima expresi\u00f3n a tradici\u00f3n da \u00f3pera bufa que herdou de mestres como Domenico Cimarosa e Giovanni Paisiello. Tam\u00e9n compuxo obras de \u00f3pera seria como \"Otello\", \"Tancredi\" e \"Semiramide\". Todas estas atraeron admiraci\u00f3n pola s\u00faa innovaci\u00f3n na melod\u00eda, cor harm\u00f3nica e instrumental, e da forma dram\u00e1tica. En 1824, foi contratado pola \u00d3pera de Par\u00eds, para a que produciu unha \u00f3pera para celebrar a coroaci\u00f3n de Carlos X, \"Il viaggio a Reims\" (reutilizada m\u00e1is tarde para a s\u00faa primeira \u00f3pera en franc\u00e9s, \"Le Comte Ory\"), revisi\u00f3ns de d\u00faas das s\u00faas \u00f3peras italianas, \"Le Si\u00e8ge de Corinthe\" e \"Mos\u00e8 in Egitto\", e en 1829 a s\u00faa derradeira \u00f3pera, \"Guillaume Tell\".\nA retirada de Rossini da \u00f3pera durante os \u00faltimos 40 anos da s\u00faa vida nunca foi completamente explicada. Os factores que contribu\u00edron puideron ter sido a s\u00faa mala sa\u00fade, a riqueza que lle achegara o seu \u00e9xito e o xurdimento dunha \"grand op\u00e9ra\" espectacular con compositores como Giacomo Meyerbeer. Dende principios da d\u00e9cada de 1830 ata 1855, cando deixou Par\u00eds e se estableceu en Bolo\u00f1a, Rossini escribiu relativamente pouco. Ao seu regreso a Par\u00eds en 1855 f\u00edxose famoso polos seus sal\u00f3ns musicais dos s\u00e1bados, aos que asist\u00edan regularmente m\u00fasicos e personalidades dos c\u00edrculos art\u00edsticos e de moda de Par\u00eds, para os que escribiu as entretidas pezas \"P\u00e9ch\u00e9s de vieillesse\". Entre os convidados inclu\u00edronse a Franz Liszt, Anton Rubinstein, Giuseppe Verdi, Meyerbeer e Joseph Joachim. A \u00faltima gran composici\u00f3n de Rossini foi a s\u00faa \"Petite Messe Solennelle\" de 1863.\nA segunda paix\u00f3n de Rossini foi a gastronom\u00eda onde deixou o seu nome a alg\u00fans pratos, dos que posiblemente o m\u00e1is co\u00f1ecido sexa os canel\u00f3ns Rossini, receita que recolleu o seu amigo Marie-Antoine Car\u00eame.\nTraxectoria.\nInfancia.\nGioachino Antonio Rossini naceu o 29 de febreiro de 1792 en Pesaro, unha cidade na costa adri\u00e1tica de Italia que daquela formaba parte dos Estados Pontificios. Foi o \u00fanico fillo de Giuseppe Rossini, trompetista e trompista, e a s\u00faa esposa Anna, de solteira Guidarini, costureira de profesi\u00f3n e filla dun panadeiro. Giuseppe Rossini era encantador, mais impetuoso e irresponsable. A carga de manter a familia e criar o neno recaeu principalmente en Anna, con algo de axuda da s\u00faa nai e da s\u00faa sogra. Stendhal, quen publicou unha colorida biograf\u00eda de Rossini en 1824, escribiu:\nGiuseppe, co\u00f1ecido como \"Vivazza\" (vivaz), foi encarcerado canto menos d\u00faas veces: primeiro, en 1790, por insubordinaci\u00f3n \u00e1s autoridades locais nunha disputa sobre o seu emprego como trompetista da cidade; e, en 1799 e 1800, polo seu activismo republicano e o apoio das tropas de Napole\u00f3n contra os benfeitores austr\u00edacos do papa. En 1798, cando Rossini ti\u00f1a seis anos, a s\u00faa nai comezou unha carreira como cantante profesional de \u00f3pera c\u00f3mica e durante pouco m\u00e1is dunha d\u00e9cada tivo un \u00e9xito considerable en cidades como Trieste e Bolo\u00f1a, antes de que a s\u00faa inexperta voz comezase a fallar.\nEn 1802, a familia trasladouse a Lugo, preto de R\u00e1vena, onde Rossini recibiu unha educaci\u00f3n b\u00e1sica en italiano, lat\u00edn e aritm\u00e9tica, ademais de m\u00fasica. Estudou trompa con seu pai e outra m\u00fasica cun sacerdote, Giuseppe Malerbe, cuxa extensa biblioteca conti\u00f1a obras de Joseph Haydn e Wolfgang Amadeus Mozart, ambos pouco co\u00f1ecidos en Italia nese momento, mais inspiradores para o mozo Rossini. Aprendeu r\u00e1pido e, aos doce anos, compuxera un conxunto de seis sonatas para catro instrumentos de corda, que foron interpretadas baixo a tutela dun mecenas rico en 1804. Dous anos m\u00e1is tarde, admit\u00edrono no recentemente inaugurado Liceo Musicale de Bolo\u00f1a, baixo a tutela do sacerdote Stanislao Mattei, onde inicialmente estudou canto, violonchelo e piano, e pouco despois uniuse \u00e1 clase de composici\u00f3n. Escribiu algunhas obras substanciais mentres era estudante, inclu\u00edda unha misa e unha cantata, e despois de dous anos invit\u00e1rono a continuar os seus estudos. Rexeitou a oferta: o estrito r\u00e9xime acad\u00e9mico do Liceo proporcion\u00e1ralle unha s\u00f3lida t\u00e9cnica compositiva, mais como afirma o seu bi\u00f3grafo Richard Osborne, \u00abo seu instinto de continuar a s\u00faa educaci\u00f3n no mundo real finalmente afirmouse\u00bb.\nMentres a\u00ednda estaba no Liceo, Rossini actuara en p\u00fablico como cantante e traballara en teatros como \"r\u00e9p\u00e9titeur\" e solista de teclado. En 1810, a petici\u00f3n do popular tenor Domenico Mombelli, escribiu a s\u00faa primeira partitura oper\u00edstica, un drama oper\u00edstico serio en dous actos, \"Demetrio e Polibio\", con libreto da esposa de Mombelli. Representouse publicamente en 1812, despois dos primeiros \u00e9xitos do compositor. Rossini e os seus pais chegaron \u00e1 conclusi\u00f3n de que o seu futuro estaba na composici\u00f3n de \u00f3peras. O principal centro oper\u00edstico do nordeste de Italia era Venecia, e baixo a tutela do compositor Giovanni Morandi, amigo da familia, mudouse al\u00ed a finais de 1810, cando ti\u00f1a dezaoito anos.\nPrimeiras \u00f3peras (1810-1815).\nA primeira \u00f3pera de Rossini que se representou foi \"La cambiale di matrimonio\", unha comedia nun s\u00f3 acto, presentada no pequeno Teatro San Mois\u00e8 en novembro de 1810. A peza foi un grande \u00e9xito e Rossini recibiu o que daquela lle pareceu unha considerable suma: \u00abcorenta escudos, unha cantidade que nunca vira xunta\u00bb. M\u00e1is tarde, describiu o San Mois\u00e8 como un teatro ideal para un mozo compositor que aprende o seu oficio \u2014\u00abtodo tend\u00eda a facilitar o debut dun compositor novato\u00bb: non ti\u00f1a coro, e unha pequena compa\u00f1\u00eda de protagonistas; o seu repertorio principal consist\u00eda en \u00f3peras c\u00f3micas nun acto (farsas), escenificadas con escenograf\u00edas modestas e ensaios m\u00ednimos. Seguiu o \u00e9xito da s\u00faa primeira peza con tres farsas m\u00e1is para a casa: \"L'inganno felice\" (1812), \"La scala di seta\" (1812) e \"Il signor Bruschino\" (1813).\nMantivo os seus v\u00ednculos con Bolo\u00f1a, onde en 1811 tivo \u00e9xito ao dirixir \"Die Jahreszeiten\" (en galego \"As estaci\u00f3ns\") de Haydn e un fracaso coa s\u00faa primeira \u00f3pera de longa duraci\u00f3n, \"L'equivoco stravagante\". Tam\u00e9n traballou para teatros de \u00f3pera en Ferrara e Roma. A mediados de 1812, recibiu un encargo de La Scala de Mil\u00e1n onde a s\u00faa comedia en dous actos \"La pietra del paragone\" tivo cincuenta e tres funci\u00f3ns, un percorrido considerable para a \u00e9poca, que non s\u00f3 lle trouxo beneficios econ\u00f3micos, sen\u00f3n tam\u00e9n a exenci\u00f3n do servizo militar e o t\u00edtulo de \"maestro di cartello\" (un compositor cuxo nome en carteis publicitarios garant\u00eda un teatro cheo). O ano seguinte, a s\u00faa primeira \u00f3pera seria, \"Tancredi\", obtivo bos resultados en La Fenice de Venecia e mesmo mellores en Ferrara, cun final tr\u00e1xico reescrito. O \u00e9xito de \"Tancredi\" fixo que o nome de Rossini fose co\u00f1ecido internacionalmente; seguiron produci\u00f3ns da \u00f3pera en Londres (1820) e Nova York (1825). \u00c1s poucas semanas de \"Tancredi\", Rossini tivo outro \u00e9xito coa s\u00faa comedia \"L'italiana in Algeri\", composta apresuradamente e estreada en maio de 1813.\n1814 foi un ano menos notable para o compositor en ascenso, nin \"Il turco in Italia\" nin \"Sigismondo\" compraceron o p\u00fablico milan\u00e9s nin veneciano, respectivamente. 1815 marcou unha etapa importante na s\u00faa carreira. En maio trasladouse a N\u00e1poles, para asumir o cargo de director de m\u00fasica dos teatros reais. Entre estes inclu\u00edase o Teatro San Carlo, o teatro de \u00f3pera m\u00e1is importante da cidade. O seu xerente, Domenico Barbaja, \u00eda ser unha influencia importante na carreira do compositor al\u00ed.\nN\u00e1poles e \"Il barbiere\" (1815-1820).\nO establecemento musical de N\u00e1poles non lle deu a benvida de inmediato a Rossini, que foi visto como un intruso nas s\u00faas prezadas tradici\u00f3ns oper\u00edsticas. A cidade fora unha vez a capital oper\u00edstica de Europa; a memoria de Domenico Cimarosa era venerada e Giovanni Paisiello a\u00ednda viv\u00eda, mais non hab\u00eda compositores locais de ning\u00fan talle que os seguisen, e Rossini axi\u00f1a ga\u00f1ouse o p\u00fablico e a cr\u00edtica. A s\u00faa primeira obra para San Carlo, \"Elisabetta, regina d'Inghilterra\" foi un \"dramma per musica\" en dous actos, no que reutilizou partes substanciais das s\u00faas obras anteriores, desco\u00f1ecidas para o p\u00fablico local. Os expertos Philip Gossett e Patricia Brauner escriben: \"\u00c9 coma se Rossini quixese presentarse ao p\u00fablico napolitano ofrecendo unha selecci\u00f3n da mellor m\u00fasica de \u00f3peras que \u00e9 pouco probable que se reviva en N\u00e1poles\". A nova \u00f3pera foi recibida con tremendo entusiasmo, do mesmo xeito que a estrea napolitana de \"L'italiana in Algeri\", e a posici\u00f3n do compositor na cidade estivo asegurada.\nPor primeira vez, puido escribir regularmente para unha compa\u00f1\u00eda residente de cantantes de primeiro nivel e unha excelente orquestra, con ensaios axeitados e horarios que fac\u00edan innecesario compo\u00f1er con pr\u00e9sa para cumprir cos prazos. Entre 1815 e 1822, compuxo dezaoito \u00f3peras m\u00e1is: nove para N\u00e1poles e nove para teatros de \u00f3pera noutras cidades. En 1816, para o Teatro Argentina de Roma e con libreto de Cesare Sterbini, compuxo a \u00f3pera que se converter\u00eda na s\u00faa m\u00e1is co\u00f1ecida: \"Il barbiere di Siviglia\". Xa exist\u00eda unha \u00f3pera popular dese t\u00edtulo escrita por Paisiello e a versi\u00f3n de Rossini recibiu orixinalmente o mesmo t\u00edtulo que o seu heroe, \"Almaviva\". A pesar dunha noite de estrea infrutuosa, con contratempos no escenario e moitas persoas da audiencia a favor de Paisiello e en contra de Rossini, a \u00f3pera converteuse rapidamente nun \u00e9xito, e no momento da s\u00faa primeira reposici\u00f3n, en Bolo\u00f1a, uns meses despois, foi facturada polo seu actual t\u00edtulo e axi\u00f1a eclipsou a obra de Paisiello.\nAs \u00f3peras de Rossini para o Teatro San Carlo foron pezas substanciais, principalmente serias. O seu \"Otello\" (1816) provocou que Lord Byron escribise: \"Estiveron crucificando a \"Otello\" nunha \u00f3pera: boa m\u00fasica, pero l\u00fagubre \u2014 mais en canto \u00e1s palabras!\". Non obstante, a peza demostrou ser popular en xeral e mant\u00edvose no escenario en frecuentes novas montaxes ata que foi eclipsada pola versi\u00f3n de Giuseppe Verdi, sete d\u00e9cadas despois. Entre as s\u00faas outras obras para a casa enc\u00f3ntranse \"Mos\u00e8 in Egitto\" (1818), baseada na historia b\u00edblica de Mois\u00e9s e O \u00c9xodo de Exipto, e \"La donna del lago\" (1819), baseada no poema hom\u00f3nimo de Walter Scott. Para La Scala escribiu a \u00f3pera semiseria \"La gazza ladra\" (1817) e para Roma a s\u00faa versi\u00f3n do conto de Cincenta, \"La Cenerentola\" (1817). En 1817, tivo lugar a primeira representaci\u00f3n dunha das s\u00faas \u00f3peras (\"L'italiana\") no Th\u00e9\u00e2tre-italien de Par\u00eds, cuxo \u00e9xito levou a que outras das s\u00faas \u00f3peras se representasen al\u00ed e, finalmente, ao seu contrato en Par\u00eds de 1824 a 1830.\nRossini mantivo a s\u00faa vida persoal o m\u00e1is privada posible, mais era co\u00f1ecido pola s\u00faa propensi\u00f3n polas cantantes das compa\u00f1\u00edas coas que traballaba. Entre as s\u00faas amantes nos seus primeiros anos estiveron Ester Mombelli (a filla de Domenico) e Marietta Marcolini da compa\u00f1\u00eda de Bolo\u00f1a. Con moito, a m\u00e1is importante destas relaci\u00f3ns, tanto persoais como profesionais, foi con Isabella Colbran, \"prima donna\" do Teatro San Carlo (e antiga amante de Barbaia). Rossini escoit\u00e1raa cantar en Bolo\u00f1a en 1807 e, cando se mudou a N\u00e1poles, escribiu unha sucesi\u00f3n de papeis importantes para ela nas s\u00faas \u00f3peras.\nViena e Londres (1820-1824).\nA principios da d\u00e9cada de 1820, Rossini comezaba a cansarse de N\u00e1poles. O fracaso da s\u00faa traxedia oper\u00edstica \"Ermione\" o ano anterior convenceuno de que o p\u00fablico napolitano e el estaban fartos o un do outro. Unha insurrecci\u00f3n en N\u00e1poles contra a monarqu\u00eda, a\u00ednda que rapidamente sufocada, inquedouno. Cando Barbaja asinou un contrato para levar a compa\u00f1\u00eda a Viena, o compositor aledouse de unirse a eles, mais non lle revelou a Barbaja que non ti\u00f1a intenci\u00f3n de regresar a N\u00e1poles despois. Viaxou con Colbran, en marzo de 1822, interrompendo a s\u00faa viaxe en Bolo\u00f1a, onde casaron en presenza de seus pais nunha pequena igrexa en Castenaso a poucos quil\u00f3metros da cidade. A noiva ti\u00f1a trinta e sete anos, o noivo trinta.\nEn Viena, Rossini recibiu unha benvida de heroe. Os seus bi\u00f3grafos descr\u00edbeno como \"entusiasmo febril sen precedentes\", \"febre por Rossini\" e \u00abcase histeria\u00bb. Ao autoritario chanceler do Imperio austr\u00edaco, Klemens von Metternich, gustoulle a s\u00faa m\u00fasica e considerouna libre de todas as posibles asociaci\u00f3ns revolucionarias ou republicanas. Polo tanto, estivo disposto a permitir que a compa\u00f1\u00eda San Carlo interpretase as \u00f3peras do compositor. Nunha tempada de tres meses tocaron seis delas, ante un p\u00fablico tan entusiasta que o asistente de Beethoven, Anton Schindler, p describiu como \"unha orx\u00eda id\u00f3latra\".\nMentres estaba en Viena, escoitou a sinfon\u00eda \"Eroica\" de Beethoven e sentiuse tan conmovido que decidiu co\u00f1ecer o solitario compositor. Finalmente, logrou facelo e logo describiu o encontro a moitas persoas, inclu\u00eddos Eduard Hanslick e Richard Wagner. Lembrou que, a\u00ednda que a conversaci\u00f3n se viu obstaculizada pola xordeira de Beethoven e a ignorancia de Rossini do alem\u00e1n, Beethoven deixou en claro que pensaba que o talento de Rossini non era para a \u00f3pera seria e que \"sobre todo\" deber\u00eda \"facer m\u00e1is \"Barbiere\"\" (Barbeiros).\nDespois da tempada de Viena, Rossini regresou a Castenaso para traballar co seu libretista, Gaetano Rossi, en \"Semiramide\", encargada por La Fenice. Estreouse en febreiro de 1823, a s\u00faa \u00faltima obra para o teatro italiano. Colbran protagonizouna, mais era evidente para todos que a s\u00faa voz estaba en serio declive, e \"Semiramide\" terminou coa s\u00faa carreira en Italia. A obra sobreviviu a esa gran desvantaxe e entrou no repertorio oper\u00edstico internacional e mant\u00edvose popular durante todo o s\u00e9culo XIX. En palabras de Richard Osborne, levou \"a carreira italiana [de Rossini] a un final espectacular\".\nEn novembro de 1823, Rossini e Colbran partiron cara a Londres, onde se lles ofrecera un lucrativo contrato. Detiv\u00e9ronse durante catro semanas en Par\u00eds. A\u00ednda que non foi tan aclamado polos parisienses como o fora en Viena, tivo unha recepci\u00f3n excepcionalmente acolledora por parte do establecemento musical e do p\u00fablico. Cando asistiu a unha actuaci\u00f3n de \"Il barbiere\" no Th\u00e9\u00e2tre-italien, os m\u00fasicos aplaud\u00edrono, arrastr\u00e1rono ao escenario e acompa\u00f1\u00e1rono cunha serenata. Ofreceuse un banquete para el e a s\u00faa esposa, ao que asistiron importantes compositores e artistas franceses, e encontrou agradable o clima cultural da cidade.\nUnha vez no Reino Unido, o rei Xurxo IV recibiu e valorou a Rossini, a\u00ednda que o compositor xa non estaba impresionado pola realeza e a aristocracia. Rossini e Colbran firmaran contratos para unha tempada de \u00f3pera no King's Theatre de Haymarket. As s\u00faas deficiencias vocais eran un serio problema e retirouse de mala gana da actuaci\u00f3n. A opini\u00f3n p\u00fablica non mellorou polo feito de que Rossini non proporcionase unha nova \u00f3pera, como prometera. O \"impresario\", Vincenzo Benelli, incumpriu o seu contrato co compositor, mais isto non o souberon a prensa nin o p\u00fablico de Londres, quen culparon a Rossini.\nNunha biograf\u00eda do compositor de 2003, Gaia Servadio comenta que Rossini e o Reino Unido non foron feitos o un para o outro. Estaba prostrado polo cruzamento do Canal e era pouco probable que se entusiasmase co clima ou a coci\u00f1a inglesa. A\u00ednda que a s\u00faa estad\u00eda en Londres foi economicamente gratificante, \u2014a prensa brit\u00e1nica informou con desaprobaci\u00f3n que ga\u00f1ara m\u00e1is de 30\u00a0000 libras\u2014 estaba feliz de asinar un contrato na embaixada francesa en Londres para regresar a Par\u00eds, onde se sentira moito m\u00e1is na casa.\nPar\u00eds e \u00faltimas \u00f3peras (1824-1829).\nO novo e altamente remunerado contrato de Rossini co goberno franc\u00e9s negociouse baixo o reinado de Lu\u00eds XVIII, quen morreu en setembro de 1824, pouco despois da chegada do compositor a Par\u00eds. Acordouse que o compositor producir\u00eda unha \"grand op\u00e9ra\" para a Acad\u00e9mie Royale de Musique e unha \u00f3pera bufa ou unha \"\u00f3pera semiseria\" para o Th\u00e9\u00e2tre-italien. Tam\u00e9n \u00eda axudar a dirixir o \u00faltimo teatro e revisar unha das s\u00faas primeiras obras para unha nova montaxe al\u00ed. A morte do rei e o ascenso de Carlos X ao trono mudaron os seus planos e a s\u00faa primeira obra nova para Par\u00eds foi \"Il viaggio a Reims\", un entretemento oper\u00edstico ofrecido en xu\u00f1o de 1825 para celebrar a coroaci\u00f3n do rei. Foi a \u00faltima \u00f3pera de Rossini con libreto italiano. Permitiu s\u00f3 catro representaci\u00f3ns da peza, coa intenci\u00f3n de reutilizar o mellor da m\u00fasica nunha \u00f3pera menos ef\u00e9mera. Aproximadamente a metade da partitura de \"Le comte Ory\" (1828) prov\u00e9n da obra anterior.\nA xubilaci\u00f3n forzada de Colbran puxo a proba o matrimonio dos Rossini, deix\u00e1ndoa desocupada mentres el continuaba a ser o centro de atenci\u00f3n musical e constantemente solicitado. Consolouse co que Servadio describe como \"un novo placer nas compras\". Para Rossini, Par\u00eds ofrec\u00eda continuas delicias gourmet e comezou a aparecer a s\u00faa forma cada vez m\u00e1is oronda.\nA primeira das catro \u00f3peras que Rossini escribiu con libretos franceses foron \"Le si\u00e8ge de Corinthe\" (1826) e \"Mo\u00efse et Pharaon\" (1827). Ambas foron reelaboraci\u00f3ns substanciais de pezas escritas para N\u00e1poles: \"Maometto II\" e \"Mos\u00e8 in Egitto\". Tivo moito coidado antes de comezar a traballar na primeira, xa que aprendeu a falar franc\u00e9s e familiarizouse coas formas oper\u00edsticas tradicionais francesas de declamar o idioma. Ademais de deixar caer parte da m\u00fasica orixinal que ti\u00f1a un estilo ornamentado pasado de moda en Par\u00eds, acomodouse \u00e1s preferencias locais ao agregar bailes, n\u00fameros de himnos e un papel m\u00e1is importante para o coro.\nA s\u00faa nai morreu en 1827. Adic\u00e1rase a ela e sentiu profundamente a s\u00faa perda. Ela e Colbran nunca se levaran bien e Servadio suxire que despois da morte de Anna, Rossini sentiu resentimento cara \u00e1 muller sobrevivente na s\u00faa vida.\nEn 1828, Rossini escribiu \"Le comte Ory\", a s\u00faa \u00fanica \u00f3pera c\u00f3mica en franc\u00e9s. A s\u00faa determinaci\u00f3n de reempregar a m\u00fasica de \"Il viaggio a Reims\" causou problemas aos seus libretistas, que tiveron que adaptar a s\u00faa trama orixinal e escribir palabras en franc\u00e9s para que encaixasen cos n\u00fameros italianos existentes, mais a \u00f3pera foi un \u00e9xito e viuse en Londres aos seis meses da estrea en Par\u00eds, e en Nova York en 1831. Ao ano seguinte, Rossini escribiu a s\u00faa longamente esperada \"grand op\u00e9ra\" francesa, \"Guillaume Tell\", baseada na obra de 1804 de Friedrich Schiller que se inspiraba na lenda de Guillerme Tell.\nXubilaci\u00f3n anticipada (1830-1855).\n\"Guillaume Tell\" tivo unha boa recepci\u00f3n. A orquestra e os cantantes reun\u00edronse f\u00f3ra da casa de Rossini logo da estrea e realizaron o emocionante final do segundo acto na s\u00faa honra. O xornal \"Le Globe\" comentou que comenzara unha nova era da m\u00fasica. Gaetano Donizetti comentou que os primeiros e \u00faltimos actos da \u00f3pera os escribira Rossini, mais o acto intermedio escrib\u00edrao Deus. A obra foi un \u00e9xito incuestionable, sen ser un grande \u00e9xito; o p\u00fablico tardou un pouco en asimilala e alg\u00fans cantantes encontr\u00e1rona demasiado esixente. Con todo, foi producida no estranxeiro poucos meses despois da estrea e non hab\u00eda sospeitas de que ser\u00eda a \u00faltima \u00f3pera do compositor.\nXunto con \"Semiramide\", \"Guillaume Tell\" \u00e9 a \u00f3pera m\u00e1is longa de Rossini, con tres horas e corenta e cinco minutos, e o esforzo de compo\u00f1ela deixouno exhausto. A\u00ednda que ao cabo dun ano estaba planeando un tratamento oper\u00edstico da historia de \"Fausto\", os acontecementos e a mala sa\u00fade apoder\u00e1ronse del. Despois da inauguraci\u00f3n de \"Guillaume Tell\", os Rossini abandonaran Par\u00eds e alox\u00e1banse en Castenaso. Ao cabo dun ano, os acontecementos de Par\u00eds fixeron que Rossini se apresurase a regresar. Carlos X foi derrocado nunha revoluci\u00f3n en xullo de 1830 e a nova administraci\u00f3n, encabezada por Lu\u00eds Filipe I, anunciou recortes radicais no gasto p\u00fablico. Entre os recortes estaba a anualidade vitalicia de Rossini, ga\u00f1ada despois de duras negociaci\u00f3ns co r\u00e9xime anterior. Tentar restaurar a anualidade foi un dos motivos do compositor para regresar. A outra era estar coa s\u00faa nova amante, Olympe P\u00e9lissier. Deixou a Colbran en Castenaso e ela nunca regresou a Par\u00eds nin volveron vivir xuntos.\nOs motivos da s\u00faa retirada da \u00f3pera t\u00e9\u00f1ense discutido continuamente durante a s\u00faa vida e dende ent\u00f3n. Alg\u00fans supuxeron que aos trinta e sete anos e cunha sa\u00fade variable, ter negociado unha anualidade considerable co goberno franc\u00e9s e ter escrito trinta e nove \u00f3peras, simplemente planeaba retirarse e cumprir con ese plan. Nun estudo do compositor de 1934, o cr\u00edtico Francis Toye acu\u00f1ou a frase \"A Gran Renuncia\" e cualificou a xubilaci\u00f3n de Rossini como un \"fen\u00f3meno \u00fanico na historia da m\u00fasica e dif\u00edcil de igualar en toda a historia da arte\": \"Hai alg\u00fan outro artista que as\u00ed deliberadamente, na flor da vida, te\u00f1a renunciado a esa forma de produci\u00f3n art\u00edstica que o fixera famoso en todo o mundo civilizado?\". O poeta Heinrich Heine comparou o retiro de Rossini co de William Shakespeare da escritura: dous xenios que reco\u00f1ecen cando lograran o insuperable e non buscan seguilo. Outros, ent\u00f3n e m\u00e1is tarde, suxeriron que Rossini se retirara debido ao resentimento polos \u00e9xitos de Giacomo Meyerbeer e Fromental Hal\u00e9vy no x\u00e9nero da grande \u00f3pera. Os expertos moderno en Rossini xeralmente descartaron tales teor\u00edas, sostendo que o compositor non ti\u00f1a intenci\u00f3n de renunciar \u00e1 composici\u00f3n oper\u00edstica e que as circunstancias, m\u00e1is que a elecci\u00f3n persoal, fixeron de \"Guillaume Tell\" a s\u00faa \u00faltima \u00f3pera. Gossett e Richard Osborne suxiren que a enfermidade puido ser un factor importante na s\u00faa xubilaci\u00f3n. Aproximadamente dende ese momento, Rossini ti\u00f1a mala sa\u00fade intermitente, tanto f\u00edsica como mental. Contraera gonorrea en anos anteriores, o que m\u00e1is tarde provocou efectos secundarios dolorosos, dende uretrite ata artrite; sufr\u00eda episodios de depresi\u00f3n debilitante, que os comentaristas te\u00f1en relacionado con varias causas posibles: ciclotimia ou trastorno bipolar, ou reacci\u00f3n \u00e1 morte da s\u00faa nai.\nRossini compuxo pouco durante os seguintes vinte e cinco anos posteriores a \"Guillaume Tell\", a\u00ednda que Gossett comenta que as s\u00faas relativamente poucas composici\u00f3ns das d\u00e9cadas de 1830 e 1840 non amosan decadencia na inspiraci\u00f3n musical. Incl\u00faen as \"Soir\u00e9es musicales\" (1830-1835: un conxunto de doce canci\u00f3ns para voces solistas ou d\u00fao e piano) e o seu \"Stabat Mater\" (comezado en 1831 e terminado en 1841). Despois de ga\u00f1ar a s\u00faa pelexa co goberno pola s\u00faa anualidade en 1835, Rossini deixou Par\u00eds e estableceuse en Bolo\u00f1a. O seu regreso a Par\u00eds en 1843 para recibir tratamento m\u00e9dico por parte de Jean Civiale espertou a esperanza de que puidese producir unha nova \"grand op\u00e9ra\": rumore\u00e1base que Eug\u00e8ne Scribe estaba prepar\u00e1ndolle un libreto sobre Xoana de Arco. A \u00d3pera de Par\u00eds moveuse para presentar unha versi\u00f3n francesa de \"Otello\" en 1844 que tam\u00e9n inclu\u00eda material dalgunhas das \u00f3peras anteriores do compositor. Non est\u00e1 claro ata que punto, se \u00e9 que o fixo, Rossini estivo involucrado nesta produci\u00f3n, que finalmente tivo un mal recibimento. M\u00e1is controvertida foi a \u00f3pera pastiche \"Robert Bruce\" (1846), na que o compositor, daquela de regreso en Bolo\u00f1a, cooperou estreitamente seleccionando m\u00fasica das s\u00faas \u00f3peras pasadas que a\u00ednda non se representaran en Par\u00eds, en particular \"La donna del lago\". A \u00d3pera de Par\u00eds buscou presentar \"Robert Bruce\" como unha nova \u00f3pera de Rossini. Mais, a\u00ednda que \"Otello\" poder\u00eda canto menos pretender ser xenu\u00edna, can\u00f3nica, Rossini, o historiador Mark Everist sinala que os detractores argumentaron que \"Robert Bruce\" era simplemente \"produtos falsos e dunha \u00e9poca pasada\"; cita a Th\u00e9ophile Gautier lamentando que \"a falta de unidade poder\u00eda ser enmascarada por unha interpretaci\u00f3n superior; lamentablemente, a tradici\u00f3n da m\u00fasica de Rossini perdeuse na \u00d3pera hai moito tempo\u00bb.\nO per\u00edodo posterior a 1835 viu a separaci\u00f3n formal de Rossini da s\u00faa esposa, que permaneceu en Castenaso (1837), e a morte de seu pai aos oitenta anos (1839). En 1845, Colbran enfermou gravemente e en setembro Rossini visitouna; un mes despois morreu. O ano seguinte, Rossini e P\u00e9lissier casaron en Bolo\u00f1a. Os acontecementos do Ano das Revoluci\u00f3ns en 1848 lev\u00e1rono a afastarse da \u00e1rea de Bolo\u00f1a, onde se sent\u00eda ameazado pola insurrecci\u00f3n, e estableceuse en Florencia, onde permaneceu ata 1855.\nA principios da d\u00e9cada de 1850, a s\u00faa sa\u00fade f\u00edsica e mental deterior\u00e1rase ata o punto en que a s\u00faa esposa e amigos tem\u00edan pola s\u00faa cordura ou pola s\u00faa vida. A mediados da d\u00e9cada, estaba claro que necesitaba regresar a Par\u00eds para recibir a atenci\u00f3n m\u00e9dica m\u00e1is avanzada dispo\u00f1ible nese momento. En abril de 1855, os Rossini partiron para a s\u00faa \u00faltima viaxe dende Italia a Francia. Regresou a Par\u00eds aos sesenta e tres anos e converteuno no seu fogar para o resto da s\u00faa vida.\n\u00daltimos anos (1855-1868).\nGossett observa que, a\u00ednda que o relato da vida de Rossini entre 1830 e 1855 resulta deprimente, \"non \u00e9 esaxerado dicir que, en Par\u00eds, Rossini volveu \u00e1 vida\". Recuperou a sa\u00fade e a ledicia de vivir. Unha vez establecido na cidade, mantivo d\u00faas vivendas: un piso na rue de la Chauss\u00e9e-d'Antin, unha elegante zona central, e unha vila neocl\u00e1sica constru\u00edda para el en Passy, un municipio agora absorbido pola cidade, pero daquela semirrural. El e a s\u00faa esposa estableceron un sal\u00f3n que se fixo famoso internacionalmente. A primeira das s\u00faas reuni\u00f3ns do s\u00e1bado pola noite: as \"samedi soirs\", celebrouse en decembro de 1858, e a \u00faltima, dous meses antes da s\u00faa morte en 1868.\nRossini comezou a compo\u00f1er de novo. A m\u00fasica da s\u00faa \u00faltima d\u00e9cada non estaba xeralmente destinada \u00e1 interpretaci\u00f3n p\u00fablica e non adoitaba po\u00f1er datas de composici\u00f3n nos manuscritos. En consecuencia, aos music\u00f3logos tenlles resultado dif\u00edcil dar datas definitivas para as s\u00faas \u00faltimas obras, mais a primeira, ou entre as primeiras, estaba o ciclo de canci\u00f3ns \"Musique anodine\", dedicado \u00e1 s\u00faa esposa e presentado a ela en abril de 1857. Para as s\u00faas reuni\u00f3ns semanais nos sal\u00f3ns produciu m\u00e1is de 150 pezas, inclu\u00eddas canci\u00f3ns, pezas para piano solo e obras de c\u00e1mara para moitas combinaci\u00f3ns diferentes de instrumentos. Referiuse a elas como os seus \"P\u00e9ch\u00e9s de vieillesse\" (\"Pecados da vellez\"). Os sal\u00f3ns lev\u00e1ronse a cabo tanto en Beau S\u00e9jour \u2014a vila de Passy\u2014 como, en inverno, no piso de Par\u00eds. Estas reuni\u00f3ns eran unha caracter\u00edstica habitual da vida parisiense (o escritor James Penrose observou que as persoas ben conectadas pod\u00edan asistir facilmente a diferentes sal\u00f3ns case todas as noites da semana), mais as \"samedi soirs\" dos Rossini convert\u00e9ronse rapidamente nas m\u00e1is solicitadas: \"unha invitaci\u00f3n era o premio social m\u00e1is alto da cidade\". A m\u00fasica, coidadosamente elixida por Rossini, non era s\u00f3 s\u00faa, sen\u00f3n que inclu\u00eda obras de Giovanni Battista Pergolesi, Joseph Haydn e Wolfgang Amadeus Mozart, e pezas modernas dalg\u00fans dos seus convidados. Entre os compositores que asistiron aos sal\u00f3ns e, \u00e1s veces, actuaron, estaban Daniel Auber, Charles Gounod, Franz Liszt, Ant\u00f3n Rubinstein, Giacomo Meyerbeer e Giuseppe Verdi. A Rossini gust\u00e1balle chamarse a si mesmo un pianista de cuarta clase, mais os moitos pianistas famosos que asistiron \u00e1s veladas das \"samedi soirs\" quedaron deslumbrados pola su interpretaci\u00f3n. Violinistas como Pablo Sarasate e Joseph Joachim, e os principais cantantes do momento eran convidados habituais. En 1860, Richard Wagner visitou a Rossini a trav\u00e9s dunha presentaci\u00f3n do amigo de Rossini, Edmond Michotte, quen uns corenta e cinco anos m\u00e1is tarde escribiu o seu relato da xenial conversa entre os dous compositores.\nUnha das poucas obras tard\u00edas de Rossini destinadas a ser publicadas foi a s\u00faa \"Petite Messe Solennelle\", estreada en 1864. No mesmo ano, Napole\u00f3n III nomeouno grande oficial da Lexi\u00f3n de Honor.\nLogo dunha breve enfermidade e unha operaci\u00f3n infrutuosa para tratar o cancro colorrectal, Rossini faleceu en Passy o 13 de novembro de 1868 \u00e1 idade de setenta e seis anos. Deixou a Olympe un interese vitalicio na s\u00faa propiedade, que logo da morte desta, dez anos m\u00e1is tarde, pasou ao concello de Pesaro para o establecemento dun Liceo Musicale, e financiou unha casa para cantantes de \u00f3pera xubilados en Par\u00eds. Despois dun funeral ao que asistiron m\u00e1is de catro mil persoas na igrexa da Santa Trindade de Par\u00eds e no que se entoou a pregaria do seu \"Mos\u00e8 in Egitto\", o corpo de Rossini foi enterrado no cemiterio do P\u00e8re-Lachaise. En 1887, os seus restos foron trasladados \u00e1 bas\u00edlica da Santa Cruz de Florencia.\nObra.\n\u00abO c\u00f3digo Rossini\u00bb.\nO escritor Julian Budden, tomando nota das f\u00f3rmulas adoptadas dende o principio por Rossini na s\u00faa carreira e seguidas constantemente por el a partir de ent\u00f3n no que respecta a aberturas, arias, estruturas e conxuntos, chamounas \u00abo c\u00f3digo Rossini\u00bb en referencia ao C\u00f3digo Napole\u00f3n, o sistema establecido polo emperador franc\u00e9s. O estilo xeral do compositor puido ser influenciado m\u00e1is directamente polos franceses: o historiador John Rosselli suxire que o dominio franc\u00e9s en Italia a principios do s\u00e9culo XIX significou que \"a m\u00fasica adquirira novas calidades militares de ataque, ru\u00eddo e velocidade - para ser escoitada en Rossini\". O seu enfoque cara a \u00f3pera viuse inevitablemente moderado polos gustos cambiantes e as demandas do p\u00fablico. A forma \"clasicista\" de Metastasio que apuntalaran a \u00f3pera seria de finais do s\u00e9culo XVIII foron substitu\u00eddas por temas m\u00e1is do gusto da \u00e9poca do Romanticismo, con historias que esix\u00edan unha caracterizaci\u00f3n m\u00e1is forte e unha acci\u00f3n m\u00e1is r\u00e1pida; un compositor precisaba satisfacer estas demandas ou fracasar\u00eda. As estratexias de Rossini responderon a esta realidade. Un enfoque baseado en f\u00f3rmulas era loxisticamente indispensable para a s\u00faa carreira, canto menos ao principio: nos sete anos de 1812 a 1819, escribiu 27 \u00f3peras, frecuentemente con moi pouca antelaci\u00f3n. Para \"La Cenerentola\" (1817), por exemplo, tivo pouco m\u00e1is de tres semanas para escribir a m\u00fasica antes da estrea.\nEstas presi\u00f3ns levaron a outro elemento significativo dos procedementos de composici\u00f3n de Rossini, non inclu\u00eddo no \u00abC\u00f3digo\u00bb de Budden, a saber, a reciclaxe. O compositor transfer\u00eda unha abertura exitosa a \u00f3peras posteriores con frecuencia: as\u00ed, a abertura de \"La pietra del paragone\" empregouse m\u00e1is tarde para a \u00f3pera seria \"Tancredi\" (1813), e (na outra direcci\u00f3n) a abertura de \"Aureliano in Palmira\" (1813) terminou como (e hoxe co\u00f1\u00e9cese as\u00ed) a abertura da comedia \"Il barbiere di Siviglia\". Tam\u00e9n volveu empregar xenerosamente arias e outras secuencias en obras posteriores. Spike Hughes sinala que dos vinte e seis n\u00fameros de \"Eduardo e Cristina\", producida en Venecia en 1817, empreg\u00e1ronse dezanove de obras anteriores. \"O p\u00fablico ... estaba notablemente de bo humor ... e preguntaba con picard\u00eda por que se cambiara o libreto dende a \u00faltima actuaci\u00f3n\". Rossini expresou o seu desgusto cando o editor Giovanni Ricordi publicou unha edici\u00f3n completa das s\u00faas obras na d\u00e9cada de 1850: \"As mesmas pezas encontraranse varias veces, porque pensei que ti\u00f1a dereito a eliminar dos meus fiascos aquelas pezas que parec\u00edan mellores, para rescatalas do naufraxio ... Un fracaso parec\u00eda estar ben e morto, e agora mira que os resucitaron a todos!\u00bb.\nAberturas.\nPhilip Gossett sinala que Rossini \"foi dende o principio un consumado compositor de aberturas\u00bb. A s\u00faa f\u00f3rmula b\u00e1sica para estas mant\u00edvose constante ao longo da s\u00faa carreira: Gossett caracter\u00edzaas como \"movementos de sonata sen secci\u00f3ns de desenvolvemento, xeralmente precedidas dunha introduci\u00f3n lenta\" con \"melod\u00edas claras, ritmos exuberantes [e] estrutura harm\u00f3nica simple\" e un cl\u00edmax \"crescendo\". Richard Taruskin tam\u00e9n sinala que o segundo tema sempre se anuncia nun solo de vento-madeira, cuxo \"ritmo pegadizo\" \"grava un perfil distinto na memoria auditiva\", e que a riqueza e inventiva do seu manexo da orquestra, mesmo nestas primeiras obras, marca o inicio do \"gran florecemento do s\u00e9cuo XIX da orquestraci\u00f3n\".\nArias.\nO manexo de Rossini das arias (e d\u00faos) en estilo cavatina marcou un desenvolvemento do lugar com\u00fan do recitativo e a aria do s\u00e9culo XVIII. En palabras de Rosselli, nas s\u00faas mans \"a aria converteuse nun motor para liberar emoci\u00f3ns\". A s\u00faa estrutura de aria t\u00edpica inclu\u00eda unha introduci\u00f3n l\u00edrica (\"cantabile\") e unha conclusi\u00f3n m\u00e1is intensa e brillante (\"cabaletta\"). Este modelo poder\u00eda adaptarse de varios xeitos para avanzar a trama (en contraposici\u00f3n ao manexo t\u00edpico do s\u00e9culo XVIII que resultaba en que a acci\u00f3n se detivese cando as repetici\u00f3ns requiridas da aria da capo se levaban a cabo). Por exemplo, poder\u00edan estar interrompidas por comentarios doutras personaxes (unha convenci\u00f3n co\u00f1ecida como \"pertichini\"), ou o coro poder\u00eda intervir entre o \"cantabile\" e a \"cabaletta\" para estimular o solista. Se tales desenvolvementos non foron necesariamente un invento de Rossini, el f\u00edxoos seus mediante o experto manexo que fixo deles. Un fito neste contexto \u00e9 a cavatina \u00abDi tanti palpiti\u00bb de \"Tancredi\", que tanto Taruskin como Gossett (entre outros) sinalan como transformadora, \"a aria m\u00e1is famosa que Rossini te\u00f1a escrito\", cunha \"melod\u00eda que parece capturar a beleza mel\u00f3dica e a inocencia caracter\u00edstica da \u00f3pera italiana\u00bb. Ambos os escritores sinalan o toque rossiniano t\u00edpico de evitar unha cadencia \"esperada\" na aria mediante un cambio repentino da tonalidade de inicio de \"fa\" \u00e1 de \"la\" bemol (ver exemplo). Taruskin apunta o xogo de palabras impl\u00edcito, xa que as palabras falan de regresar, mais a m\u00fasica m\u00f3vese nunha nova direcci\u00f3n. A influencia foi duradeira; Gossett sinala como o estilo de \"cabaletta\" rossiniano seguiu conformando a \u00f3pera italiana mesmo ata en \"Aida\" (1871) de Giuseppe Verdi.\nEstrutura.\nTal integraci\u00f3n estrutural das formas da m\u00fasica vocal co desenvolvemento dram\u00e1tico da \u00f3pera significou un cambio radical dende a primac\u00eda metast\u00e1sica da aria. Nas obras de Rossini, as arias solistas ocupan progresivamente unha proporci\u00f3n menor das \u00f3peras, en favor dos d\u00faos (tam\u00e9n tipicamente en formato \"cantabile\"-\"caballetta\") e conxuntos.\nDurante finais do s\u00e9culo XVIII, os creadores da \u00f3pera bufa desenvolveran cada vez m\u00e1is unha integraci\u00f3n dram\u00e1tica dos finais de cada acto. Os finais comezaron a \"estenderse cara atr\u00e1s\" e tomaron unha proporci\u00f3n cada vez maior do acto, tomando a estrutura dunha cadea musical continua, acompa\u00f1ada en todo momento da orquestra, dunha serie de secci\u00f3ns, cada unha delas coas s\u00faas propias caracter\u00edsticas de velocidade e estilo, co que montaban unha escena final clamorosa e vigorosa. Nas s\u00faas \u00f3peras c\u00f3micas, Rossini levou esta t\u00e9cnica ao seu punto m\u00e1ximo e ampliou o seu alcance moito m\u00e1is al\u00f3 dos seus predecesores. Do final do primeiro acto de \"L'italiana in Algeri\", Taruskin escribe que \"percorrendo case un centenar de p\u00e1xinas de partitura vocal nun tempo r\u00e9cord, \u00e9 a dose \u00fanica m\u00e1is concentrada de Rossini que existe\".\nDe maior importancia para a historia da \u00f3pera foi a capacidade de Rossini para facer progresar esta t\u00e9cnica no x\u00e9nero da \u00f3pera seria. Gossett, nunha an\u00e1lise moi detallada do final do primeiro acto de \"Tancredi\", identifica varios elementos na pr\u00e1ctica do compositor. Estes incl\u00faen o contraste de secuencias de acci\u00f3n \"cin\u00e9ticas\", frecuentemente caracterizadas por motivos orquestrais, con expresi\u00f3ns de emoci\u00f3n \"est\u00e1ticas\", a secci\u00f3n \"est\u00e1tica\" final en forma de \"caballetta\", con todas as personaxes un\u00edndose nas cadencias finais. Gossett afirma que \u00e9 \"dende a \u00e9poca de \"Tancredi\" que a \"caballetta\" ... conv\u00e9rtese na secci\u00f3n final obrigatoria de cada unidade musical nas \u00f3peras de Rossini e os seus contempor\u00e1neos\".\nPrimeiras obras.\nCon moi poucas excepci\u00f3ns, todas as composici\u00f3ns de Rossini antes do \"P\u00e9ch\u00e9s de vieillesse\" do seu retiro involucran a voz humana. Con todo, a s\u00faa primeira obra sobrevivente (\u00e1 parte dunha soa canci\u00f3n) \u00e9 un conxunto de sonatas de corda para dous viol\u00edns, violonchelo e contrabaixo, que escribiu aos 12 anos, cando apenas comezara a s\u00faa formaci\u00f3n en composici\u00f3n. Melodiosas e atractivas, indican o afastado que estaba o neno talentoso da influencia dos avances na forma musical desenvolvidos por Wolfgang Amadeus Mozart, Joseph Haydn e Ludwig van Beethoven; o acento est\u00e1 na melod\u00eda \"cantabile\", a cor, a variaci\u00f3n e o virtuosismo m\u00e1is que no desenvolvemento transformacional. Estas calidades tam\u00e9n son evidentes nas primeiras \u00f3peras de Rossini, especialmente nas s\u00faas farsas (farsas dun acto), no canto de nas s\u00faas \u00f3peras serias m\u00e1is formais. Gossett sinala que estas primeiras obras as escribiu nun momento en que \"os mantos depositados de Cimarosa e Paisiello estaban baleiros\": estes foron os primeiros pasos de Rossini, e cada vez m\u00e1is aprezados, ao probalos. O Teatro San Mois\u00e8 de Venecia, onde se representou por primeira vez a s\u00faa farsa, e o Teatro alla Scala de Mil\u00e1n, que estreou a s\u00faa \u00f3pera en dous actos \"La pietra del paragone\" (1812), buscaban obras nesa tradici\u00f3n. Gossett sinala que nestas \u00f3peras \"a personalidade musical de Rossini comezou a tomar forma ... emerxen moitos elementos que permanecen ao longo da s\u00faa carreira\", entre eles \"[un] amor polo son puro, polos ritmos agudos e efectivos\". O efecto infrecuente empregado na abertura de \"Il signor Bruschino\" (1813) despregando arcos de viol\u00edn tocando ritmos nos atr\u00eds, \u00e9 un exemplo de tan enxe\u00f1osa orixinalidade.\nItalia (1813-1823).\nO grande \u00e9xito en Venecia das estreas de \"Tancredi\" e da \u00f3pera c\u00f3mica \"L'italiana in Algeri\" cunhas poucas semanas de diferenza (6 de febreiro de 1813 e 22 de maio de 1813 respectivamente) puxo o selo \u00e1 reputaci\u00f3n de Rossini como o compositor de \u00f3pera en ascenso da s\u00faa xeraci\u00f3n. Dende finais de 1813 ata mediados de 1814 estivo en Mil\u00e1n creando d\u00faas novas \u00f3peras para La Scala, \"Aureliano in Palmira\" e \"Il turco in Italia\". O castrato Giambattista Velluti cantou o papel de Arsace en \"Aureliano\" e foi o \u00faltimo papel de \u00f3pera que o compositor escribiu para un castrato, xa que a norma se converteu no uso de voces de contralto \u2014outro signo de mudanza no gusto oper\u00edstico\u2014. Rumore\u00e1base que a Rossini lle desgustaba a ornamentaci\u00f3n da s\u00faa m\u00fasica por parte de Velluti; mais de feito, ao longo do seu per\u00edodo italiano, ata \"Semiramide\" (1823), as li\u00f1as vocais escritas por Rossini v\u00f3lvense cada vez m\u00e1is floridas e isto atrib\u00faese m\u00e1is apropiadamente ao estilo cambiante do propio compositor.\nO traballo de Rossini en N\u00e1poles contribu\u00edu a este desenvolvemento estil\u00edstico. A cidade, que foi o berce das \u00f3peras de Cimarosa e Paisiello, tardara en reco\u00f1ecer o compositor de Pesaro, mais Domenico Barbaja convidouno en 1815 cun contrato de sete anos para administrar os seus teatros e compo\u00f1er \u00f3peras. Por primeira vez, puido traballar durante un longo per\u00edodo cunha compa\u00f1\u00eda de m\u00fasicos e cantantes, entre eles Isabella Colbran, Andrea Nozzari, Giovanni David e outros, que, como sinala Gossett, \"todos especializados en canto florido\" e \"cuxo talento vocal deixou unha pegada indeleble e non de todo positiva no estilo de Rossini\". As primeiras \u00f3peras de Rossini para N\u00e1poles, \"Elisabetta, regina d'Inghilterra\" e \"La gazzetta\" foron en boa parte recicladas de obras anteriores, mais \"Otello\" (1816) est\u00e1 marcada non s\u00f3 polas s\u00faas virtuosas li\u00f1as vocais, sen\u00f3n polo seu \u00faltimo acto maxistralmente integrado, co seu drama subli\u00f1ado pola melod\u00eda, a orquestraci\u00f3n e a cor tonal. Aqu\u00ed, en opini\u00f3n de Gossett, \"Rossini alcanzou a maior\u00eda de idade como artista dram\u00e1tico\". Ademais comenta:\nA estas alturas, a carreira de Rossini estaba espertando interese en toda Europa. Outros foron a Italia para estudar o renacemento da \u00f3pera italiana e empregaron as s\u00faas lecci\u00f3ns para progresar. Entre eles estaba o berlin\u00e9s Giacomo Meyerbeer que chegou a Italia en 1816, un ano despois do establecemento de Rossini en N\u00e1poles, e viviu e traballou al\u00ed ata que o seguiu a Par\u00eds en 1825. Recurriu a un dos libretistas de Rossini, Gaetano Rossi, para cinco das s\u00faas sete \u00f3peras italianas, que se produciron en Tur\u00edn, Venecia e Mil\u00e1n. Nunha carta a seu irm\u00e1n datada en setembro de 1818, incl\u00fae unha cr\u00edtica detallada de \"Otello\" dende o punto de vista dun observador informado non italiano. \u00c9 mordaz acerca dos pr\u00e9stamos personais nos dous primeiros actos, mais reco\u00f1ece que o terceiro acto \"estableceu tan firmemente a reputaci\u00f3n de Rossini en Venecia que nin sequera mil loucuras poder\u00edan roubarlle. Mais este acto \u00e9 divinamente fermoso, e o que \u00e9 tan estra\u00f1o \u00e9 que [as s\u00faas] belezas ... son descaradamente non rossinianas: recitativos excepcionais, mesmo apaixonados, acompa\u00f1amentos misteriosos, moita cor local\". O contrato de Rossini non lle impediu emprender outros encargos, e antes de \"Otello\", estre\u00e1rase en Roma (febreiro de 1816) \"Il barbiere di Siviglia\", unha gran culminaci\u00f3n da tradici\u00f3n da \u00f3pera bufa. Richard Osborne cataloga as s\u00faas excelencias:\n\u00c1 parte de \"La Cenerentola\" (Roma, 1817) e o \"bosquexo a pluma e tinta\" da farsa \"Adina\" (1818, non representada ata 1826), as outras obras de Rossini durante o seu contrato con N\u00e1poles estaban todas na tradici\u00f3n da \u00f3pera seria. Entre as m\u00e1is notables, todas con papeis virtuosos de canto, encontr\u00e1banse \"Mos\u00e8 in Egitto\" (1818), \"La donna del lago\" (1819), \"Maometto II\" (1820), todas representadas en N\u00e1poles, e \"Semiramide\", a s\u00faa \u00faltima \u00f3pera escrita para Italia, posta en escena en La Fenice de Venecia en 1823. Tanto \"Mos\u00e8\" como \"Maometto\" posteriormente sufrir\u00edan unha reconstruci\u00f3n significativa en Par\u00eds.\nFrancia (1824-1829).\nXa en 1818, Meyerbeer escoitara rumores de que Rossini buscaba un posto lucrativo na \u00d3pera de Par\u00eds: \"Se [as s\u00faas propostas] son aceptadas, ir\u00e1 \u00e1 capital francesa, e talvez experimentaremos cousas curiosas\u00bb. Pasar\u00edan uns seis anos antes de que esta profec\u00eda se fixese realidade.\nEn 1824, Rossini, por contrato co goberno franc\u00e9s, converteuse en director do Th\u00e9\u00e2tre-italien de Par\u00eds, onde presentou a \u00f3pera \"Il crociato in Egitto\" de Meyerbeer e para a que escribiu \"Il viaggio a Reims\" para celebrar a coroaci\u00f3n de Carlos X (1825). Esta foi a s\u00faa \u00faltima \u00f3pera con libreto italiano, e logo reutilizouna para crear a s\u00faa primeira \u00f3pera francesa, \"Le comte Ory\" (1828). Un novo contrato en 1826 significaba que pod\u00eda concentrarse nas produci\u00f3ns da \u00d3pera e, con este fin, revisou substancialmente \"Maometto II\" como \"Le Si\u00e8ge de Corinthe\" (1826) e \"Mos\u00e8\" como \"Mo\u00efse et Pharaon\" (1827). En consonancia co gusto franc\u00e9s, as obras ampli\u00e1ronse (cada unha nun acto), as li\u00f1as vocais das revisi\u00f3ns son menos floridas e realzouse a estrutura dram\u00e1tica, coa proporci\u00f3n de arias reducida. Unha das adici\u00f3ns m\u00e1is chamativas foi o coro ao final do Acto III de \"Mo\u00efse\", cunha repetici\u00f3n \"crescendo\" dunha li\u00f1a de baixo ascendente diat\u00f3nica, subindo primeiro nunha terceira menor, logo nunha terceira maior, en cada aparici\u00f3n, e unha li\u00f1a superior crom\u00e1tica descendente, que despertaba a emoci\u00f3n do p\u00fablico.\nO contrato co goberno requir\u00eda que crease canto menos unha nova \"grand op\u00e9ra\" e Rossini decidiuse pola historia de Guillerme Tell e traballou en estreita colaboraci\u00f3n co libretista \u00c9tienne de Jouy. A historia en particular permitiulle satisfacer \"un interese subxacente nos x\u00e9neros relacionados da m\u00fasica folcl\u00f3rica, pastoral e pintoresca\". Isto queda claro na abertura, que \u00e9 explicitamente program\u00e1tica ao describir o clima, a paisaxe e a acci\u00f3n, e presenta unha versi\u00f3n do \"ranz des vaches\", a chamada do pastor su\u00edzo, que \"sofre unha serie de transformaci\u00f3ns durante a \u00f3pera\" e expresa en opini\u00f3n de Richard Osborne \"algo do car\u00e1cter dun leitmotiv\". En opini\u00f3n do historiador musical Benjamin Walton, Rossini \"satura a obra coa cor local ata tal punto que hai espazo para pouco m\u00e1is\". As\u00ed, o papel dos solistas red\u00facese significativamente en comparaci\u00f3n con outras das s\u00faas \u00f3peras, o heroe nin sequera ten unha aria propia, mentres que o coro do pobo su\u00edzo est\u00e1 constantemente nos primeiros planos musicais e dram\u00e1ticos.\n\"Guillaume Tell\" estreouse en agosto de 1829. Rossini tam\u00e9n proporcionou para a \u00d3pera unha versi\u00f3n m\u00e1is curta, en tres actos, que incorporaba a secci\u00f3n final \"pas redoubl\u00e9\" (marcha r\u00e1pida) da abertura no seu final. Representouse por primeira vez en 1831 e converteuse na base das futuras produci\u00f3ns da \u00d3pera. A obra tivo moito \u00e9xito dende o principio e foi revivida con frecuencia. En 1868, o compositor estivo presente na s\u00faa 500\u00aa actuaci\u00f3n na \u00d3pera. \"Le Globe\" informara con entusiasmo na s\u00faa inauguraci\u00f3n que \"abriuse unha nova \u00e9poca non s\u00f3 para a m\u00fasica francesa, sen\u00f3n para a m\u00fasica dram\u00e1tica noutros lugares\". Resultou que se trataba dunha \u00e9poca na que Rossini non participar\u00eda.\nRetirada (1830-1868).\nO contrato de Rossini esix\u00edalle proporcionar cinco novas obras para a \u00d3pera durante 10 anos. Despois da estrea de \"Guillaume Tell\" xa estaba considerando alg\u00fans temas de \u00f3pera, inclu\u00eddo o \"Fausto\" de Johann Wolfgang Goethe, mais as \u00fanicas obras significativas que completou antes de abandonar Par\u00eds en 1836 foron o \"Stabat Mater\", escrito para un encargo privado en 1831 (logo completado e publicado en 1841), e a colecci\u00f3n de m\u00fasica vocal de sal\u00f3n \"Soir\u00e9es musicales\" publicada en 1835. Residindo en Bolo\u00f1a, adicouse a ensinar canto no Liceo Musicale, e tam\u00e9n creou un pastiche de \"Guillaume Tell\", \"Rodolfo di Sterlinga\", en beneficio do cantante Nikolai Ivanov, para o que Giuseppe Verdi proporcionou algunhas arias novas. A demanda continua en Par\u00eds deu como resultado a produci\u00f3n dunha \u00abnova\u00bb versi\u00f3n francesa de \"Otello\" en 1844 (na que Rossini non participou) e unha \"nova\" \u00f3pera, \"Robert Bruce\", para a que Rossini cooperou con Louis Niedermeyer e outros para reformular a m\u00fasica de \"La donna del lago\" e outras das s\u00faas obras pouco co\u00f1ecidas en Par\u00eds para encaixar nun novo libreto. O \u00e9xito de ambas foi, canto menos, limitado.\nAta que Rossini regresou a Par\u00eds en 1855 non houbo signos dun renacemento do seu esp\u00edrito musical. Un torrente de pezas para voces, coro, piano e conxuntos de c\u00e1mara, escritas para as s\u00faas veladas, os \"P\u00e9ch\u00e9s de vieillesse\" public\u00e1ronse en trece volumes dende 1857 ata 1868. Destes volumes, 4 a 8 comprenden \"56 pezas de piano semic\u00f3micas ... adicadas a pianistas de cuarta clase, \u00e1s que te\u00f1o o honor de pertencer\". Estes incl\u00faen unha marcha f\u00fanebre simulada, \"Marche et reminiscences pour mon dernier voyage\". Gossett escribe sobre \"P\u00e9ch\u00e9s\" \"a s\u00faa posici\u00f3n hist\u00f3rica est\u00e1 por avaliar, mais parece probable que o seu efecto, directo ou indirecto, en compositores como Camille Saint-Sa\u00ebns e Erik Satie foi significativo\".\nA obra m\u00e1is substancial da \u00faltima d\u00e9cada de Rossini, a \"Petite Messe Solennelle\" (1863), escribiuna para pouco persoal (orixinalmente voces, dous pianos e harmonio) e, polo tanto, inaxeitada para actuaci\u00f3ns en salas de concertos; e como inclu\u00eda voces de mulleres, era inaceptable para as representaci\u00f3ns en igrexas nese momento. Por estes motivos, suxire Richard Osborne, a peza ten sido algo pasada por alto entre as s\u00faas composici\u00f3ns. Non \u00e9 nin especialmente \"petite\" (pequena) nin completamente \"solennelle\" (solemne), mais dest\u00e1case pola s\u00faa graza, contrapunto e melod\u00eda. Ao final do manuscrito, o compositor escribiu:\nInfluencia e legado.\nA popularidade das melod\u00edas de Rossini levou a moitos virtuosos contempor\u00e1neos a crear transcrici\u00f3ns para piano ou fantas\u00edas baseadas nelas. Os exemplos incl\u00faen a fantas\u00eda de Sigismond Thalberg sobre temas de \"Mo\u00efse et Pharaon\", os conxuntos de variaci\u00f3ns sobre \u00abNon pi\u00f9 mesta\u00bb de \"La Cenerentola\" de Henri Herz, Fr\u00e9d\u00e9ric Chopin, Franz H\u00fcnten, Anton Diabelli e Friedrich Burgm\u00fcller, e as transcrici\u00f3ns de Franz Liszt da abertura de \"Guillaume Tell\" (1838) e as \"Soir\u00e9es musicales\".\nA continua popularidade das s\u00faas \u00f3peras c\u00f3micas (e o declive na posta en escena das s\u00faas \u00f3peras serias), o derrocamento dos estilos de canto e posta en escena do seu per\u00edodo e o concepto emerxente do compositor como \"artista creativo\" no canto de artes\u00e1n, diminu\u00edu e distorsionou o seu lugar na historia da m\u00fasica a pesar de que as formas da \u00f3pera italiana continuaron ata o per\u00edodo do verismo para estar en d\u00e9beda coas s\u00faas innovaci\u00f3ns. O status de Rossini entre os compositores italianos contempor\u00e1neos refl\u00edctese na \"Messa per Rossini\", un proxecto iniciado por Giuseppe Verdi poucos d\u00edas despois da morte de Rossini, que el e unha ducia doutros compositores crearon en colaboraci\u00f3n.\nSe o principal legado de Rossini \u00e1 \u00f3pera italiana foi nas formas vocais e a estrutura dram\u00e1tica para a \u00f3pera seria, o seu legado \u00e1 \u00f3pera francesa foi proporcionar unha ponte da \u00f3pera para o desenvolvemento da \"op\u00e9ra-comique\" (e de al\u00ed, a trav\u00e9s das \"op\u00e9ra bouffes\" de Jacques Offenbach ao x\u00e9nero da opereta). \"Op\u00e9ras comiques\" que mostran unha d\u00e9beda co estilo de Rossini incl\u00faen \"La dame blanche \" (1825) de Fran\u00e7ois-Adrien Boieldieu e \"Fra Diavolo\" (1830) de Daniel Auber, as\u00ed como obras de Ferdinand H\u00e9rold, Adolphe Adam e Fromental Hal\u00e9vy. Hector Berlioz foi cr\u00edtico co estilo de Rossini, quen escribiu sobre o seu \"cinismo mel\u00f3dico, o seu desprezo polo dram\u00e1tico e o bo sentido, a s\u00faa repetici\u00f3n interminable dunha soa forma de cadencia, o seu \"crescendo\" pueril eterno e a s\u00faa percusi\u00f3n brutal\".\nQuizais era inevitable que a formidable reputaci\u00f3n que Rossini constru\u00edra durante a s\u00faa vida se desvanecese a partir de ent\u00f3n. En 1886, menos de vinte anos despois da morte do compositor, Bernard Shaw escribiu: \"O unha vez universal Rossini, cuxa \"Semiramide\" parec\u00eda a nosos inxenuos av\u00f3s unha marabilla ninvesca, finalmente deixou de ser considerado un m\u00fasico serio\u00bb. Nunha recensi\u00f3n de \"Il barbiere de Siviglia\" de 1877, sinalou que Adelina Patti cantou como bis na escena da lecci\u00f3n de \u00abHome! Sweet Home!\u00bb mais que \"a \u00f3pera resultou tan intolerablemente aburrida que alg\u00fans do seu p\u00fablico xa mostraran o seu aprecio polo sentimento da balada do xeito m\u00e1is pr\u00e1ctico\".\nA principios do s\u00e9culo XX, Rossini recibiu homenaxes tanto de Ottorino Respighi, que orquestrara extractos da \"P\u00e9ch\u00e9s de viellesse\" tanto no seu ballet \"La boutique fantasque\" (1918) como na s\u00faa suite \"Rossiniana\" de 1925, e de Benjamin Britten, que adaptou m\u00fasica de Rossini para d\u00faas suites, \"Soir\u00e9es musicales\" (Op. 9) en 1936 e \"Matin\u00e9es musicales\" (Op. 24) en 1941. Richard Osborne destaca a biograf\u00eda en tres volumes de Rossini de Giuseppe Radiciotti (1927-1929) como un importante punto de inflexi\u00f3n cara \u00e1 apreciaci\u00f3n positiva, que tam\u00e9n puido ser axudada pola tendencia do neoclasicismo na m\u00fasica. Unha reavaliaci\u00f3n firme da importancia de Rossini comezou s\u00f3 m\u00e1is tarde, no s\u00e9culo XX \u00e9 luz do estudo e a creaci\u00f3n de edici\u00f3ns cr\u00edticas das s\u00faas obras. Un dos principais impulsores destes desenvolvementos foi a Fondazione G. Rossini que foi creada pola cidade de Pesaro en 1940 empregando os fondos que o compositor deixara \u00e1 cidade. Dende 1980, a Fondazione apoiou o Rossini Opera Festival anual en Pesaro e ad\u00edcase a conservar os documentos que lle pertenceron, a dar a co\u00f1ecer a s\u00faa vida e obra, a atesourar as partituras aut\u00f3grafas e a elaborar edici\u00f3ns cr\u00edticas das s\u00faas composici\u00f3ns, entre outras tarefas.\nNo s\u00e9culo XXI, o sitio web de listase de actuaci\u00f3ns Operabase rexistra 2319 representaci\u00f3ns de 532 produci\u00f3ns de \u00f3peras de Rossini en 255 lugares de todo o mundo entre 2017 e 2019. \"Il barbiere di Siviglia\" foi a sexta \u00f3pera m\u00e1is representada en todo o mundo, con 965 representaci\u00f3ns de 217 produci\u00f3ns distintas, e \"La Cenerentola\" foi a d\u00e9cimo novena, con 414 actuaci\u00f3ns de 78 produci\u00f3ns. Prod\u00facense regularmente outras \u00f3peras, como \"Le comte Ory\", \"La donna del lago\", \"La gazza ladra\", \"Guillaume Tell\", \"L'italiana in Algeri\", \"La scala di seta\", \"Il turco in Italia\" e \"Il viaggio a Reims\". Outras pezas de Rossini no repertorio internacional actual, presentadas de cando en vez, incl\u00faen \"Adina\", \"Armida\", \"Elisabetta, Regina d'Inghilterra\", \"Ermione\", \"Mos\u00e8 in Egitto\" e \"Tancredi\". En Bad Wildbad (Alema\u00f1a) pres\u00e9ntase Rossini in Wildbad, un festival de m\u00fasica anual con \u00f3peras curtas e menos co\u00f1ecidas. Grav\u00e1ronse todas as \u00f3peras de Rossini.\nNa cultura popular.\nMostrouse o compositor biograficamente en varias ocasi\u00f3ns no cine, a maior\u00eda delas de xeito breve como personaxe secundaria, a\u00ednda que tam\u00e9n foi protagonista, como en \"Rossini\" (1942) dirixida por Mario Bonnard e con Nino Besozzi na personaxe do compositor; ou en \"Rossini! Rossini!\" (1991) de Mario Monicelli, con Sergio Castellitto e Philippe Noiret interpretando a Rossini de mozo e anci\u00e1n, respectivamente, e con Jacqueline Bisset no papel de Isabella Colbran. Empregouse a s\u00faa m\u00fasica en m\u00e1is de 750 filmes e programas de televisi\u00f3n.\nRossini era un gran gourmet e varios pratos de alta coci\u00f1a recibiron o seu nome por el. Alg\u00fans deles apareceron m\u00e1is tarde nos men\u00fas da s\u00faa casa despois de que regresase a vivir a Par\u00eds na d\u00e9cada de 1850. Inclu\u00edan \"Turned\u00f3 Rossini\", \"Crema alla Rossini\", \"Frittata alla Rossini\", \"Canneloni alla Rossini\", \"Risotto alla Rossini\", \"Coupe Rossini\", e eran pratos sofisticados que xeralmente involucraban o emprego de trufas e foie gras. O c\u00f3ctel Rossini, elaborado con vi\u00f1o branco escumoso (xeralmente Prosecco) e polpa de amorodos tam\u00e9n recibe o seu nome polo compositor.\nO asteroide (8181) Rossini, descuberto por Liudmila Zhuravliova o 28 de setembro de 1992, recibe o seu nome no seu honor. O punto Rossini, punto cuberto de neve na costa sur da Illa Alexandre I na Ant\u00e1rtida, leva o seu nome polo compositor.\nReco\u00f1ecementos.\nDurante a s\u00faa vida, Rossini recibiu as condecoraci\u00f3ns m\u00e1is importantes de Francia e Italia, como Cabaleiro Gran Cruz da Orde dos Santos Mauricio e L\u00e1zaro, Cabaleiro Gran Cruz da Orde da Coroa de Italia, Cabaleiro da Orde da Lexi\u00f3n de Honor, Grande oficial da Orde da Lexi\u00f3n de Honor e Cabaleiro da Orde Pour le M\u00e9rite. Ademais, foi membro da Academia de Belas Artes e Asociado estranxeiro."}
{"id": "20794", "revid": "98629", "url": "https://gl.wikipedia.org/wiki?curid=20794", "title": "Accidente xeogr\u00e1fico", "text": "Un accidente xeogr\u00e1fico \u00e9 unha particularidade xeomorfol\u00f3xica no relevo do planeta Terra, tanto na formaci\u00f3n de solos continentais e costeiros. Os accidentes xeogr\u00e1ficos adoitan clasificarse por caracter\u00edsticas tales como a elevaci\u00f3n, pendente, orientaci\u00f3n, estratificaci\u00f3n, formaci\u00f3n rochosa e tipo de solo.\nVarios factores, desde a tect\u00f3nica de placas at\u00e9 a erosi\u00f3n e a sedimentaci\u00f3n, poden xerar e alterar accidentes xeogr\u00e1ficos. Factores biol\u00f3xicos tam\u00e9n poden influ\u00edr neles, como \u00e9 o caso das plantas no desenvolvemento das dunas e os saladares, e dos corais e algas na formaci\u00f3n de arrecifes."}
{"id": "20798", "revid": "23204", "url": "https://gl.wikipedia.org/wiki?curid=20798", "title": "Quilombo dos Palmares", "text": "O Quilombo dos Palmares foi posibelmente o m\u00e1is grande \"quilombo\" formado no Brasil, sendo dirixido polo escravo fuxido \"Ganga Zumba\", e despois polo seu sobri\u00f1o, o cal ficou co\u00f1ecido por \"Zumbi\" ou \"Zumbi dos Palmares\".\n\"Quilombo\" \u00e9 unha palabra de orixe africana, da lingua quimbundu, que pasou a designar no Brasil aos locais de vivenda e de resistencia dos escravos que fux\u00edan das plantaci\u00f3ns e do dominio dos seus se\u00f1ores. Morando xuntos ou pr\u00f3ximos e baixo a organizaci\u00f3n dun l\u00edder, posibilit\u00e1balles enfrontarse con armas aos mercen\u00e1rios dos terratenentes (chamados \"capit\u00e3es do mato\") e ata mesmo a tropas organizadas. No caso de Palmares, o Quilombo estaba composto por varias aldeas, algunhas separadas por quil\u00f3metros de distancia. Non era unha grande aldea superpoboada, como se acostuma imaxinar.\nComezo do Quilombo dos Palmares.\nOs primeiros rexistros do Quilombo son de 1580 e dan conta de pequenos campamentos formados por escravos fuxitivos na rexi\u00f3n da Serra da Barriga, un lugar de acceso relativamente dif\u00edcil, que era usado polos ex-escravos para agocharse.\nPero o crecemento deste quilombo comezou a darse cando, debido \u00e1 Uni\u00f3n Ib\u00e9rica (na cal Portugal e as s\u00faas colonias pasaron a dominio de Filipe II de Espa\u00f1a), o comercio de azucre cos neerlandeses viuse prexudicado, e estes decidiron invadir o Nordeste brasileiro. Coa invasi\u00f3n, moitos escravos aproveitaron para fuxir, mentres outros recibiron a promesa de libertaci\u00f3n se loitaban contra os invasores holandeses.\nA estruturaci\u00f3n.\nO quilombo tornouse primeiro un lugar de resistencia ao invasor holand\u00e9s, baixo o liderado de Ganga Zumba. Medrou ata o punto de estenderse desde o Cabo de Santo Agostinho, en Pernambuco, ata o R\u00edo S\u00e3o Francisco, nunha \u00e1rea cuberta por palmeiras (por iso o nome \"Palmares\"). Os escravos organizaron un verdadeiro estado, baixo moldes africanos, co quilombo constitu\u00eddo por varias poboaci\u00f3ns, gobernado por l\u00edderes locais baixo a xefatura suprema de Ganga Zumba.\nDespois da expulsi\u00f3n dos holandeses en 1654, novos escravos foron tra\u00eddos ao Brasil para as plantaci\u00f3ns de cana de azucre. Estes, cando fux\u00edan, refuxi\u00e1banse en Palmares. As\u00ed, as incursi\u00f3ns de terratenentes e de tropas en busca deses escravos no quilombo torn\u00e1ronse frecuentes. Os \"quilombolas\" (moradores do quilombo) puideron repeler estes ataques grazas \u00e1 s\u00faa organizaci\u00f3n de loita, creada por Ganga Zumba, na forma de guerrillas.\nO sobri\u00f1o de Ganga Zumba, Zumbi (nado quizais en 1655 no quilombo) foi capturado a\u00ednda x\u00f3ven polos portugueses para ser escravo, pero m\u00e1is tarde, cuns 15 anos de idade, conseguiu fuxir. De a\u00ed vi\u00f1a a desconfianza na palabra dos portugueses.\nEn 1677, Fern\u00e3o Carrillho ofreceu un tratado de paz aos quilombolas, reco\u00f1ecendo a liberdade dos nados no quilombo e d\u00e1ndoles a posesi\u00f3n dunhas terras pouco f\u00e9rtiles unha vez que aceptasen o dominio portugu\u00e9s. A oferta provocou unha gran divisi\u00f3n no quilombo, pois a maior\u00eda non o aceptou, pero alg\u00fans si. Esa divisi\u00f3n culminou co envelenamento de Ganga Zumba e a asunci\u00f3n de seu irm\u00e1n Ganga Zona, aliado dos portugueses. Pero isto non puxo fin ao conflito, e a maior\u00eda dos negros volveu a Palmares, xa baixo a lideranza de Zumbi, polo reco\u00f1ecemento do seu valor persoal e combatividade.\nA lideranza de Zumbi.\nInicialmente Zumbi substitu\u00edu a defensiva t\u00e1ctica de guerrilla por unha estrat\u00e9xia de constantes ataques sorpresa \u00e1s plantaci\u00f3ns de cana, libertando escravos e apoder\u00e1ndose de armas e outros materiais que puidesen ser \u00fatiles para novos ataques.\nCo tempo comezou a desenvolverse un comercio entre quilombolas e colonos, de forma que estes \u00faltimos chegaron a alugar terras para plantar e trocar alimentos por munici\u00f3n e armas cos negros. Atribueselle a Zumbi unha grande intelixencia e habilidade para guiar ao seu pobo, tanto na fronte de batalla coma na administraci\u00f3n do Quilombo.\nA fin.\nAnte esta prosperidade, a coroa ti\u00f1a que tomar algunha medida imediata para afirmar o seu poder na rexi\u00f3n. Nunha carta \u00e1 coroa portuguesa, o gobernador-xeral da rexi\u00f3n confesa que os Quilombos eran m\u00e1is dif\u00edciles de vencer mesmo que os holandeses.\nDespois de varios ataques relativamente infrutiferos contra o quilombo, o gobernador-xeral contratou o experientado bandeirante Domingos Jorge Velho para conter e exterminar dunha vez a ameaza dos escravos fuxitivos na rexi\u00f3n. Mesmo Jorge Velho tivo grandes dificultades para vencer as t\u00e1cticas dos quilombolas, m\u00e1is elaboradas que as dos indios contra os cales loitara. Tam\u00e9n atopou problemas para solucionar a inimizade criada cos colonos da rexi\u00f3n, xa que moitos foron atracados polas s\u00faas tropas.\nEn xaneiro de 1694 despois dun ataque frustrado, o seu ex\u00e9rcito comezou unha campa\u00f1a vitoriosa que rematou coa morte de Zumbi o 20 de novembro de 1695, despois dunha emboscada. Zumbi foi decapitado e a s\u00faa cabeza exposta coma un trof\u00e9o.\nA resistencia de Palmares continuou despois durante alg\u00fans anos, con pequenos focos de guerrilla. En 1710 foi completamente erradicado."}
{"id": "20802", "revid": "89787", "url": "https://gl.wikipedia.org/wiki?curid=20802", "title": "\u00c1lvaro Siza", "text": "\u00c1lvaro Joaquim de Melo Siza Vieira, nado o 25 de xu\u00f1o de 1933 en Matosinhos e co\u00f1ecido como \u00c1lvaro Siza Vieira, \u00e9 un arquitecto contempor\u00e1neo portugu\u00e9s.\nTraxectoria.\nGa\u00f1ou o Premio Pritzker no ano 1992. O seu po\u00e9tico modernismo debuxa sobre o contexto para iluminar os trazos universais. Xunto con Fernando T\u00e1vora \u00e9 un referente da chamada Escola de arquitectura do Porto. O traballos dos dous arquitectos insp\u00edranse no lugar en que se asentan, tratando de atopar o que se bota de menos nel e mantendo sempre unha forte ligaz\u00f3n entre o edificio e a natureza, o novo e o vello, o sensorial e o racional."}
{"id": "20803", "revid": "22570", "url": "https://gl.wikipedia.org/wiki?curid=20803", "title": "Arte pop", "text": "A arte pop ou a pop-art (\"arte popular\") foi un movemento art\u00edstico xurdido a fins da d\u00e9cada de 1950 en Inglaterra cuxas caracter\u00edsticas son o emprego de imaxes e temas tomados do mundo da comunicaci\u00f3n de masas e a s\u00faa aplicaci\u00f3n \u00e1 pintura. P\u00f3dese dicir que subli\u00f1a o valor iconogr\u00e1fico da sociedade de consumo. O termo \"pop-art\" foi utilizado por primeira vez polo cr\u00edtico brit\u00e1nico Lewwis Gennig en 1962 para definir a arte que alg\u00fans xoves estaban facendo co emprego de imaxes populares.\nPode afirmarse que a pop-art \u00e9 o resultado dun estilo de vida, a manifestaci\u00f3n pl\u00e1stica dunha cultura (pop) caracterizada pola tecnolox\u00eda, a democracia, a moda e o consumo, onde os obxectos deixan de ser \u00fanicos para producirse en serie. Neste tipo de cultura tam\u00e9n a arte deixa de ser \u00fanica e conv\u00e9rtese nun obxecto m\u00e1is de consumo. \"A raz\u00f3n polaa que pinto deste modo \u00e9 porque quero ser unha m\u00e1quina\", afirmaba o m\u00e1ximo expo\u00f1ente do movemento, Andy Warhol. Tam\u00e9n \u00e9 simb\u00f3lica a afirmaci\u00f3n de Richard Hamilton con respecto \u00f3 seu desexo de que a arte fose \"ef\u00e9mera, popular, barata, producida en serie, xove, enxe\u00f1osa\". Todas elas, ser\u00edan calidades equivalentes \u00e1s da sociedade de consumo.\nRichard Hamilton \u00e9 considerado o artista que creou a primeira obra da arte Pop: a colaxe titulada \"\u00bfQue \u00e9 o que fai os fogares de hoxe en d\u00eda tan diferentes, tan divertidos?\", que foi exposto na exposici\u00f3n titulada \"Isto \u00e9 o ma\u00f1\u00e1\" na Whitechapel Gallery de Londres en 1956.\nO Pop en Gran Breta\u00f1a.\nEn 1961 present\u00e1base a pop-art brit\u00e1nica \u00f3 p\u00fablico nunha exposici\u00f3n que reun\u00eda obras de David Hochney, Derek Boshier, Allen Jones, R.B. Kitaj e Peter Phillips.\nAs orixes da pop-art enc\u00f3ntranse no dada\u00edsmo e no seu desprezo polo obxecto. As\u00ed a todo a Arte Pop descarga da obra toda a filosof\u00eda anti-arte de Dad\u00e1 e encontra unha v\u00eda para constru\u00edr a partir de imaxes tomadas da vida coti\u00e1 \u00f3 igual que Duchamp fixera cos seus \"ready-mades\" . En canto \u00e1s t\u00e9cnicas tam\u00e9n toma do dada\u00edsmo o uso da colaxe e da fotomontaxe.\nEn Inglaterra, a arte pop empeza a xestarse nas discusi\u00f3ns que manti\u00f1an no Instituto de Arte Contempor\u00e1nea de Londres (ICA) Mark Hamill, Paolozzi e os cr\u00edticos Lawrence Alloway e Reyner Banham, dende 1952. Estas discusi\u00f3ns centr\u00e1banse en torno \u00f3 impacto que a tecnolox\u00eda moderna e os medios de comunicaci\u00f3n de masas estaban tendo na sociedade. Entre outras cousas, nestas discusi\u00f3ns desmontouse a pir\u00e1mide de categorizaci\u00f3ns en que as Belas Artes eran o cume equiparadas \u00f3 cine, \u00e1s artes populares e \u00e1s artes gr\u00e1ficas.\nA arte de Hamill toma as s\u00faas fontes das industrias do consumo e do lecer, da publicidade e tam\u00e9n da historia da arte. Pode dicirse que o Pop de Kitaj e Hamilton \u00e9 un pop culto e altamente intelectualizado, case herm\u00e9tico nun sentido que non \u00e9 o do pop habituais. O outro grande artista Pop da escena inglesa \u00e9 David Hockney, para quen o herdo do movemento moderno \u00e9 fundamental e combina fotograf\u00edas, cadros abstractos e diversos tipos de material gr\u00e1fico. Xunto con Allen Jones forma a segunda xeraci\u00f3n do Pop brit\u00e1nico.\nO Pop en Am\u00e9rica.\nEn Suram\u00e9rica o Pop entra en escena e arraiga con m\u00e1is forza ca en ning\u00fan outro lugar, a pesar das reticencias dalg\u00fans cr\u00edticos (Harold Rosenberg) \u00f3 principio, dada a forza que o expresionismo abstracto ti\u00f1a en t\u00f3dalas instancias da industria da arte. As\u00ed a todo, a imaxiner\u00eda pop era doadamente asimilable como algo puramente americano e isto era importante naquel continente pois sempre, tanto artistas como coleccionistas, estaban dun certo modo en loita ou competici\u00f3n co europeo. A confirmaci\u00f3n disto produciuse coa exposici\u00f3n titulada \"O Pop Art e a tradici\u00f3n americana\" no Milwaukee Art Center en 1965. Este aspecto nacionalista era o \u00fanico que o acercaba \u00e1 xeraci\u00f3n dos expresionistas abstractos; no demais todo \u00e9 oposto: os artistas pop ironizaban sobre a caligraf\u00eda e o aceno caracter\u00edsticos dos expresionistas (as obras de Roy Lichtenstein nas que amplifica unha pincelada esquematizada graficamente), ou os enormes cadros de Rosenquist nos que amplifica espaguetis como recordando as nervaci\u00f3ns dos \"drippings\" de Pollock, e en xeral o interese posto en refugar da obra toda traza da intervenci\u00f3n manual do artista.\nOs precursores do Pop americano son Jasper Johns e Robert Rauschenberg e o grupo o forman Andy Warhol, Roy Lichtenstein, James Rosenquist, Jim Dine, Robert Indiana, Tom Weselman e Claes Oldenburg. Na periferia do pop americano at\u00f3panse Alex Katz, John Chamberlain e Larry Rivers. A pesar desta categorizaci\u00f3n todos son diferentes entre si. Warhol pretend\u00eda eliminar da obra de arte calquera traza ou signo de manualidade; moitas das s\u00faas obras est\u00e1n feitas a partir de fotograf\u00edas proxectadas sobre o lenzo.\nLichtenstein toma os seus motivos das tiras de c\u00f3mics e ampl\u00edaos a enormes dimensi\u00f3ns deixando visibles os puntos que resultan do proceso de impresi\u00f3n. Dine combina obxectos reais con fondos pintados. Oldenburg fabrica obxectos da vida coti\u00e1 (hamburguesas, navallas etc\u00e9tera) a tama\u00f1os descomunais que instala en ocasi\u00f3ns en espazos \u00f3 aire libre. Indiana pinta r\u00f3tulos xigantescos que nos reclaman a atenci\u00f3n e nos amoestan.\nO Pop en Espa\u00f1a.\nEn Espa\u00f1a, o Pop est\u00fadase asociado \u00e1 nova figuraci\u00f3n xurdida a ra\u00edz da crise do informalismo. Eduardo Regato poder\u00eda encadrarse nesta tendencia polo seu interese no contorno e a s\u00faa cr\u00edtica do noso medio cultural, utilizando iconas dos medios de comunicaci\u00f3n de masas e da historia da pintura, e polo seu desprezo manifesto por calquera estilo establecido. O que se pode considerar como m\u00e1is autenticamente Pop \u00e9 Alfredo Alca\u00edn, polo uso que fai das imaxes populares e polo baleiro que confire \u00e1s s\u00faas composici\u00f3ns.\nTam\u00e9n o Equipo Cr\u00f3nica formado en Valencia por Manolo Vald\u00e9s e Rafael Solbes, pola s\u00faa utilizaci\u00f3n de c\u00f3mics e de imaxes publicitarias, pola simplificaci\u00f3n das imaxes e as composici\u00f3ns fotogr\u00e1ficas, poden considerarse de tendencia Pop.\nBlop Art.\nNo ano 2000 nace en Europa o Blop Art, especialmente en Francia onde esta evoluci\u00f3n do Pop ga\u00f1a a s\u00faa fama e consumo masivo. \nO dese\u00f1o gr\u00e1fico, os videoclips e artes de discos son os seus principais lenzos, mentres que youtube e myspace son os seus principais medios de difusi\u00f3n. O blop art recibe o seu nome da figura onomatop\u00e9ica BLOP, t\u00edpica dos c\u00f3mics, usados en explosi\u00f3ns de globos ou gags de humor."}
{"id": "20804", "revid": "408", "url": "https://gl.wikipedia.org/wiki?curid=20804", "title": "Pop art", "text": ""}
{"id": "20805", "revid": "65337", "url": "https://gl.wikipedia.org/wiki?curid=20805", "title": "Arte conceptual", "text": "A Arte conceptual, tam\u00e9n co\u00f1ecida como idea art, \u00e9 un movemento art\u00edstico en que as ideas dentro dunha peza son un elemento m\u00e1is importante do que \u00e9 o sentido polo que foi creada a peza. A idea est\u00e1 sobre os aspectos formais dunha peza e en moitos casos a idea \u00e9 a peza en si mesma, quedando a resoluci\u00f3n final da obra como mero soporte.\nA arte conceptual foi descrita polo artista Sol LeWitt likzae como:\nA arte conceptual como movemento emerxeu \u00e1 metade dos anos 1960, en parte como unha reacci\u00f3n en contra do formalismo que fora articulado polo influente cr\u00edtico Clement Greenberg. As\u00ed a todo, dende as d\u00e9cadas de 1910 e 1920 o artista franc\u00e9s Marcel Duchamp servir\u00eda como precursor, dado que cos seus traballos chamados ready-made dar\u00eda \u00f3s artistas conceptuais as primeiras ideas de obras baseadas en conceptos e realizadas con obxectos de uso com\u00fan.\nA arte conceptual emprega habitualmente materiais como a fotograf\u00eda, mapas e v\u00eddeos"}
{"id": "20806", "revid": "89787", "url": "https://gl.wikipedia.org/wiki?curid=20806", "title": "Minimalismo", "text": "Denom\u00ednase minimalismo a unha corrente est\u00e9tica fundada na d\u00e9cada dos sesenta do s\u00e9culo XX que privilexia os espazos amplos e libres, as cores suaves e tenues. O seu m\u00e1ximo desenvolvemento acadouse na d\u00e9cada de 1970.\nTermo.\nO termo \"minimal\" \u00e9 utilizado por primeira vez polo fil\u00f3sofo Richard Wolheim en 1965 para referirse \u00e1s pinturas de Ad Reinhart e outros obxectos de moi baixo contido art\u00edstico como os ready-made de Marcel Duchamp.\n\"Menos \u00e9 m\u00e1is\" xa fora un lema empregado por Chilon de Esparta, xunto a \"Nada en exceso\", logo adoptado por varios arquitectos, o m\u00e1is famoso deles e a quen m\u00e1is se atribu\u00edu a frase, Ludwig Mies van der Rohe.\nPostulados.\nO minimalismo \u00e9 unha corrente est\u00e9tica derivada da reacci\u00f3n ante o pop art. Fronte \u00f3 colorismo, \u00e1 importancia dos medios de comunicaci\u00f3n de masas, fronte \u00f3 fen\u00f3meno do comercial e dunha arte que se baseaba na aparencia, o minimalismo barallou conceptos diametralmente opostos. O sentido da individualidade da obra de arte, a privacidade, unha conversaci\u00f3n conceptual entre o artista, o espazo circundante e o espectador. As\u00ed como a importancia do contorno como algo esencial para a comprensi\u00f3n e a vida da obra.\nOs creadores minimalistas reducen \u00f3 m\u00e1ximo os elementos propios da arte, os volumes e formas en escultura. De forma an\u00e1loga proceden na arquitectura ou na pintura. Intentan condensar en escasos elementos os seus principios art\u00edsticos e reflexi\u00f3ns.\nA pintura \"minimal\" tam\u00e9n se co\u00f1ece como pintura do silenzo, pois ap\u00e1rtase do mundo material e do \"ru\u00eddo\" de formas e obxectos da sociedade de consumo (especialmente as obras de artistas como Ryman, Martin e Marden polo seu baleiro substancial de intenci\u00f3n metaf\u00edsica).\nInfluencias.\nDo construtivismo e sobre todo o planeamento redutor das \u00faltimas pinturas de campo de cor de Ad Reinhardt. Este artista, durante os \u00faltimos seis anos das s\u00faa vida, realizou unha serie de pinturas, todas do mesmo formato (un metro cincuenta de superficie), que conti\u00f1an unha simple imaxe en forma de cruz pintada nun ton moi escuro apenas diferenciable do resto da superficie do cadro. Estas obras a primeira vista parec\u00edan extensi\u00f3ns uniformes de pintura negra. Pero despois de estar mir\u00e1ndoas durante un tempo, o ollo acom\u00f3dase \u00e1s diferenzas de ton e a imaxe da cruz vese perfectamente."}
{"id": "20807", "revid": "98629", "url": "https://gl.wikipedia.org/wiki?curid=20807", "title": "Arte moderna", "text": "Arte moderna \u00e9 un termo referido \u00e1 maior parte da produci\u00f3n art\u00edstica dende finais do s\u00e9culo XIX ata aproximadamente os anos 1970. Produci\u00f3ns recentes son m\u00e1is a mi\u00fado denominadas arte contempor\u00e1nea. A arte moderna ten un novo achegamento \u00e1 arte, onde xa non \u00e9 importante a representaci\u00f3n literal (a trav\u00e9s de pintura ou escultura). A invenci\u00f3n da fotograf\u00eda fixera esta funci\u00f3n art\u00edstica obsoleta. No seu lugar, os artistas comezaron a experimentar con novos puntos de vista, con novas ideas sobre a natureza, materiais e funci\u00f3ns art\u00edsticas, a mi\u00fado en formas abstractas.\nA noci\u00f3n de arte moderna est\u00e1 relacionada co modernismo.\nDurante as s\u00faas primeiras d\u00e9cadas, a arte moderna foi un fen\u00f3meno exclusivamente europeo. As primeiras sementes das ideas art\u00edsticas modernas vi\u00f1eron de artistas que traballaban nos movementos rom\u00e1ntico e realista. M\u00e1is tarde, representantes do impresionismo e postimpresionismo comezaron a experimentar con novos xeitos de representaci\u00f3n da luz e o espazo a trav\u00e9s do cor e a pintura. Nos anos previos \u00e1 primeira guerra mundial, unha explosi\u00f3n de creatividade tivo lugar co fauvismo, cubismo, expresionismo e futurismo.\nA primeira guerra mundial trouxo consigo a fin desta fase, pero indicou o inicio dunha serie de movementos antiart\u00edsticos, como o dad\u00e1 e o traballo de Marcel Duchamp e o surrealismo. Tam\u00e9n grupos como de Stijl e Bauhaus acababan de comezar a desenvolver novas ideas sobre a interrelaci\u00f3n das artes, arquitectura, dese\u00f1o e educaci\u00f3n art\u00edstica.\nA arte moderna foi introducida en Am\u00e9rica durante a primeira guerra mundial cando un n\u00famero de artistas nos barrios de Montmartre e Montparnasse en Par\u00eds fuxiron da guerra. Francis Picabia (1879-1953), foi o responsable da chegada da arte moderna \u00e1 cidade de Nova York. As\u00ed a todo, foi soamente tras a segunda guerra mundial cando os Estados Unidos se converteron no centro de atenci\u00f3n dos novos movementos art\u00edsticos. Os anos 1950 e 1960 viron a aparici\u00f3n do expresionismo abstracto, arte pop, pop art e minimalismo; a finais dos anos 1960 e os anos 1970, apareceran Happening e Fluxus e Videoarte e land art, performance art, arte conceptual e fotorrealismo.\nNesta \u00e9poca, un n\u00famero de artistas e arquitectos comezaran a rexeitar a idea de \"moderno\" e comezaron a crear obras tipicamente posmodernistas.\nDende a era de posguerra, menos artistas do que en etapas anteriores usaban pintura como medio principal. No seu lugar, xeneraliz\u00e1ronse as grandes instalaci\u00f3ns. Dende os anos 1970, o media art converteuse nunha categor\u00eda por si mesmo, cun emerxente n\u00famero de artistas experimentando coas novas tecnolox\u00edas. A videoarte \u00e9 o exemplo mellor co\u00f1ecido."}
{"id": "20808", "revid": "1822", "url": "https://gl.wikipedia.org/wiki?curid=20808", "title": "Escultura paleol\u00edtica", "text": "A escultura paleol\u00edtica \u00e9 a representaci\u00f3n escult\u00f3rica desenvolvida durante o Paleol\u00edtico.\nNesta etapa destacan as figuras femininas, talladas en vulto redondo ou en relevos moi expresivos, que deberon de ser \u00eddolos da fecundidade ou venus paleol\u00edticas, nas cales se esaxeran os trazos femininos (esteatopix\u00eda): seos, cadeiras, gl\u00fateos, e ventre moi remarcado, en tanto que o rostro apenas est\u00e1 esbozado. Son numerosos os lugares europeos en que apareceron estas figuras, encontr\u00e1ndose sobre todo en Francia. As m\u00e1is destacadas son a Venus de Willendorf (Viena) moi probablemente pertencente \u00f3s per\u00edodos Auri\u00f1aciense e \u00f3 Solutrense a Venus de Laussel (Francia).\nEsta Venus de Laussel \u00e9 unha das obras b\u00e1sicas para comprender a prehistoria. Foi descuberta no ano 1911 polo doutor Lalanne na rexi\u00f3n da Dordo\u00f1a francesa. Hoxe \u00e1chase no Museo de Saint Germain en Laye. O seu descubridor describe as\u00ed \u00e1 muller do corno: \nNas s\u00faas orixes a estatua, pintada de vermello, formaba parte dun bloque de pedra, cuxa curvatura natural foi aproveitada para dotar \u00e1 figura esculpida dun lixeiro avultamento que lle d\u00e1 un grande realismo. O bloque de pedra era o centro dun santuario, posiblemente reservado a rituais relacionados coa fecundidade.\nXunto a estas esculturas son importantes os relevos e gravados en utensilios feitos de marfil, \u00f3so e hastas de reno, que representan a animais tallados cun gran realismo nas s\u00faas formas e actitudes."}
{"id": "20810", "revid": "92340", "url": "https://gl.wikipedia.org/wiki?curid=20810", "title": "Jan Guillou", "text": "Jan Oscar Sverre Lucien Henri Guillou, nado en S\u00f6dert\u00e4lje o 17 de xaneiro de 1944, \u00e9 un escritor e xornalista sueco.\nTraxectoria.\nTraballou como xornalista para o \"Folket i Bild - aktuellt\" nos anos 1966 e 1967. Foi cofundador en 1970 da revista \"Folket i Bild - Kulturfront\", na que en 1973 escribiu en colaboraci\u00f3n con Peter Bratt unha serie de artigos nos que se revelou que Suecia manti\u00f1a, de forma ilegal, unha axencia militar de espionaxe, co\u00f1ecida como Informationsbyr\u00e5n ou IB, que espiaba a cidad\u00e1ns suecos por raz\u00f3ns pol\u00edticas. O asunto converteuse nun esc\u00e1ndalo pol\u00edtico, \"IB-aff\u00e4ren\" e Guillou, xunto a Bratt, foi acusado de espionaxe e pasou dez meses na cadea.\nNa s\u00faa estad\u00eda na prisi\u00f3n, Guillou pensou como poder\u00eda escribir o que sab\u00eda sen realmente escribir sobre iso, o que ti\u00f1a prohibido facer. Decidiu escribir unha serie de historias de ficci\u00f3n sobre un esp\u00eda sueco, as\u00ed foi como naceu o personaxe de Carl Hamilton, alcumado como \"Coq Rouge\", que deu orixe a 10 novelas, das que se fixeron varios filmes. Tam\u00e9n escribiu unha serie de novelas que protagoniza Arn Magnusson, un cabaleiro templario sueco.\nActualmente Guillou \u00e9 un comentarista influente, os seus artigos aparecen no xornal \"Aftonbladet\", e dende al\u00ed critica a pol\u00edtica exterior dos Estados Unidos, a pol\u00edtica israel\u00ed contra os palestinos ou o Servizo Secreto Sueco."}
{"id": "20811", "revid": "72012", "url": "https://gl.wikipedia.org/wiki?curid=20811", "title": "Teor\u00eda dos n\u00fameros", "text": ""}
{"id": "20812", "revid": "289", "url": "https://gl.wikipedia.org/wiki?curid=20812", "title": "Teorema da incompletitude de G\u00f6del", "text": ""}
{"id": "20813", "revid": "22570", "url": "https://gl.wikipedia.org/wiki?curid=20813", "title": "Sistema axiom\u00e1tico", "text": "En matem\u00e1ticas, un sistema axiom\u00e1tico \u00e9 un conxunto calquera de axiomas, que poden ser usados, todos ou s\u00f3 alg\u00fans, para a derivaci\u00f3n l\u00f3xica de teoremas. Unha teor\u00eda matem\u00e1tica consiste nun sistema axiom\u00e1tico e de todos os teoremas que del derivan."}
{"id": "20814", "revid": "89787", "url": "https://gl.wikipedia.org/wiki?curid=20814", "title": "N\u00fameros primos entre si", "text": "En teor\u00eda de n\u00fameros, dous n\u00fameros naturais son \"primos entre si\", primos relativos ou \"coprimos\" se o \u00fanico divisor positivo com\u00fan aos dous \u00e9 a unidade. Isto \u00e9 equivalente a dicir que o seu m\u00e1ximo com\u00fan divisor \u00e9 1.\nPor exemplo: o n\u00famero 8 \u00e9 divis\u00edbel por 8, 4, 2 e 1, en canto que o n\u00famero 15 \u00e9 divis\u00edbel por 15, 5, 3 e 1. Polo tanto, 8 e 15 son primos relativos, ao ser 1 o seu \u00fanico divisor com\u00fan.\nPropiedades.\nHai certas propiedades que son equivalentes a que e sexan primos entre si:\nComo consecuencia do segundo punto, temos que se e son primos entre si, ent\u00f3n a ecuaci\u00f3n diofantiana ten infinitas soluci\u00f3ns de e nos naturais."}
{"id": "20815", "revid": "5312", "url": "https://gl.wikipedia.org/wiki?curid=20815", "title": "Lliga Regionalista", "text": "A Lliga Regionalista (en galego: \"Liga Rexionalista\") foi un partido pol\u00edtico catal\u00e1n que representaba o catalanismo conservador e mon\u00e1rquico. Fundouse o 25 de abril de 1901 ao se fusionaren a Uni\u00f3 Regionalista e o Centre Nacional Catal\u00e0 para se presentaren \u00e1s elecci\u00f3ns a Cortes, nas que tivo \u00e9xito. O seu primeiro presidente foi Bartomeu Robert i Ybarz\u00e1bal. A base do seu programa era de ideolox\u00eda conservadora e mon\u00e1rquica e ti\u00f1a nos seus estatutos a pretensi\u00f3n de acadar a autonom\u00eda para Catalu\u00f1a dentro do estado espa\u00f1ol. O seu voceiro era \"La Veu de Catalunya\" (1899-1936) que coexistiu coa revista sat\u00edrica \"\u00a1Cu-cut!\" entre 1902 e 1912.\nTraxectoria.\nAs elecci\u00f3ns de 1903 resultaron un fracaso e a Lliga entrou en crise e ao ano seguinte sofre unha escisi\u00f3n do sector m\u00e1is liberal que dar\u00e1 lugar a Centre Nacionalista Republic\u00e0. En 1905 f\u00edxose co control do concello de Barcelona e comezou unha pol\u00edtica de modernizaci\u00f3n da cidade. En 1906 foi o partido que liderou a Solidaritat Catalana, que agrupaba a todas as forzas catal\u00e1s non din\u00e1sticas, con excepci\u00f3n dos republicanos de Lerroux, e que conseguiu o triunfo nas elecci\u00f3ns de 1907, a\u00ednda que as diferenzas entre os diferentes grupos imposibilitar\u00eda que se consolidase. En 1914 conseguiu que se formase a Mancomunidade de Catalu\u00f1a presidida por Enric Prat de la Riba. Dende novembro de 1917 a Lliga participou con varios ministros no goberno espa\u00f1ol, entre eles Francesc Camb\u00f3 no Ministerio de Fomento. En 1922 esc\u00edndese o sector m\u00e1is nacionalista para formar Acci\u00f3 Catalana. A\u00ednda que nun primeiro momento a Lliga apoiou o golpe de Estado de Primo de Rivera, posteriormente ser\u00e1 ilegalizada ata 1930.\nNo \u00faltimo goberno de Afonso XIII a Lliga asumiu o Ministerio de Finanzas. Tras a proclamaci\u00f3n da Rep\u00fablica, a Lliga aceptou o novo r\u00e9xime, apoiou o Estatuto de Autonom\u00eda de Catalu\u00f1a de 1932 e cambiou o seu nome a Lliga Catalana. A\u00ednda que a Lliga non apoiou a sublevaci\u00f3n do xeneral Franco en Marrocos, unha boa parte dos seus militantes colaboraron coa s\u00faa causa."}
{"id": "20816", "revid": "89787", "url": "https://gl.wikipedia.org/wiki?curid=20816", "title": "Factorial", "text": "Nas matem\u00e1ticas, a factorial dun n\u00famero natural \"n\" \u00e9 o produto de todos os enteiros positivos menores ou iguais a \"n\". Iso \u00e9 escrito como \"n!\" e lido como \"factorial de \"n\" \". A notaci\u00f3n \"n!\" foi introducida por Christian Kramp en 1808.\nDefinici\u00f3n.\nA funci\u00f3n factorial \u00e9 definida como o produtoformula_1que se pode escribir comoformula_2Por exemplo,\nA secuencia das factoriais para comeza con:\nFactorial de cero.\nA factorial de 0, formula_3, \u00e9 1. Hai diversas raz\u00f3ns que xustifican esta definici\u00f3n:\nFactorial de non enteiros.\nA definici\u00f3n de factorial tam\u00e9n se pode definir para valores non enteiros a trav\u00e9s da funci\u00f3n gamma, detallado m\u00e1is abaixo:\nAplicaci\u00f3ns.\nA\u00ednda que a funci\u00f3n factorial ten os seus inicios na combinatoria, as s\u00faas aplicaci\u00f3ns est\u00e9ndense por moitas \u00e1reas da matem\u00e1tica.\nComo calcular factoriais.\nO valor num\u00e9rico de \"n\"! pode ser calculado por multiplicaci\u00f3n repetida se \"n\" non for grande de m\u00e1is. \u00c9 iso o que as calculadoras fan. O maior factorial que a maior\u00eda das calculadoras aguantan \u00e9 69!, porque 70!\u00a0&gt;\u00a010100.\nCando \"n\" \u00e9 grande de m\u00e1is , \"n\"! pode ser calculado cunha boa precisi\u00f3n usando a f\u00f3rmula de Stirling:\nEsa \u00e9 unha versi\u00f3n simplificada que pode ser probada usando matem\u00e1tica b\u00e1sica de ensino secundario; a ferramenta esencial \u00e9 a induci\u00f3n matem\u00e1tica. Ela \u00e9 presentada aqu\u00ed na forma dun exercicio:\nLogaritmo de factorial.\nO logaritmo dun factorial pode ser usado para calcular o n\u00famero de d\u00edxitos que a base dun factorial ir\u00e1 ocupar. log \"n\"! pode ser facilmente calculado da seguinte maneira:\nN\u00f3tese que esa funci\u00f3n, demostrada graficamente, \u00e9 case linear para valores baixos; mais o factor formula_9 crece de maneira arbitraria, a\u00ednda que vagarosa. Por exemplo, este \u00e9 o gr\u00e1fico os seus primeiros 20 mil valores:\nUnha boa aproximaci\u00f3n para log n! \u00e9 facer o logaritmo da aproximaci\u00f3n de Stirling.\nFactorial para valores non enteiros.\nA funci\u00f3n gamma.\nA funci\u00f3n gamma \u0393(\"z\") \u00e9 definida para todos os n\u00fameros complexos \"z\" excepto os enteiros non positivos (\"z\"\u00a0=\u00a00,\u00a0\u22121,\u00a0\u22122,\u00a0\u22123,\u00a0...). Ela relaci\u00f3nase cos factoriais polo feito de que satisfai un relacionamento recursivo similar a aquel da funci\u00f3n factorial:\nXunto coa definici\u00f3n \u0393(1)\u00a0=\u00a01 iso xera a ecuaci\u00f3n\nPor causa desa relaci\u00f3n, a funci\u00f3n gamma \u00e9 frecuentemente tida como unha xeneralizaci\u00f3n da funci\u00f3n factorial para o dominio dos n\u00fameros complexos. Iso \u00e9 xustificado polas seguintes raci\u00f3ns:\nFunci\u00f3ns semellantes \u00e1 factorial.\nMultifactoriais.\nUnha notaci\u00f3n relacionada com\u00fan \u00e9 o uso de m\u00faltiplos puntos de exclamaci\u00f3n para simboliar un multifactorial, o produto de enteiros en pasos de (\"n\"!!), tres (\"n\"!!!), ou m\u00e1is.\n\"n\"!! denota o factorial duplo de \"n\" e \u00e9 definido recursivamente por\nPor exemplo, 8!! = 2 \u00b7 4 \u00b7 6 \u00b7 8 = 384 e 9!! = 1 \u00b7 3 \u00b7 5 \u00b7 7 \u00b7 9 = 945. A secuencia de factoriais duplos para \"n\" = 0, 1, 2... \u00e9 :1, 1, 2, 3, 8, 15, 48, 105, 384, 945, 3840, ...\nAlgunhas identidades que envolven factoriais duplos son:\nD\u00e9bese ser coidadoso para non interpretar \"n\"!! como a factorial de \"n\"!, que deber\u00eda ser escrito (\"n\"!)! e \u00e9 un n\u00famero moito maior (para \"n\"&gt;2).\nA factorial dupla \u00e9 a variante m\u00e1is comumente usada, mais p\u00f3dese definir a factorial tripla do mesmo modo (\"n\"!!!) e as\u00ed por diante. En xeral, a \"k\"-\u00e9sima factorial, notado por \"n\"!(\"k\"), \u00e9 definido recursivamente como\nHiperfactoriais.\nOcasionalmente o hiperfactorial de \"n\" \u00e9 considerado. \u00c9 escrito como \"H\"(\"n\") e definido por\nPara \"n\" = 1, 2, 3, 4... os valores de \"H\"(\"n\") son 1, 4, 108, 27648...\nA funci\u00f3n hiperfactorial \u00e9 similar \u00e1 factorial, mais produce n\u00fameros maiores. A taxa de crecemento desa funci\u00f3n, con todo, non \u00e9 moito maior que un factorial regular.\nSuperfactoriais.\nNeil Sloane e Simon Plouffe definiron o superfactorial en 1995 como o produto dos primeiros \"n\" factoriais. As\u00ed, o superfactorial de 4 \u00e9 \nNo xeral,\nA secuencia de superfactoriais comeza (de \"n\"=0) como:\nEsa idea pode ser facilmente estendida para superduperfactorial como o produto dos primeiros \"n\" superfactoriais (iniciando con n=0), as\u00ed\ne a\u00ed en diante, recursivamente para todos os factoriais m\u00faltiplos, onde o \"m\"-factorial de \"n\" \u00e9 o produtod dos primeiros \"n\" \"(m-1)\"-factorials, i.e.\nonde formula_22 para formula_23 e formula_24.\nSuperfactoriais (definici\u00f3n alternativa).\nClifford Pickover, no seu libro \"Keys to Infinity\", de 1995, definiu o superfactorial de \"n\", escrito como \"n\"$ (o $ deber\u00eda, na verdade, ser un sinal de factorial ! cun S sobreposto) como\nonde a notaci\u00f3n (4) denota o operador hyper4, ou usando a notaci\u00f3n de frecha de Knuth,\nEsa secuencia de superfactoriais comeza:\nFactoraci\u00f3n prima de factoriais.\nA potencia de \"p\" que ocorre na factoraci\u00f3n prima de \"n!\" \u00e9"}
{"id": "20818", "revid": "1987", "url": "https://gl.wikipedia.org/wiki?curid=20818", "title": "Dous", "text": "O dous (2) \u00e9 o n\u00famero natural que segue o un e precede o tres.\n2 \u00e9 o primeiro n\u00famero primo, e \u00e9 o \u00fanico que \u00e9 par. O seguinte \u00e9 3. \u00c9 o primeiro n\u00famero primo de Sophie Germain.\nNa cultura humana.\nA dualidade de todas as cousas \u00e9 unha noci\u00f3n importante na maior\u00eda das culturas e relixi\u00f3ns. A m\u00e1is com\u00fan dicotom\u00eda filos\u00f3fica talvez sexa aquela que op\u00f3n o ben e o mal, mais hai moitas outras. Na dial\u00e9ctica hegelliana, o proceso de ant\u00edtese cr\u00eda d\u00faas perspectivas a partir dunha.\n\"Dous\" (\u4e8c, \"\u00e8r\") \u00e9 un bo n\u00famero na cultura da China. Hai un proverbio chin\u00e9s que di que \"as boas cousas ve\u00f1en a pares\". \u00c9 com\u00fan usar s\u00edmbolos duplos en marcas de produtos. O pobo canton\u00e9s gosta do n\u00famero \"dous\" porque a palabra cantonesa correspondente soa parecida \u00e1 palabra relacionada \u00e1 \"facilidade\" (\u6613) naquela lingua.\nNa Finlandia, d\u00faas candeas son acesas no D\u00eda da Independencia. Colocalas no peitoril da fiestra evoca o significado simb\u00f3lico da divisi\u00f3n, que consecuentemente significa independencia.\nNa filosof\u00eda de Pit\u00e1goras, a d\u00edade \u00e9 a segunda cousa criada.\nEntre as palabras que poden ser usadas como sin\u00f3nimos ou para se referir ao n\u00famero \"dous\" incl\u00faen par, dueto, xemelgos."}
{"id": "20819", "revid": "47401", "url": "https://gl.wikipedia.org/wiki?curid=20819", "title": "Tres", "text": "O tres (3) \u00e9 o n\u00famero natural que segue ao dous e precede ao catro.\nO 3 \u00e9 o segundo n\u00famero primo e o primeiro n\u00famero primo impar. Ademais, \u00e9 o primeiro n\u00famero primo de Fermat (\"n\" = 0). \u00c9 o segundo n\u00famero primo de Sophie Germain."}
{"id": "20820", "revid": "56817", "url": "https://gl.wikipedia.org/wiki?curid=20820", "title": "N\u00famero primo de Sophie Germain", "text": "Un n\u00famero primo \"p\" \u00e9 un n\u00famero primo de Sophie Germain se 2\"p\"\u00a0+\u00a01 \u00e9 tam\u00e9n primo. Son famosos porque Sophie Germain probou que o \u00daltimo Teorema de Fermat \u00e9 verdadeiro para estes n\u00fameros. A existencia dun n\u00famero infinito de tales n\u00fameros primos \u00e9 unha conxectura, ou sexa, unha afirmaci\u00f3n non probada.\nOs primeiros primos de Sophie Germain son:"}
{"id": "20821", "revid": "23204", "url": "https://gl.wikipedia.org/wiki?curid=20821", "title": "\u00daltimo Teorema de Fermat", "text": "O \u00daltimo teorema de Fermat, ou teorema de Fermat-Wiles, afirma que non existe ning\u00fan conxunto de enteiros positivos formula_1, formula_2, formula_3 e formula_4 con formula_4 maior que 2 que satisfaza\n(Para os primeiros valores de formula_4 existe unha infinidade de soluci\u00f3ns: o caso formula_8 \u00e9 evidente, o caso formula_9 admite, entre outras, a soluci\u00f3n cl\u00e1sica 42\u00a0+\u00a032\u00a0=\u00a052 e utiliza o m\u00e9todo do c\u00edrculo).\nHistoria e caracter\u00edsticas.\nO teorema debe o seu nome a Pierre de Fermat, que escribiu \u00e1s marxes dunha traduci\u00f3n de \"Arithmetica\" de Diofanto, ao lado do enunciado deste problema:\nDespois de ter sido obxecto de fervorosas investigaci\u00f3ns durante m\u00e1is de 300 anos (esa nota insinuaba que unha demostraci\u00f3n elementar era pos\u00edbel, o que atizou a curiosidade de todos), foi finalmente demostrado en 1994 polo matem\u00e1tico brit\u00e1nico Andrew Wiles. A gran maior\u00eda dos matem\u00e1ticos pensan hoxe que Fermat estaba enganado: a proba (retraballada desde ent\u00f3n) utiliza ferramentas matem\u00e1ticas bastante elaboradas da Teor\u00eda dos n\u00fameros, ferramentas que a\u00ednda non exist\u00edan na \u00e9poca en que viviu Fermat.\nM\u00e1is precisamente, Wiles probou a conxectura de Shimura-Taniyama-Weil, pois sab\u00edase xa hab\u00eda alg\u00fan tempo que ela implicaba o teorema. A proba utiliza as formas modulares e as representaci\u00f3ns galoisianas (de \u00c9variste Galois, matem\u00e1tico franc\u00e9s).\nEste teorema non ten aplicaci\u00f3n ningunha \"per se\": ten un valor importante, no entanto, debido \u00e1s ideas e \u00e1s ferramentas matem\u00e1ticas que foron inventadas e desenvolvidas para probalo.\nP\u00f3dese entender este teorema graficamente consider\u00e1ndose a curva da ecuaci\u00f3n \u00a0xn\u00a0+\u00a0yn\u00a0=\u00a01 : se n\u00a0&gt;\u00a02, esa curva non pasa por ning\u00fan punto con coordenadas racionais diferentes de cero.\nObservaci\u00f3n.\nSendo costume que se dea a un teorema o nome daquel que fixo a s\u00faa demostraci\u00f3n, o t\u00edtulo \u00abteorema de Fermat\u00bb pode non ser apropiado. Deber\u00edase falar ou dunha \"conxectura de Fermat\" ou do \"teorema de Wiles\".\nO \u00daltimo Teorema de Fermat e a Literatura.\nPropiciando not\u00e1beis avances en varios ramos da matem\u00e1tica, a saga de 359 anos de tentativas, erros e acertos est\u00e1 admirabelmente descrita no libro \"Fermat's Last Theorem\", do autor brit\u00e1nico Simon Singh, con 300 p\u00e1xinas."}
{"id": "20822", "revid": "98629", "url": "https://gl.wikipedia.org/wiki?curid=20822", "title": "Expresionismo", "text": "O expresionismo \u00e9 un movemento art\u00edstico xurdido en Alema\u00f1a a principios do s\u00e9culo XX, en concordancia co fauvismo franc\u00e9s. Recibiu o seu nome en 1911 con ocasi\u00f3n da exposici\u00f3n da Secesi\u00f3n berlinesa, en que se expuxeron os cadros fauvistas de Matisse e os seus compa\u00f1eiros franceses, amais dalgunhas das obras precubistas de Pablo Picasso. En 1914 foron tam\u00e9n etiquetados como expresionistas o grupo dos pintores alem\u00e1ns en Dresde e Berl\u00edn a partir de 1911; e \"Der Blaue Reiter\" (O Xinete Azul), formado en 1912 en M\u00fanic, \u00f3 redor dun almanaque, dirixido por Kandinsky e Marc.\nO expresionismo ent\u00e9ndese como unha acentuaci\u00f3n ou deformaci\u00f3n da realidade para conseguir expresar adecuadamente os valores que se pretenden po\u00f1er en evidencia, e manifestouse como unha reacci\u00f3n parcial \u00f3 impresionismo.\n\"Die Br\u00fccke\" (A Ponte).\nOs seus fundadores foron Ernst Ludwig Kirchner, Bleye, Heckel e Schmidt-Rottluff, todos eles estudantes de arquitectura, \u00f3s que se uniron m\u00e1is adiante Nolde e Pechstein en 1906 e Otto M\u00fcller en 1910. O fauvista Van Dongen tam\u00e9n se uniu a eles e fixo de intermediario cos seus compa\u00f1eiros franceses.\nA intenci\u00f3n do grupo era atraer a todo elemento revolucionario que quixese unirse, as\u00ed o expresaron nunha carta dirixida a Nolde; o seu maior interese era destru\u00edr as vellas convenci\u00f3ns, \u00f3 igual que se estaba facendo en Francia. Segundo Kirchner, non pod\u00edan p\u00f3rse regras e a inspiraci\u00f3n deb\u00eda flu\u00edr libre e dar expresi\u00f3n inmediata \u00e1s presi\u00f3ns emocionais do artista. Preocup\u00e1banse menos dos aspectos formais, feito que os separaba do fauvismo de Matisse e Braque. Para os alem\u00e1ns, o contido era m\u00e1is importante c\u00e1 forma. A carga de cr\u00edtica social que imprimiron \u00e1 obra valeulles os ataques da cr\u00edtica conservadora que os tachou de ser un perigo para a xuventude alem\u00e1.\nKirchner foi considerado o m\u00e1is xenu\u00edno representante da Ponte. Foi un artista hipersensible que retratou as r\u00faas e a vida urbana de Berl\u00edn de forma novidosa e orixinal. As s\u00faas formas secas e puntiagudas, con cores \u00e1cidas, son caracter\u00edsticas en obras como \"A Escola de Danza\" de 1914.\nEmil Nolde, inda que se sa\u00edse do grupo en 1911, tam\u00e9n a foi a considerado como un dos m\u00e1ximos representantes. Influ\u00eddo polo belga Ensor e por Van Gogh, sentiuse fortemente atra\u00eddo polo primitivismo negro e polo mito do salvaxe. A s\u00faa busca do para\u00edso centrouse m\u00e1is na concreci\u00f3n do primordial que en actitudes escapistas, plasmando o seu sentimento tr\u00e1xico da natureza e a s\u00faa inspiraci\u00f3n, de car\u00e1cter psicol\u00f3xico e instintivo, elementos que fixeron del un pintor expresionista por excelencia. Cara a 1909, e tras unha grave enfermidade, empezou a pintar cadros de tema relixioso, nos que expresou a s\u00faa inspiraci\u00f3n m\u00edstica.\nEn 1913, produciuse a disoluci\u00f3n do grupo, consecuencia das claras diferenzas dos seus compo\u00f1entes e do establecemento dun mercado para todos eles que complicaba as esixencias dunha fronte com\u00fan\n\"Der Blaue Reiter\" (O Xinete Azul).\nA diferenza da Ponte, os artistas do Xinete Azul, sent\u00edan a necesidade de modular unha linguaxe m\u00e1is controlada para emitir as s\u00faas mensaxes. Publicaron libros e organizaron exposici\u00f3ns. Desenvolveron unha arte espiritual, na cal reduciron o naturalismo ata chegar \u00e1 abstracci\u00f3n. Certas actitudes aprox\u00edmanos \u00f3s expresionistas de \"A Ponte\" pero tend\u00edan m\u00e1is a unha purificaci\u00f3n dos instintos e o que quer\u00edan era captar a esencia espiritual da realidade; neste sentido as s\u00faas actitudes eran m\u00e1is refinadas e especulativas. Os seus m\u00e1ximos representantes foron Wassily Kandinsky e Franz Marc, os seus fundadores; o resto do grupo o compo\u00f1en August Macke, Javlensky e Paul Klee.\nA po\u00e9tica de kandinsky definiuse como un expresionismo l\u00edrico, no cal a evasi\u00f3n non se encami\u00f1aba cara \u00f3 mundo salvaxe sen\u00f3n cara \u00f3 espiritual da natureza e \u00f3 mundo interior. Para Kandinsky, o cami\u00f1o da pintura deb\u00eda ser dende a pesada realidade material ata a abstracci\u00f3n da visi\u00f3n pura, coa cor como medio, por iso desenvolveu toda unha complexa teor\u00eda da cor. N\"'A Pintura como arte pura\", libro de 1913, sost\u00e9n que a pintura \u00e9 xa un ente separado, un mundo en si mesmo, unha nova forma do ser, que act\u00faa sobre o espectador a trav\u00e9s da vista e que provoca profundas experiencias espirituais. Anos antes, en 1910, Kandinsky realizara as primeiras acuarelas abstractas.\nPara Klee, o artista deb\u00eda integrarse nas forzas da natureza e actuar como medium, de maneira que as s\u00faas creaci\u00f3ns chegasen a ser aceptadas do mesmo modo que se aceptan os fen\u00f3menos da natureza. A diferenza de Kandinsky, Klee estaba convencido de que a arte pode captar o sentido creativo da natureza e, polo tanto, rexeitaba a abstracci\u00f3n absoluta. Formalmente, Klee deixouse influ\u00edr \u00f3 principio, \u00f3 igual que Macke, polo cubismo de Delaunay e a s\u00faa lei \u00f3ptica dos contrastes simult\u00e1neos, \u00f3 mesmo tempo que foi o primeiro artista que penetrou nos dominios do inconsciente que Freud e Jung estaban comezando a estudar.\nTras a disoluci\u00f3n do grupo, en 1919, Walter Gropius funda a Bauhaus en Weimar, escola de dese\u00f1o e arquitectura, cuxos profesores foron os m\u00e1is famosos mestres do expresionismo construtivo, nela impartiron clases homes como Feininger, Klee ou Kandinsky.\nFinalizada a primeira guerra mundial en Alema\u00f1a, desenv\u00f3lvese o Realismo Expresionista, movemento en que os artistas se separan da abstracci\u00f3n, reflexionando sobre a arte figurativa e rexeitando toda actividade que non atenda \u00f3s problemas da urxente realidade da posguerra. Encarnan este grupo Otto Dix, George Grosz, Max Beckmann e o escultor Barlach.\nO expresionismo no cine.\nCoa aparici\u00f3n da pel\u00edcula \"O gabinete do doutor Caligari\", Robert Wiene abre o expresionismo \u00f3 cine en 1919. Neste medio ch\u00e9gase \u00f3 simbolismo a trav\u00e9s dos decorados, as luces, o vestiario e a interpretaci\u00f3n dos personaxes, todo iso encami\u00f1ado \u00e1 distorsi\u00f3n. Nun principio, o cine mudo alem\u00e1n estivo plenamente vinculado \u00f3 expresionismo con directores como Fritz Lang, F. W. Murnau, Paul Leni e Paul Wegener, entre outros. Algunhas das obras m\u00e1is representativas deste per\u00edodo foron: \"Nosferatu\", \"Metropolis\", \"As tres luces\", \"A \u00faltima gargallada\", e \"Das Testament des Dr. Mabuse\". A desmesura \u00eda asociada a un tipo de cine de terror e fant\u00e1stico, o que condicionou o seu desenvolvemento. Non obstante na cinematograf\u00eda m\u00e1is moderna, os seus representantes m\u00e1is significativos como Orson Welles e Andrzej Wajda incorporaron unha est\u00e9tica moito m\u00e1is madura e afastada do exceso de teatralismo.\nO expresionismo no teatro.\nA influencia do cine no teatro expresionista evidenciouse dende os primeiros momentos, utilizando tam\u00e9n o decorado e a vestimenta dos actores como instrumentos \u00f3 servizo de obras dram\u00e1ticas superadoras do conformismo das representaci\u00f3ns teatrais convencionais. O autor, o actor e o p\u00fablico deben de compartir a visi\u00f3n interior do primeiro, chegando a un ton m\u00edstico que acent\u00faa a m\u00edmica. O seu representante m\u00e1is destacado aparece despois da primeira guerra mundial: Ernst Toler. Con posterioridade ver\u00edanse influ\u00eddos por este movemento autores como Bertold Brecht.\nA m\u00fasica expresionista.\nO Xinete Azul no seu primeiro n\u00famero publicou a obra de tres compositores: Arnold Sch\u00f6nberg, Alban Berg e Anton von Webern. Na traxectoria destes m\u00fasicos encontramos a presenza plenamente expresionista na \u00f3pera de \"Lul\u00fa\" de Berg e nos dramas Die Erwartung e Die Gl\u00fccklihe Hand."}
{"id": "20823", "revid": "54334", "url": "https://gl.wikipedia.org/wiki?curid=20823", "title": "Futurismo", "text": "Futurismo, primeiro dos movementos de vangarda art\u00edstica, xurdido en Italia en 1909 por Filippo Tommaso Marinetti, que redactou o seu \"Manifeste du Futurisme\", o primeiro doutros moitos, o 20 de febreiro de 1909, no diario \"Le Figaro\" de Par\u00eds.\nEst\u00e9tica.\nInspirado pola Pataf\u00edsica de Alfed Jarry e Remy de Gourmont e por procedementos literarios que como este movemento literario non asum\u00edan ningunha tradici\u00f3n formal nin cultural previa, Marinetti foi chegando a concibir esta nova est\u00e9tica. O futurismo foi chamado as\u00ed pola s\u00faa intenci\u00f3n de romper absolutamente coa arte do pasado (o chamado \"Pasadismo\") \u00f3 considerar que os museos son equivalentes \u00f3s cemiterios, en especial en Italia, onde a tradici\u00f3n art\u00edstica do pasado agromaba por t\u00f3dalas partes e impregn\u00e1bao todo. Hab\u00eda que facer, pois, t\u00e1boa rasa do pasado e crear unha arte nova dende cero, acorde coa mentalidade moderna, os novos tempos e as novas realidades. Para iso toma como modelo as m\u00e1quinas e as s\u00faas virtudes: a forza, a rapidez, a velocidade, a enerx\u00eda, o movemento, a deshumanizaci\u00f3n. Diametralmente en contra do Expresionismo, un ismo ou vangarda humanista un pouco posterior, dignifica a guerra como espazo onde a maquinizaci\u00f3n, a enerx\u00eda e a deshumanizaci\u00f3n alcanzaron cotas m\u00e1ximas. Proscribe o sentimental e o anecd\u00f3tico e non asume absolutamente nada do pasado, nin sequera a m\u00e9trica en literatura. Intenta substitu\u00edr os nexos por notaci\u00f3ns alx\u00e9bricas e buscar un l\u00e9xico radicalmente inzado de tecnoloxismos e barbarismos, inzado de infinitivos, exclamaci\u00f3ns e interxecci\u00f3ns que denotan enerx\u00eda. Cultiva amais unha interesante forma de teatro, o chamado teatro sint\u00e9tico, en que as acci\u00f3ns ocorren a velocidade de vertixe e o argumento desenv\u00f3lvese e acaba en apenas dez minutos, e el\u00fadese o elemento humano ocultando as figuras humanas, que s\u00f3 poden adivi\u00f1arse por metonimia (s\u00f3 se ven os p\u00e9s dos actores).\nA est\u00e9tica futurista pregoa tam\u00e9n unha \u00e9tica, de ra\u00edz fundamentalmente machista, mis\u00f3xina e provocadora, amante do deporte e da guerra (\"\u00fanica hixiene do mundo\", segundo Marinetti), da violencia e do perigo. Igualmente, o futurismo e o propio Marinetti foi politiz\u00e1ndose cada vez m\u00e1is ata coincidir coa tese do fascismo, en cuxo partido ingresou o italiano en 1919.\nO futurismo foi un movemento fundamentalmente italiano e de car\u00e1cter literario (o propio Marinetti), pl\u00e1stico (o pintor arxentino Emilio Pettoruti e os pintores italianos Gino Severini, Carlo Carr\u00e0, Giacomo Balla ou o escultor Umberto Boccioni), arquitect\u00f3nico (Antonio Sant'Elia) e musical (o \"ruidismo\" do compositor Luigi Russolo, antecedente directo da chamada m\u00fasica concreta), pero tivo alg\u00fans seguidores en Rusia (o poeta Vladimir Maiakovski), en B\u00e9lxica (o escritor \u00c9mile Verhaeren) e en Portugal (Fernando Pessoa, quen divulgou o movemento a trav\u00e9s da revista \"Orpheu\", 1915); as\u00ed a todo, tras atinxir o seu cumio a mediados dos anos vinte, a est\u00e9tica futurista foi disgreg\u00e1ndose ata desaparecer na d\u00e9cada dos corenta.\nTranscendencia do futurismo.\nA importancia que tivo o futurismo, m\u00e1is al\u00e1 dos seus dubidosos m\u00e9ritos est\u00e9ticos, foi a de facer partir a est\u00e9tica dende cero a comezos do s\u00e9culo XX, de forma que posibilitou unha espectacular renovaci\u00f3n dos principios e t\u00e9cnicas art\u00edsticas, que ten consecuencias incluso na actualidade. Foi o primeiro dos ismos ou vangardas art\u00edsticas e o seu valor como movemento rompedor posibilitou e facilitou o cami\u00f1o \u00e1s demais correntes que refrescaron o panorama art\u00edstico da primeira metade do s\u00e9culo XX.\nO futurismo en Espa\u00f1a.\nO primeiro dos movementos de vangarda art\u00edstica e o seu \"Manifesto\" de 1909 foron co\u00f1ecidos en Espa\u00f1a ese mesmo ano grazas a Ram\u00f3n G\u00f3mez de la Serna e a s\u00faa revista \"Prometeo\", inda que moitos dos que comentaron en Espa\u00f1a este movemento mencionaron un precedente catal\u00e1n, o Futurisme de Gabriel Alomar, que creou unha revista con ese t\u00edtulo (\"Futurisme\") en 1907.\nAs\u00ed a todo, nunca chegou a existir en Espa\u00f1a un futurismo articulado como tal, a diferenza do que ocorreu en Portugal. Sufriron a s\u00faa influencia pintores que marcharon a Italia, como o uruguaio Rafael Barradas, Enric C. Ricart ou Rafael Sala, e outros que non o fixeron, como Celso Lagar, Antonio de Guezala ou Joan Sandalinas. En poes\u00eda tomaron alg\u00fans elementos desta est\u00e9tica os catal\u00e1ns Josep Maria Junoy, J. V. Foix, Joaquim Folguera, Sebasti\u00e0 S\u00e1nchez-Juan, Bonaventura Vallespinosa i Salvat e sobre todo Joan Salvat-Papasseit; as\u00ed mesmo, o Ultra\u00edsmo asumiu case t\u00f3dolos seus postulados est\u00e9ticos, deix\u00e1ndose ver o influxo futurista en libros como \"H\u00e9lices\" de Guillermo de Torre. Xa nos anos 20, toman alg\u00fans elementos do futurismo Ram\u00f3n de Basterra na s\u00faa l\u00edrica e Ernesto Gim\u00e9nez Caballero, un dos patrocinadores da visita a Espa\u00f1a (Barcelona, Madrid e Bilbao) de Marinetti, en 1928, se ben neses momentos os aspectos literarios ti\u00f1an menos que ver c\u00f3s pol\u00edticos, xa que a evoluci\u00f3n ideol\u00f3xica do italiano cara \u00f3 fascismo era neses momentos similar \u00e1 do creador de \"La Gaceta Literaria\". En \"Ismos\" (1931) Ram\u00f3n G\u00f3mez da Serna disertou sobre esta est\u00e9tica que procurara difundir en 1910."}
{"id": "20825", "revid": "5863", "url": "https://gl.wikipedia.org/wiki?curid=20825", "title": "Fauvismo", "text": "O fauvismo foi un movemento pict\u00f3rico expresionista de principios do s\u00e9culo XX xurdido en Par\u00eds durante un breve per\u00edodo (1904-1907), en torno \u00f3s artistas Henri Matisse, Andr\u00e9 Derain e Maurice Vlamink. Tam\u00e9n foron fauvistas Braque, Friesz, Rouault, Marquet, Dufy e van Dongen. O nome foilles imposto por Louis Vauxcelles na cr\u00edtica que fixo do Sal\u00f3n de Outono de 1905, a causa dos violentos m\u00e9todos de pintura utilizados por estes artistas (\"fauves\", feras en franc\u00e9s).\nComo movemento expresionista, apareceu cronoloxicamente \u00f3 mesmo tempo c\u00f3 expresionismo alem\u00e1n, cunha base de protesta oposta \u00f3 positivismo, \u00f3 naturalismo e \u00f3 impresionismo. As s\u00faas principais influencias ve\u00f1en de Paul Gauguin e das ideas de Zola, Nietzsche, Stirner e Huysmans.\nO Fauvismo, liderado por Henri Matisse (1869-1954), xurdiu por oposici\u00f3n \u00e1 r\u00edxida metodolox\u00eda do Neoimpresionismo de Seurat e Signac, e \u00f3 ton de felicidade e lixeireza propio dos impresionistas; tam\u00e9n se opo\u00f1\u00eda \u00f3 ornamentalismo do Art Nouveau e \u00e1 evasi\u00f3n espiritualista do Simbolismo. Axi\u00f1a se converteu no grupo m\u00e1is experimental de Par\u00eds \u00f3 proclamar a liberdade de expresi\u00f3n a trav\u00e9s das cores puras, a esaxeraci\u00f3n do debuxo e as perspectivas forzadas.\nInda que concib\u00edan a actividade art\u00edstica como un impulso vital, o punto de partida foi a resoluci\u00f3n de problemas puramente pl\u00e1sticos, como o uso da cor nunha funci\u00f3n pl\u00e1stica e construtiva \u00f3 mesmo tempo. O mestre do grupo foi Gustave Moreau, en cuxa escola estudaron Matisse e Rouault, Marquet, Manguin, Camoin e Puy. Moureau non ensinaba ningunha doutrina sen\u00f3n que forzaba \u00f3s seus alumnos a pintar con independencia e coa t\u00e9cnica que fose m\u00e1is adecuada \u00f3 seu temperamento. Da obra de Gauguin aprenderon a liberdade no uso da cor, que levaron \u00f3 extremo (as cores como cartuchos de dinamita, que dir\u00eda Derain), as\u00ed como a liberaci\u00f3n do temperamento e o instinto persoal. Tam\u00e9n admiraban a capacidade de s\u00edntese e o sentido decorativo da obra de Gauguin. Para os fauvistas o cadro deb\u00eda ser expresi\u00f3n e non composici\u00f3n e orde.\nEn 1904 Matisse pintou Luxo, Calma e Voluptuosidade, considerada como a obra s\u00edntese do postimpresionismo, manipulado nun exercicio persoal, e virtualmente un manifesto do que ser\u00eda o fauvismo pouco despois. A utilizaci\u00f3n subxectiva da cor e a simplificaci\u00f3n do debuxo sorprenderon a todos cando foi exposto no Sal\u00f3n dos Independentes en 1905. Derain sentiuse inmediatamente influ\u00eddo e comezou a pintar utilizando nada m\u00e1is c\u00e1 li\u00f1a e a cor. O seu desinterese polo acabado e as s\u00faas cores rechamantes granxe\u00e1ronlle o desprezo da cr\u00edtica cando expuxo as s\u00faas paisaxes, pintadas en Colliure, no Sal\u00f3n de Outono de 1906. Al\u00ed tam\u00e9n se expuxo o Retrato da Sra. Matisse de Matisse, que foi interpretado como unha caricatura da feminidade e como unha excentricidade. A repulsa da cr\u00edtica converteu \u00f3s fauvistas no grupo m\u00e1is avanzado de Par\u00eds.\nMatisse xa estaba pintando nunha forma fauve incluso antes de 1900; as s\u00faas influencias nesta \u00e9poca foron Pissarro e sobre todo C\u00e9zanne; deste \u00faltimo soubo que a estrutura dun cadro vi\u00f1a dada polas relaci\u00f3ns entre as cores que o compo\u00f1en; as\u00ed a todo non aceptaba a teor\u00eda do puntillismo porque destru\u00eda a integridade da cor. Seguindo a C\u00e9zanne, quer\u00eda utilizar as cores na s\u00faa plenitude e mantendo a s\u00faa pureza. Por outro lado manti\u00f1a que a pintura deb\u00eda ser expresiva e non un mero reflexo de sensaci\u00f3ns pasaxeiras como fora o impresionismo.\nEn 1908 publicou as s\u00faas ideas nun artigo titulado \"Notas dun Pintor\" onde dixo:\n\"...o que persigo \u00e9 a expresi\u00f3n..non podo distinguir entre os meus sentimentos e a maneira de expresalos. A composici\u00f3n \u00e9 a arte de arranxar de forma decorativa os elementos de que disp\u00f3n o pintor para expresar os seus sentimentos...\"\nRexeitaba, as\u00ed a todo, a inmediatez, pois a obra deb\u00eda xurdir da mente do artista con car\u00e1cter e contido. No caso de Matisse ese car\u00e1cter era fundamentalmente sereno, en oposici\u00f3n a outras actitudes expresionistas. Ei-lo lugar en que se acha a diferenza entre o expresionismo franc\u00e9s e o alem\u00e1n que presentaba as cousas dunha forma moito m\u00e1is cr\u00faa. Matisse quer\u00eda facer unha arte, segundo as s\u00faas propias palabras, \"que fose pura e serena, que non presentase temas deprimentes e que servise a todo tipo de espectador como un descanso da fatiga intelectual\". Matisse achou a serenidade nas cer\u00e1micas gregas e nos gravados xaponeses. Practicou tam\u00e9n a escultura partindo de Rodin e tomando clases de Bourdelle.\nMaurice Vlamink era un anarquista convencido e colaborou en torno a 1898 nos peri\u00f3dicos Libertaire e Anarchie; era menos met\u00f3dico e paciente c\u00f3s seus compa\u00f1eiros e o seu esp\u00edrito compulsivo estaba en consonancia con Van Gogh por cuxa obra sent\u00eda unha profunda atracci\u00f3n. Alleo a calquera teor\u00eda, trataba de pintar como un primitivo, transmitindo, segundo as s\u00faas propias palabras, o que v\u00eda de forma instintiva e sen m\u00e9todo. Son caracter\u00edsticas das s\u00faa obra as li\u00f1as de impacto e as cores vibrantes. Co tempo abandonou as cores fauves e a s\u00faa paleta se fixo m\u00e1is sombr\u00eda, as s\u00faas paisaxes m\u00e1is s\u00f3rdidas e o seu car\u00e1cter pesimista.\nTodo o grupo sentiuse influenciado pola escultura africana, moi especialmente Vlamink, que sosti\u00f1a ser o seu descubridor en Par\u00eds.\nOs fauvistas nunca formaron un grupo coherente e a pesar dos seus \u00e9xitos conxuntos foron evolucionando por cami\u00f1os diversos. O grupo entrou en crise en 1907, coa aparici\u00f3n das Se\u00f1oritas de Avignon de Picasso.\nEn Hispanoam\u00e9rica, a influencia dos movementos vangardistas empeza a sentirse s\u00f3 a partir dos anos 1920; o fauvismo concretamente foi decisivo no desenvolvemento dos brasileiros Anita Malfatti, Emiliano Di Cavalcanti e Vicente do Rego Monteiro. Todos eles acaban practicando unha especie de mestura entre expresionismo e cubismo."}
{"id": "20827", "revid": "56817", "url": "https://gl.wikipedia.org/wiki?curid=20827", "title": "Land art", "text": "O Land Art non \u00e9 unha corrente, nin un estilo, nin un movemento art\u00edstico, \u00e9 s\u00f3 unha actividade circunstancial. Non se escribiu moito sobre o Land Art xa que o seu termo \u00e9 moi vago. Walter de Maria foi quen inventou o termo americano de Land Art que en galego poder\u00eda traducirse como \"arte da terra\". Este termo empregouno para poder describir as s\u00faas primeiras intervenci\u00f3ns na natureza que se levaron a cabo a finais dos anos sesenta.\nO seu comezo orixinouse cando un grupo de artistas \"ecol\u00f3xicos\", especialmente artistas europeos e americanos, intervi\u00f1eron o contorno natural deixando a s\u00faa pegada, a s\u00faa arte na natureza co prop\u00f3sito de lograr unha arte non comercial, unha arte que non se puidese vender xa que sendo unha arte ef\u00e9mera as obras non logran sobrevivir co paso do tempo. Actualmente este prop\u00f3sito non se acada de todo xa que o Land Art caeu no mundo da comercializaci\u00f3n coas fotograf\u00edas, planos e proxectos das obras."}
{"id": "20829", "revid": "22570", "url": "https://gl.wikipedia.org/wiki?curid=20829", "title": "Aplicaci\u00f3ns cient\u00edficas da fotograf\u00eda", "text": "A fotograf\u00eda constitu\u00edu dende os seus inicios un medio de grande utilidade na investigaci\u00f3n cient\u00edfica. Grazas \u00e1 s\u00faa utilizaci\u00f3n a nivel cient\u00edfico tense a posibilidade de rexistrar fen\u00f3menos que non poden ser observados directamente, como por exemplo aqueles que se desenvolven en tempos moi breves (fotograf\u00eda ultrarr\u00e1pida) ou extremadamente lentos (fotograf\u00eda de baixa velocidade), aqueles que acaecen a escala microsc\u00f3pica, aqueles que afectan a rexi\u00f3ns moi vastas da Terra ou do espazo (fotograf\u00eda a\u00e9rea, orbital, astron\u00f3mica), aqueles ligados a radiaci\u00f3ns non visibles \u00f3 ollo humano etc.\nEntre as m\u00e1is importantes aplicaci\u00f3ns da fotograf\u00eda no campo cient\u00edfico destacan a fotograf\u00eda ultrarr\u00e1pida e estrobosc\u00f3pica, a fotograf\u00eda estereosc\u00f3pica, a fotograf\u00eda infravermella e ultravioleta, a fotograf\u00eda a\u00e9rea e orbital ou a fotograf\u00eda astron\u00f3mica."}
{"id": "20830", "revid": "1987", "url": "https://gl.wikipedia.org/wiki?curid=20830", "title": "Fotograf\u00eda", "text": "A fotograf\u00eda \u00e9 a t\u00e9cnica e arte de gravar imaxes fixas e duradeiras sobre unha superficie de material sensible \u00e1 luz base\u00e1ndose no principio da c\u00e1mara escura. Na c\u00e1mara escura cons\u00e9guese proxectar unha imaxe captada por unha lente ou un conxunto de lentes sobre unha superficie, de tal forma que o tama\u00f1o da imaxe queda reducido e aumenta a s\u00faa nitidez. Para almacenar esta imaxe as c\u00e1maras fotogr\u00e1ficas utilizaban ata hai alg\u00fans anos exclusivamente as pel\u00edculas sensibles, mentres que na actualidade empr\u00e9ganse tam\u00e9n sensores dixitais.\nA palabra \"fotograf\u00eda\" procede do grego e significa \"debuxar coa luz\" (de \"photos\" = luz, e \"graphis\" = debuxo).\nA fotograf\u00eda pode ser clasificada baixo a m\u00e1is ampla denominaci\u00f3n de tratamento de imaxes e, debido a isto, fascinou tanto a cient\u00edficos como a artistas dende os seus inicios. Os cient\u00edficos, sobre todo, aproveitaron a s\u00faa capacidade para plasmar con precisi\u00f3n todo tipo de circunstancias e estudos, tales como os estudos sobre locomoci\u00f3n humana e animal de Eadweard Muybridge (1887). Os artistas tam\u00e9n foron seducidos por estes aspectos pero trataron sempre de ir m\u00e1is al\u00e1 da mera representaci\u00f3n foto-mec\u00e1nica da realidade.\nDesde 1991, o d\u00eda 19 de agosto cel\u00e9brase o D\u00eda Internacional da Fotograf\u00eda. En tal d\u00eda do ano 1839 se formalizou a patente do \"daguerrotipo\", o sistema desenvolvido por Louis Daguerre nese mesmo ano e que se considera o precursor da fotograf\u00eda moderna .\nEtimolox\u00eda.\nO termo \u00abfotograf\u00eda\u00bb prov\u00e9n do grego \u03c6\u1ff6\u03c2 \"ph\u014ds\" (ra\u00edz \u03c6\u03c9\u03c4- \"ph\u014dt,\" \u2018luz\u2019), e \u03b3\u03c1\u03ac\u03c6\u03c9 \"grafo\" (ra\u00edz \u03b3\u03c1\u03ac\u03c6- \"graf,\" \u2018raiar, debuxar, escribir\u2019) que, en conxunto, significa \u2018escribir/gravar coa luz\u2019.\nVarias persoas poden acu\u00f1ar o mesmo termo novo a partir destas ra\u00edces de forma independente. H\u00e9rcules Florence, un pintor e inventor franc\u00e9s que viviu en Campinas, Brasil, utilizou a forma francesa da palabra, fotograf\u00eda, en notas privadas que un historiador brasileiro cre que foron escritas en 1834. Esta afirmaci\u00f3n est\u00e1 amplamente difundida, pero a\u00ednda non se reco\u00f1ece en gran medida a nivel internacional. O primeiro uso da palabra polo inventor franco-brasileiro deuse a co\u00f1ecer amplamente despois da investigaci\u00f3n de Boris Kossoy en 1980.\nO xornal alem\u00e1n \"Vossische Zeitung\" do 25 de febreiro de 1839 conti\u00f1a un artigo titulado \"Photographie\", no que se examinaban varias reivindicaci\u00f3ns de prioridade, en especial a de Henry Fox Talbot, en relaci\u00f3n coa reivindicaci\u00f3n de invenci\u00f3n de Daguerre. O artigo \u00e9 a primeira aparici\u00f3n co\u00f1ecida da palabra na prensa p\u00fablica. Estaba asinado \"J.M.\", crese que era o astr\u00f3nomo berlin\u00e9s Johann von Maedler. Tam\u00e9n se atrib\u00fae ao astr\u00f3nomo John Herschel o acu\u00f1ar a palabra, independentemente de Talbot, en 1839. Con todo, Joan Fontcuberta no seu libro O bico de Xudas (1997), demostrou que Henry Fox Talbot non co\u00f1ec\u00eda o grego o suficiente para poder entender que fotograf\u00eda significa m\u00e1is ben \u00abescritura aparente\u00bb e que en realidade non significa escribir con luz, sen\u00f3n \u00abescritura das aparencias\u00bb.\nOs inventores Joseph Nic\u00e9phore Ni\u00e9pce, Henry Fox Talbot e Louis Daguerre non parecen co\u00f1ecer ou utilizar a palabra \u00abfotograf\u00eda\u00bb, sen\u00f3n que se referiron aos seus procedementos como \u00abheliograf\u00eda\u00bb (Ni\u00e9pce), \u00abcalotipo\u00bb (Talbot) e \u00abdaguerrotipo\u00bb (Daguerre).\nProceso.\nBase\u00e1ndose no principio da c\u00e1mara escura, prox\u00e9ctase unha imaxe captada por un pequeno buraco (fotograf\u00eda estenopeica) ou unha lente ou conxunto delas (o cal se denomina obxectivo), sobre unha superficie; para capturar e almacenar esta imaxe, as c\u00e1maras tradicionais utilizan un soporte cuberto por un composto qu\u00edmico sensible \u00e1 luz (na maior\u00eda delas, pel\u00edcula fotogr\u00e1fica), mentres que na fotograf\u00eda dixital, empr\u00e9gase un sensor de imaxe que divide o cadro nunha reixa horizontal e vertical de elementos \u2014capturando a luz de cada un deles e convert\u00e9ndoa en valores de voltaxe\u2014, que se converten en valores num\u00e9ricos tras un proceso de conversi\u00f3n anal\u00f3xica-dixital, sendo posteriormente transmitidos a un computador embebido no dispositivo, o cal lles d\u00e1 un formato e permite a s\u00faa transmisi\u00f3n ou o seu almacenamento nun medio dixital, para a s\u00faa posterior impresi\u00f3n, visualizaci\u00f3n ou an\u00e1lise.\nHistoria.\nTecnolox\u00edas precursoras.\nA fotograf\u00eda \u00e9 o resultado da combinaci\u00f3n de varios descubrimentos t\u00e9cnicos, relacionados coa visi\u00f3n dunha imaxe e a captura da mesma. O descubrimento da c\u00e1mara escura (\"c\u00e1mara escura\" en lat\u00edn) que proporciona unha imaxe dunha escena rem\u00f3ntase \u00e1 antiga China. Os matem\u00e1ticos gregos Arist\u00f3teles e Euclides describiron de forma independente unha c\u00e1mara escura nos s\u00e9culos V e IV a.C. No s\u00e9culo VI d.C., o matem\u00e1tico bizantino Antemio de Trales utilizou un tipo de c\u00e1mara escura nos seus experimentos.\nO f\u00edsico \u00e1rabe Ibn al-Haytham (Alhazen) (965-1040) tam\u00e9n inventou unha c\u00e1mara escura, as\u00ed como a primeira c\u00e1mara estenopeica verdadeira. A invenci\u00f3n da c\u00e1mara fotogr\u00e1fica rem\u00f3ntase aos traballos de Ibn al-Haytham. Anteriormente xa se describiron os efectos dunha \u00fanica luz que atravesa un estenopo, Ibn al-Haytham realizou a primeira an\u00e1lise correcta da c\u00e1mara escura, inclu\u00edndo as primeiras descrici\u00f3ns xeom\u00e9tricas e cuantitativas do fen\u00f3meno, e foi o primeiro en utilizar unha pantalla nunha habitaci\u00f3n escura para poder proxectar unha imaxe dun lado dun buraco na superficie sobre unha pantalla no outro lado. Tam\u00e9n comprendeu por primeira vez a relaci\u00f3n entre o punto focal e o estenopo, e realizou os primeiros experimentos coas imaxes residuais, sentando as bases para a invenci\u00f3n da fotograf\u00eda no s\u00e9culo XIX.\nLeonardo da Vinci menciona as cameras obscuras naturais que forman as covas escuras ao bordo dun val iluminado polo sol. Un buraco na parede da cova act\u00faa como unha c\u00e1mara estenopeica e proxecta unha imaxe volteada lateralmente, boca abaixo, sobre un anaco de papel. Os pintores do Renacemento utilizaban a c\u00e1mara escura que, de feito, d\u00e1 a representaci\u00f3n \u00f3ptica en cor que domina a arte occidental. Tr\u00e1tase dunha caixa cun pequeno orificio nun dos seus lados, que permite a entrada de determinados raios de luz, proxectando unha imaxe volteada sobre unha pantalla ou un papel.\nO nacemento da fotograf\u00eda ocupouse ent\u00f3n de inventar medios para captar e conservar a imaxe producida pola c\u00e1mara escura. Alberte o Magno (1193-1280) descubriu o nitrato de prata, e Georg Fabricius (1516-1571) descubriu o cloruro de prata, e as t\u00e9cnicas descritas no Libro de \u00d3ptica de Ibn al-Haytham son capaces de producir fotograf\u00edas primitivas con materiais medievais.\nDaniele Barbaro describiu un diafragma en 1566. Wilhelm Homberg describiu como a luz escurec\u00eda algunhas substancias qu\u00edmicas (efecto fotoqu\u00edmico) en 1694. O libro de ficci\u00f3n \"Giphantie\", publicado en 1760, do autor franc\u00e9s Tiphaigne de la Roche, describ\u00eda o que pode interpretarse como fotograf\u00eda.\nEn xu\u00f1o de 1802, o inventor brit\u00e1nico Thomas Wedgwood realizou o primeiro intento co\u00f1ecido de captar a imaxe nunha c\u00e1mara escura mediante unha substancia sensible \u00e1 luz. Utilizaba papel ou coiro branco tratado con nitrato de prata. A\u00ednda que conseguiu captar as sombras de obxectos colocados na superficie baixo a luz directa do sol, e mesmo fixo copias de sombras de pinturas sobre vidro, en 1802 informouse de que \"as imaxes formadas por medio dunha c\u00e1mara escura atop\u00e1ronse demasiado d\u00e9biles para producir, nun tempo moderado, un efecto sobre o nitrato de prata.\" As imaxes en sombra acababan escurec\u00e9ndose por completo.\nInvenci\u00f3n.\nConsid\u00e9rase que a fotograf\u00eda foi desenvolvida pola primeira vez en Francia na \u00e9poca en que os inicios da sociedade industrial comezaban a achegar innovaci\u00f3ns t\u00e9cnicas no campo da \u00f3ptica. Os procesos fotogr\u00e1ficos xurdiron vinculados ao campo cient\u00edfico, onde as teor\u00edas positivistas esix\u00edan a comprobaci\u00f3n emp\u00edrica de cada elemento da Natureza. Por\u00e9n, a burgues\u00eda axi\u00f1a popularizou usos diversos da fotograf\u00eda, principalmente do x\u00e9nero do retrato, nun intento por emular os retratos pict\u00f3ricos da nobreza. A fotograf\u00eda adquir\u00eda as\u00ed unha nova atribuci\u00f3n ao converterse en ferramenta de ascenso social.\nOutra das caracter\u00edsticas deste primeiro per\u00edodo \u00e9 a multiplicidade de procedementos para o fixado da imaxe. O primeiro negativo sobre papel foi obtido por Joseph Nic\u00e9phore Ni\u00e9pce en 1816, e dez anos m\u00e1is tarde, en 1826, o propio Ni\u00e9pce realizou a primeira fotograf\u00eda permanente da natureza . En 1839, o invento \u00e9 presentado publicamente na Academia de Ciencias e Belas Artes de Francia, como fonte emp\u00edrica de documentaci\u00f3n da realidade.\nAs s\u00faas m\u00faltiplas utilidades, que \u00edan desde a ciencia at\u00e9 \u00e1 xustiza e \u00e1 etnograf\u00eda levaron \u00f3 franc\u00e9s Lumi\u00e9re a sentenciar: \"desde hoxe poderemos viaxar sen nos mover\". A multiplicaci\u00f3n de procesos non se det\u00e9n. Ese mesmo ano, Louis Daguerre fai p\u00fablica a invenci\u00f3n do daguerrotipo, que consist\u00eda nunha copia \u00fanica realizada sobre unha emulsi\u00f3n en soporte met\u00e1lico, polo xeral de cobre. Por\u00e9n, os daguerrotipos resultaban caros, pesados, dif\u00edciles de conservar e precisaban dun tempo de exposici\u00f3n moi prolongado.\nFronte a este formato, o primeiro negativo -co nome de calotipo, talbotipo ou impresi\u00f3n sobre papel salgado- \u00e9 inventado por William Henry Fox Talbot en 1835 (non foi patentado at\u00e9 1841). Consist\u00eda nun negativo de papel, copiado sobre outra folla, que por contacto creaba un positivado. O papel era impregnado cunha soluci\u00f3n \u00e1cida de nitrato de prata antes e despois da exposici\u00f3n. O revolucionario deste proceso consist\u00eda, primeiro, en rebaixar sensibelmente o tempo de exposici\u00f3n (entre 1 e 7 minutos), e segundo, en que por primeira vez era pos\u00edbel tirar m\u00faltiples positivados dun \u00fanico negativo. Talbot consegu\u00eda, ent\u00f3n, a reprodutibilidade da fotograf\u00eda.\nEn 1839, o astr\u00f3nomo e qu\u00edmico ingl\u00e9s sir John Frederick William Herschel comunicou un descubrimento realizado en 1819 sobre o poder solvente do hiposulfito de sodio en contacto con sales de prata insol\u00fabeis. Nese ano realizou o primeiro negativo de cristal e estableceu un precedente da s\u00faa utilizaci\u00f3n como axente fixador na fotograf\u00eda. Herschel tam\u00e9n introduciu en 1842 o proceso de cianotipia, un proceso monocromo que produce unha impresi\u00f3n azul base\u00e1ndose en dous compostos qu\u00edmicos, o citrato de ferro e o ferrocianuro de potasio. Por\u00e9n, foi Anna Atkins, unha cient\u00edfica brit\u00e1nica, a que levou o proceso cianot\u00edpico \u00e1 fotograf\u00eda, convert\u00e9ndose as\u00ed na que \u00e9 considerada a primeira muller fot\u00f3grafa.\nEn 1850, Blanquart Evrard comezou a empregar un composto de albumina de ovo e nitrato de prata que, estendido sobre o papel, consegu\u00eda que a emulsi\u00f3n do papel non reproducise imperfecci\u00f3ns e rugosidades, de modo que aumentaba a nitidez do produto.\nEn 1851 faise p\u00fablico un novo fito na historia da fotograf\u00eda: o colodi\u00f3n h\u00famido, unha especie de verniz que se aplica \u00e1s placas e sobre o que se estende a emulsi\u00f3n qu\u00edmica. O nome de \"colodi\u00f3n h\u00famido\" fai referencia \u00e1 necesidade de que a placa permaneza h\u00famida durante todo o proceso de toma e revelado das imaxes. Aument\u00e1base as\u00ed a nitidez, pero, en cambio, os fot\u00f3grafos ti\u00f1an que levar canda si un pequeno laboratorio fotogr\u00e1fico para revelar a placa inmediatamente ap\u00f3s a s\u00faa toma.\nAo mesmo tempo que se experimentaban diversos sistemas para mellorar a nitidez e o tempo de exposici\u00f3n, alg\u00fans cient\u00edficos traballaban para fixar a cor. Os primeiros experimentos de fotograf\u00eda en cor non puideron fixar ben a imaxe e, ademais, eran incapaces de evitar que a cor terminase por esvaecerse. Ademais, at\u00e9 a d\u00e9cada de 1870 as emulsi\u00f3ns dispo\u00f1\u00edbeis non eran sens\u00edbeis \u00e1s luces verde e encarnada. Con todo, consid\u00e9rase que a primeira fotograf\u00eda en cor permanente foi realizada polo f\u00edsico escoc\u00e9s James Clerk Maxwell mediante a mestura das tres cores primarias (vermella, amarela e azul). Por\u00e9n, a emulsi\u00f3n de Maxwell ti\u00f1a unha sensibilidade crom\u00e1tica insuficiente, polo que seguiron produc\u00edndose investigaci\u00f3ns.\nDoutra banda, a esixencia de manter h\u00famida a placa desaparece en 1871, co descubrimento do xelatino-bromuro. Neste proceso, apl\u00edcase sobre a placa unha soluci\u00f3n de bromuro, auga e xelatina sensibilizada con nitrato de prata. Aquilo supuxo eliminar un dos grandes inconvenientes do colodi\u00f3n h\u00famido. Ademais, o tempo de exposici\u00f3n rebaix\u00e1base a 0,25 minutos, o que aproxima o concepto de instant\u00e1nea.\nEn 1888, George Eastman lanzou ao mercado a c\u00e1mara Kodak, que substitu\u00eda as placas de cristal utilizadas at\u00e9 ent\u00f3n polo negativo de papel fotogr\u00e1fico, que pouco tempo despois foi \u00e1 s\u00faa vez substitu\u00eddo polo carrete de celuloide, co que a casa Eastman-Kodak alcanzou un grande \u00e9xito comercial.\nXa en 1906, Wratten e Wainwright introducen a placa pancrom\u00e1tica, sens\u00edbel a todas as cores do espectro, mellorando as\u00ed os produtos parcialmente sens\u00edbeis elaborados at\u00e9 ent\u00f3n por outros investigadores como Louis Ducos du Hauron, Charles Cros, Hermann W. Vogel ou Sergei M. Prokudin-Gorskii. E s\u00f3 un ano despois, en 1907, os irm\u00e1ns Auguste e Louis Lumi\u00e8re presentan a pel\u00edcula en cor completamente funcional, o autocromo.\nDesde os primeiros anos do s. XX at\u00e9 a d\u00e9cada de 1930, contin\u00faanse a realizar experimentos e innovaci\u00f3ns menores. En 1931 inv\u00e9ntase o flash electr\u00f3nico; en 1935 aparece a primeira pel\u00edcula diapositiva moderna en cor, a Kodakchrome, baseada en tres emulsi\u00f3ns coloreadas, que \u00e9 axi\u00f1a mellorada polas tecnolox\u00edas descubertas por Agfacolor en 1936: nesta tecnolox\u00eda, os acopladores de cor xa est\u00e1n inclu\u00eddos nas capas de emulsi\u00f3n. En 1942, Eastman-Kodak comezar\u00e1 a producir pel\u00edculas negativas en cor -as \"Kodakolor\"- das que se pod\u00edan obter copias positivas en cor.\nA seguinte revoluci\u00f3n na historia da tecnolox\u00eda fotogr\u00e1fica produciuse en 1947, candos os laboratorios Polaroid presentaron perante a Sociedade \u00d3ptica Estadounidense a primeira fotograf\u00eda instant\u00e1nea, cunha c\u00e1mara que revelaba e positivaba a imaxe en 60 segundos. En 1963, introduciu a\u00ednda a fotograf\u00eda instant\u00e1nea en cor. A c\u00e1mara Polaroid convert\u00edase, desde a s\u00faa aparici\u00f3n, no aparato m\u00e1is sofisticado e \u00e1xil at\u00e9 \u00e1 d\u00e9cada de 1990, cando aparezan as primeiras c\u00e1maras dixitais.\nA tecnolox\u00eda fotogr\u00e1fica dixital, asentada no inicio do s. XXI, constit\u00fae o \u00faltimo paso fundamental no perfeccionamento da fotograf\u00eda: as imaxes son capturadas por un sensor electr\u00f3nico que disp\u00f3n de multitude de unidades fotosens\u00edbeis e que arquiva os datos nunha memoria electr\u00f3nica. A democratizaci\u00f3n da fotograf\u00eda, que xa estaba en claro asentamento coas c\u00e1maras Kodak, prosegue coas c\u00e1maras dixitais que hoxe ocupan o mercado e cos dispositivos de telefon\u00eda m\u00f3bil que incorporan c\u00e1maras fotogr\u00e1ficas de alta resoluci\u00f3n.\nFotograf\u00eda en Galiza.\nAs fotograf\u00edas tomadas en Galiza m\u00e1is antigas que se co\u00f1ecen foron feitas por Andr\u00e9s Cisneros o 7 de setembro de 1858, no marco da visita da ra\u00ed\u00f1a Isabel II \u00e1 Exposici\u00f3n Rexional de 1858, celebrada en Santiago de Compostela.\nT\u00e9cnicas.\nNo proceso de captura de imaxes para fotograf\u00eda util\u00edzase unha gran variedade de t\u00e9cnicas e medios fotogr\u00e1ficos. Entre elas at\u00f3panse a c\u00e1mara fotogr\u00e1fica; a fotograf\u00eda dual; os medios de espectro completo, ultravioleta e infravermello; a fotograf\u00eda de campo luminoso; e outras t\u00e9cnicas de imaxe.\nC\u00e1mara fotogr\u00e1fica.\nA c\u00e1mara \u00e9 o dispositivo de formaci\u00f3n de imaxes, e unha placa fotogr\u00e1fica, pel\u00edcula fotogr\u00e1fica ou un sensor de imaxe electr\u00f3nico de silicio \u00e9 o medio de captura. O medio de gravaci\u00f3n respectivo pode ser a propia placa ou pel\u00edcula, ou unha memoria dixital magn\u00e9tica ou electr\u00f3nica.\nOs fot\u00f3grafos controlan a c\u00e1mara e o obxectivo para \"expo\u00f1er\" o material de rexistro da luz \u00e1 cantidade necesaria de luz para formar unha \"imaxe latente\" (en placa ou pel\u00edcula) ou arquivo RAW (en c\u00e1maras dixitais) que, tras o procesamento adecuado, conv\u00e9rtese nunha imaxe utilizable. As c\u00e1maras dixitais utilizan un sensor electr\u00f3nico de imaxe baseado en electr\u00f3nica sensible \u00e1 luz, como a tecnolox\u00eda dun dispositivo de carga acoplada (charge-coupled device: CCD) ou dun semiconductor complementario de \u00f3xido met\u00e1lico (complementary metal-oxide-semiconductor:CMOS). A imaxe dixital resultante almac\u00e9nase electronicamente, pero pode reproducirse en papel.\nA c\u00e1mara fotogr\u00e1fica (ou 'c\u00e1mara escura') \u00e9 unha habitaci\u00f3n ou c\u00e1mara escura da que, na medida do posible, excl\u00faese toda a luz excepto a que forma a imaxe. Foi descuberta e utilizada no s\u00e9culo XVI polos pintores. Con todo, o suxeito fotografado debe estar iluminado. As c\u00e1maras poden ser desde pequenas ata moi grandes, toda unha habitaci\u00f3n que se mant\u00e9n \u00e1s escuras mentres o obxecto para fotografar est\u00e1 noutra habitaci\u00f3n onde se ilumina adecuadamente. Isto era habitual na fotograf\u00eda de reproduci\u00f3n de copias planas cando se utilizaban grandes negativos de pel\u00edcula.\nTan pronto como os materiais fotogr\u00e1ficos fix\u00e9ronse o suficientemente \"r\u00e1pidos\" (sensibles) como para tomar fotograf\u00edas na r\u00faa ou fotograf\u00edas subrepticias, fabric\u00e1ronse pequenas c\u00e1maras \"de detectives\", algunhas delas disfrazadas de libro, bolso ou reloxo de peto (a c\u00e1mara \"Ticka\") ou mesmo ocultas tras unha gravata Ascot cun alfinete de gravata que en realidade era o obxectivo.\nA c\u00e1mara de cine \u00e9 un tipo de c\u00e1mara fotogr\u00e1fica que toma unha secuencia r\u00e1pida de fotograf\u00edas nun soporte de gravaci\u00f3n. A diferenza dunha c\u00e1mara fixa, que captura unha soa instant\u00e1nea cada vez, a c\u00e1mara de cine toma unha serie de imaxes, cada unha das cales se denomina \"fotograma\". Isto cons\u00e9guese mediante un mecanismo intermitente. Os fotogramas reprod\u00facense posteriormente nun proxector de cine a unha velocidade espec\u00edfica, denominada \"frecuencia de imaxe\" (n\u00famero de fotogramas por segundo). Durante o visionado, os ollos e o cerebro dunha persoa fusionan as imaxes separadas para crear a ilusi\u00f3n de movemento.\nFotograf\u00eda como arte.\nCando os co\u00f1ecementos en \u00f3ptica estiveron o suficientemente avanzados, os pintores descubriron a maneira de proxectar unha imaxe sobre unha pel\u00edcula de papel con aceite. O que lles permit\u00eda tomar notas rapidamente coa desvantaxe dunha inversi\u00f3n da imaxe e un reducido tama\u00f1o.\nIsto coincide coa auxe do realismo na pintura.\nM\u00e1is tarde descubr\u00edronse t\u00e9cnicas usando clara de ovo que fac\u00edan posible lograr que a imaxe por si mesma se quedase gravada no papel. Esta t\u00e9cnica foise perfeccionando grazas \u00e1 comprensi\u00f3n do fen\u00f3meno qu\u00edmico implicado e a unha continua experimentaci\u00f3n con materiais alternativos. Axi\u00f1a foi posible ter unha caixa cun papel fotosensible oculto da luz, un can\u00f3n co que enfocala, e un obturador para facer pasar a luz o tempo suficiente para que impresionara \u00e1 pel\u00edcula.\nA fotograf\u00eda como arte, ciencia e experiencia humana foron evolucionado en paralelo durante este tempo. En canto foi posible facer da c\u00e1mara un dispositivo m\u00f3bil doado de manexar apareceu a posibilidade de influ\u00edr no espectador mediante a posici\u00f3n da c\u00e1mara e o seu enfoque, o que permit\u00edan trasladar a subxectividade do fot\u00f3grafo \u00e1 fotograf\u00eda, amais de ir constru\u00edndo unha linguaxe art\u00edstica.\nA linguaxe art\u00edstica fotogr\u00e1fica partiu da herdanza da pintura, as\u00ed a todo ampliou rapidamente o seu l\u00e9xico grazas \u00e1 facilidade de facer enfoques extremos (picados, contrapicados..) a captura do movemento con longos tempos de obturador, e a decisi\u00f3n do momento. A presi\u00f3n sobre o fot\u00f3grafo para marcar a s\u00faa subxectividade na fotograf\u00eda forxou unha linguaxe chea de sutilezas pero perfectamente comprensible, moi directa para calquera observador.\nHoxe en d\u00eda a fotograf\u00eda \u00e9 practicada en todo o mundo por mill\u00f3ns de persoas armadas con boas c\u00e1maras fotogr\u00e1ficas. Para a fotograf\u00eda art\u00edstica son preferibles actualmente as c\u00e1maras cunha boa \u00f3ptica e moitas opci\u00f3ns que engadan flexibilidade, fronte \u00e1s c\u00e1maras orientadas \u00f3 consumidor, onde a \u00f3ptica e o obturador son dirixidos pola electr\u00f3nica restando \u00f3 feito de facer unha foto gran parte da s\u00faa imprevisibilidade. A aparici\u00f3n das c\u00e1maras dixitais, c\u00e1maras mixtas con v\u00eddeo, e a fotograf\u00eda en contornos de realidade virtual complican, arrequecendo, o futuro desta arte."}
{"id": "20832", "revid": "75439", "url": "https://gl.wikipedia.org/wiki?curid=20832", "title": "Dereito de autor\u00eda", "text": "Os dereitos de autor\u00eda (do franc\u00e9s \"droit d'auteur\") \u00e9 un conxunto de normas e principios que regulan os dereitos morais e patrimoniais que a lei concede \u00e1s persoas autoras, polo s\u00f3 feito da creaci\u00f3n dunha obra literaria, art\u00edstica ou cient\u00edfica, tanto publicada ou que a\u00ednda non se publicou.\nSon unha forma de protecci\u00f3n proporcionada polas leis vixentes na maior\u00eda dos pa\u00edses \u00e1s persoas autoras, creadoras, tradutoras, investigadoras ou artistas de obras orixinais, ben sexan literarias, dram\u00e1ticas, musicais, art\u00edsticas e intelectuais.\nNo dereito anglosax\u00f3n util\u00edzase a noci\u00f3n de copyright (s\u00edmbolo \u00a9, traducido literalmente como \"dereito de copia\") que, polo xeral, comprende a parte patrimonial dos dereitos de autor\u00eda.\nUnha obra pasa ao dominio p\u00fablico cando os dereitos patrimoniais expiraron. Isto sucede habitualmente transcorrido un prazo desde a morte da persoa autora (\"post mortem auctoris\"). Por exemplo, no dereito europeo, 70 anos desde a morte. Dita obra ent\u00f3n pode ser utilizada en forma libre, respectando os dereitos morais.\nDereito de autor\u00eda e Copyright.\nO dereito de autor e copyright constit\u00faen d\u00faas concepci\u00f3ns sobre a propiedade literaria e art\u00edstica. O primeiro prov\u00e9n da familia do dereito continental, particularmente do dereito franc\u00e9s, mentres que o segundo prov\u00e9n do dereito anglosax\u00f3n (ou common law).\nO \"dereito de autor\" bas\u00e9ase na idea dun dereito persoal do autor, fundado nunha forma de identidade entre o autor e a s\u00faa creaci\u00f3n. O dereito moral est\u00e1 constitu\u00eddo como emanaci\u00f3n da persoa do autor: reco\u00f1ece que a obra \u00e9 expresi\u00f3n da persoa do autor e as\u00ed se lle protexe. A protecci\u00f3n do \"copyright\" lim\u00edtase estritamente \u00e1 obra, sen considerar atributos morais do autor en relaci\u00f3n coa s\u00faa obra, excepto a paternidade; non o considera como un autor propiamente tal, pero ten dereitos que determinan as modalidades de utilizaci\u00f3n dunha obra.\nA partir de 1995 e a proposta da UNESCO, o 23 de abril de cada ano cel\u00e9brase o D\u00eda Internacional do Libro e dos Dereitos de Autor.\nAntecedentes hist\u00f3ricos.\nA\u00ednda que na antig\u00fcidade \u00e9 posible atopar incipientes ideas acerca dun dereito sobre as obras intelectuais, non \u00e9 ata a aparici\u00f3n da imprenta, que permitiu a distribuci\u00f3n e copia masiva das obras, cando xorde a necesidade de protexer as obras non como obxectos materiais, sen\u00f3n como fontes de propiedade intelectual. Formalmente sit\u00faase o nacemento do \"dereito de autor\" e do \"copyright\" durante o s\u00e9culo XVIII.\nNa Inglaterra do s\u00e9culo XVIII os editores de obras (os \"libreiros\") argumentaban a existencia dun dereito a perpetuidade a controlar a \"copia\" dos libros que adquiriran dos autores. Devandito dereito implicaba que ningu\u00e9n m\u00e1is pod\u00eda imprimir copias dos obras sobre as cales tivesen o \"copyright\" (traducido literalmente como \"dereito de copia\").\nO \"Estatuto da Ra\u00ed\u00f1a Ana\", aprobado polo parlamento ingl\u00e9s en 1710, foi a primeira norma sobre \"copyright\" da historia. Esta lei establec\u00eda que todas a obras publicadas recibir\u00edan un prazo de \"copyright\" de 14 anos, renovable por unha vez se o autor se manti\u00f1a con vida (ou, sexa, un m\u00e1ximo de 28 anos de protecci\u00f3n). Mentres que todas as obras publicadas antes de 1710 recibir\u00edan un prazo \u00fanico de 21 anos a contar desa data. Con todo, o dominio p\u00fablico no dereito anglosax\u00f3n s\u00f3 naceu en 1774, tras o caso \"Donaldson contra Beckett\" en que se discutiu a existencia do \"copyright\" a perpetuidade (a C\u00e1mara dos Lores resolveu 22 votos a 11 en contra desa idea).\nEstados Unidos incorporou os principios sentados en Inglaterra sobre o \"copyright\". As\u00ed a Constituci\u00f3n de 1787, no artigo I, secci\u00f3n 8, cl\u00e1usula 8 (a \"cl\u00e1usula do progreso\") permitiu establecer en favor dos autores \"dereitos sobre a propiedade creativa\" por tempo limitado. En 1790, o Congreso dos Estados Unidos de Am\u00e9rica promulgou a primeira \"Copyright Act\" (Lei sobre copyright), creando un sistema federal de \"copyright\" e protex\u00e9ndoo por un prazo de catorce anos, renovable por igual termo se o autor estaba vivo ao seu vencemento (ou, sexa, un m\u00e1ximo de 28 anos de protecci\u00f3n). Se non exist\u00eda renovaci\u00f3n, a s\u00faa obra pasaba ao dominio p\u00fablico.\nMentres, en Estados Unidos, o \"copyright\" converteuse nun dereito de propiedade comerciable, en Francia e Alema\u00f1a desenvolveuse o \"dereito de autor\", baixo a idea de expresi\u00f3n \u00fanica do autor. Nesa li\u00f1a, o fil\u00f3sofo alem\u00e1n Kant dic\u00eda que \"unha obra de arte non pode separarse do seu autor\".\nEn Francia en 1777, Beaumarchais xunto a outros dramaturgos, fundou a primeira organizaci\u00f3n para promover o reco\u00f1ecemento dos dereitos dos autores. Pero houbo que esperar ao final da Revoluci\u00f3n Francesa para que a Asemblea Nacional aprobase a primeira \"Loi du droit d'auteur\" (Lei de dereito de autor) en 1791.\nEvoluci\u00f3n do copyright.\nEn 1790, as obras protexidas pola \"Copyright Act\" dos Estados Unidos eran s\u00f3 os \"mapas, cartas de navegaci\u00f3n e libros\" (non cubr\u00eda as obras musicais ou de arquitectura). Este \"copyright\" outorgaba ao autor o dereito exclusivo a \"publicar\" as obras, polo que s\u00f3 se violaba tal dereito se reimprim\u00eda a obra sen o permiso do seu titular. Ademais, este dereito non se estend\u00eda \u00e1s \"obras derivadas\" (era un dereito exclusivo sobre a obra en particular), polo que non imped\u00eda as traduci\u00f3ns ou adaptaci\u00f3ns de devandito texto. Cos anos, o titular do \"copyright\" obtivo o dereito exclusivo a controlar calquera \"publicaci\u00f3n\" da s\u00faa obra. Os seus dereitos estend\u00e9ronse, da obra en particular, a calquera \"obra derivada\" que puidese xurdir en base \u00e1 \"obra orixinal\".\nAs\u00ed mesmo, o Congreso dos Estados Unidos incrementou en 1831 o prazo inicial do \"copyright\" de 14 a 28 anos (ou sexa, chegouse a un m\u00e1ximo de 42 anos de protecci\u00f3n) e en 1909 estendeu o prazo de renovaci\u00f3n de 14 a 28 anos (obt\u00e9ndose un m\u00e1ximo de 56 anos de protecci\u00f3n). E, a partir dos anos 50, comezou a estender os prazos existentes en forma habitual (1962, 1976 e 1998).\nCampo de aplicaci\u00f3n.\nA protecci\u00f3n do dereito de autor abarca unicamente a expresi\u00f3n dun contido, pero non as ideas. Para o seu nacemento non necesita de ningunha formalidade, \u00e9 dicir, non require da inscrici\u00f3n nun rexistro ou o dep\u00f3sito de copias, os dereitos de autor nacen coa creaci\u00f3n da obra.\nSon obxecto de protecci\u00f3n as obras orixinais, do campo literario, art\u00edstica e cient\u00edfico, calquera que sexa a s\u00faa forma de expresi\u00f3n, soporte ou medio. Entre outras:\nHai varias categor\u00edas de materiais que xeralmente non son elixibles para a protecci\u00f3n de dereito de autor. Estas incl\u00faen entre outras:\nOs dereitos de autor.\nO titular dos dereitos de autor goza de dereitos exclusivos respecto de:\nA protecci\u00f3n do dereito de autor existe desde que a obra \u00e9 creada dunha forma fixada. O dereito de autor sobre unha obra creada conv\u00e9rtese inmediatamente en propiedade do autor que creou dita obra. S\u00f3 o autor ou aqueles cuxos dereitos derivan do autor poden reclamar a propiedade.\nOs autores dunha obra colectiva son co-donos do dereito de autor da devandita obra a menos que haxa un acordo que indique o contrario.\nO dereito de autor de cada contribuci\u00f3n individual dunha publicaci\u00f3n peri\u00f3dica ou en serie, ou calquera outra obra colectiva, existen a parte do dereito de autor dunha obra colectiva na s\u00faa totalidade e est\u00e1n conferidos inicialmente ao autor de cada contribuci\u00f3n. A mera posesi\u00f3n dun libro, manuscrito, pintura ou calquera outra copia ou fonograma out\u00f3rgalle ao dono o dereito de autor.\nOs menores de idade poden reclamar dereito de autor pero as leis do estado poden regulamentar calquera transacci\u00f3n relacionada con este tema que incl\u00faa a menores.\nDereitos Patrimoniais: son aqueles que permiten de xeito exclusivo a explotaci\u00f3n da obra at\u00e9 un prazo contado a partir da morte do \u00faltimo dos autores, posteriormente pasan a formar parte do dominio p\u00fablico podendo calquera persoa explotar a obra.\nDereitos Morais: Os cales son ligados ao autor de xeito permanente e son irrenunciables e imprescriptibles.\nDereitos Conexos: son aqueles que protexen a persoas distintas ao autor, como poden ser os artistas, int\u00e9rpretes, tradutores, editores, produtores etc.\nFotograf\u00eda.\nO Dereito de autor\u00eda considera \u00e1s imaxes fotogr\u00e1ficas \u00f3s fins de tutelar as imaxes de persoas ou de aspectos, elementos ou feitos da vida natural ou social obtidas mediante o emprego dun procedemento fotogr\u00e1fico ou proceso an\u00e1logo.\nCorresponde \u00f3 fot\u00f3grafo, salvo nalgunhas cuesti\u00f3ns relativas \u00f3s retratos fotogr\u00e1ficos, o dereito exclusivo de reproduci\u00f3n, difusi\u00f3n e venda. As\u00ed a todo, se a obra foi obtida no marco de contrato de arrendamento de servizos ou de traballo, tal dereito exclusivo corresponde \u00f3 responsable do encargo contractual. A duraci\u00f3n dos dereitos sobre a fotograf\u00eda v\u00e9n determinado pola normativa legal de aplicaci\u00f3n.\nO Dereito tam\u00e9n protexe a privacidade do suxeito fotogr\u00e1fico. De feito, est\u00e1 permitida a difusi\u00f3n de fotograf\u00edas sen o permiso do suxeito s\u00f3 nos casos de personaxes p\u00fablicos, entendidos como persoas que, por traballo ou cargo p\u00fablico, resultan de notoriedade p\u00fablica sempre que sexan feitas en lugares abertos ao p\u00fablico ou durante actos p\u00fablicos. No resto dos supostos, o fot\u00f3grafo titular da obra debe obter o permiso do suxeito \u00e1 publicaci\u00f3n e exposici\u00f3n p\u00fablica.\nRegulaci\u00f3n do dereito de autor.\nA lexislaci\u00f3n sobre dereito de autor cambia dun pa\u00eds a outro. As leis de cada pa\u00eds difiren especialmente nos seguintes puntos:\nAlema\u00f1a.\nSegundo a lei alem\u00e1, os documentos est\u00e1n no dominio p\u00fablico (\"gemeinfrei\") se foron publicados como parte dunha \"lei\" ou dun \"decreto\" ou \"edicto\" oficial, ou se foron publicados como un \"anuncio oficial\" ou \"informaci\u00f3n p\u00fablica\".\nA lei relevante \u00e9 a secci\u00f3n 5 da \"UrhG\". A primeira e m\u00e1is importante disposici\u00f3n establece: \"Gesetze, Verordnungen, amtliche Erlasse und Bekanntmachungen sowie Entscheidungen und amtlich verfa\u00dfche Leits\u00e4tze zu Entscheidungen genie\u00dfen keinen urheberrechtlichen Schutz\" (Leis, regulaci\u00f3ns, decretos oficiais e proclamaci\u00f3ns, as\u00ed como decisi\u00f3ns e principios como gu\u00eda \u00e1 toma de decisi\u00f3ns oficialmente escritos non gozan de protecci\u00f3n de copyright).\nAntiga Uni\u00f3n Sovi\u00e9tica.\nAs obras publicadas pola URSS antes do 27 de maio de 1973 non est\u00e1n protexidas polas Convenci\u00f3ns Internacionais sobre Dereito de Autor e quedan xa que logo no dominio p\u00fablico.\nAdv\u00edrtase que en Rusia algunhas destas obras est\u00e1n protexidas polo dereito de autor.\nArxentina.\nNa Arxentina, o Dereito de autor est\u00e1 enmarcado, en principio, polo artigo 17 da Constituci\u00f3n que expresa que \"Todo autor ou inventor \u00e9 propietario exclusivo da s\u00faa obra, invento ou descubrimento, polo termo que lle acorde a lei\". A Lei 11723 regula o r\u00e9xime Legal da Propiedade Intelectual. O artigo 5 desta lei di que \"A propiedade intelectual sobre as s\u00faas obras corresponde aos autores durante a s\u00faa vida e aos seus herdeiros ou dereitohabientes ata setenta anos contados a partir do 1 de xaneiro do ano seguinte ao da morte do autor\".\nNo caso de obras realizadas en colaboraci\u00f3n, o prazo c\u00f3ntase desde o 1 de xaneiro do ano seguinte \u00e1 morte do \u00faltimo dos autores. Se o autor non deixase herdeiros, os dereitos pasan directamente ao Estado Arxentino polo mesmo prazo que estipula a lei.\nCanad\u00e1.\nDe acordo coa Lei de Dereito de Autor, os dereitos de autor est\u00e1n vixentes toda a vida do autor m\u00e1is 50 anos tras o final do ano da s\u00faa morte (secci\u00f3n 6). Se a obra \u00e9 an\u00f3nima ou pseud\u00f3nima ent\u00f3n os dereitos de autor abarcan ou 50 anos tras a publicaci\u00f3n ou 75 anos tras a realizaci\u00f3n da obra, o que antes ocorra (secci\u00f3n 6.1).\nChile.\nEn Chile, o dereito de autor at\u00f3pase regulado pola Lei N\u00ba 17.336 de 1970, sobre Propiedade Intelectual de Chile. De acordo a esta lei, polo s\u00f3 feito da creaci\u00f3n dunha obra, o creador chileno ou de estranxeiros domiciliados en Chile adquire unha serie de dereitos, patrimoniais e morais, que resgardan o aproveitamento, a paternidade e a integridade da obra.\nO tipo de obra que se atopa protexida son as de tipo literario, art\u00edstica e literario-cient\u00edficas, en sentido amplo. Por exemplo, de acordo con esta lei, est\u00e1n protexidos os libros, as ilustraci\u00f3ns, as pel\u00edculas e os aplicaci\u00f3ns inform\u00e1ticas.\nOs dereitos de autores estranxeiros que non est\u00e1n domiciliados no pa\u00eds son protexidos de acordo ao establecido polas convenci\u00f3ns internacionais subscritas e ratificadas por Chile.\nColombia.\nDe acordo coa Lei de dereitos de autor de 1983 os dereitos de autor g\u00f3zanse durante a vida do autor e 80 anos a partir da s\u00faa morte. Este prazo \u00e9 v\u00e1lido tam\u00e9n para obras an\u00f3nimas e colectivas. En caso de obras de autores m\u00faltiples o prazo c\u00f3ntase desde a morte do \u00faltimo autor. No caso de obras cuxo autor sexa unha persoa xur\u00eddica ou de dereito p\u00fablico o dereito de autor est\u00e1 vixente soamente 30 anos a partir da data de publicaci\u00f3n.\nDinamarca.\nSegundo a lexislaci\u00f3n danesa, Lei Refundida de Dereitos de Autor de 2003, os dereitos de autor sobre \"imaxes fotogr\u00e1ficas\" expiran 50 anos logo da creaci\u00f3n da imaxe. Con todo, para \"obras fotogr\u00e1ficas\" os dereitos de autor expiran 70 anos logo da morte do autor. A diferenza entre \"obra\" e \"imaxe\" non est\u00e1 ben definida.\nEn xeral consid\u00e9rase que unha \"obra\" ten que mostrar alg\u00fan tipo de orixinalidade ou outras propiedades art\u00edsticas propiedades. As meras fotograf\u00edas non se consideran obras sen\u00f3n \"imaxes\". A interpretaci\u00f3n \u00e9 moi subxectiva. Existe certo debate sobre se as fotograf\u00edas realizadas por un fot\u00f3grafo profesional constit\u00faen obras e non simples imaxes.\nEspa\u00f1a.\nEn Espa\u00f1a co\u00f1\u00e9cese como propiedade intelectual ao dereito de autor. A vixente Lei de Propiedade Intelectual (LPI) data de 11 de novembro de 1987. Tras algunhas reformas e a aprobaci\u00f3n de varias leis especiais, en 1996 levou a cabo unha refundici\u00f3n, que xa foi obxecto dalgunha modificaci\u00f3n posterior.\nNa actualidade, e tal como establece a LPI, pode dicirse de modo xeral que, no caso m\u00e1is simple e frecuente dun s\u00f3 autor, os dereitos de explotaci\u00f3n da obra duran toda a vida do autor e 70 anos logo da s\u00faa morte ou declaraci\u00f3n do falecemento. En caso de obras con varios autores (\"obras en colaboraci\u00f3n\"), os 70 anos contan a partir da morte do autor que morra o \u00faltimo. Nos casos de obras con varios autores pero editadas e divulgadas baixo un \u00fanico nome (\"obras colectivas\"), obras pseud\u00f3nimas e obras an\u00f3nimas, os 70 anos contan desde a data de publicaci\u00f3n.\nCon todo, hai que considerar que a LPI de 1879 establec\u00eda un prazo de protecci\u00f3n das obras de 80 anos a partir da morte do autor, o que foi respectado na LPI de 1987 mediante varias disposici\u00f3ns transitorias. Isto fai que o prazo efectivo da maior\u00eda das obras pr\u00f3ximas \u00e1 expiraci\u00f3n sexa de 80 anos (ser\u00e1 as\u00ed ata 2057).\nA LPI explicitamente recolle no artigo 31 o dereito \u00e1 copia privada, \u00e9 dicir, o dereito a facer copias privadas sen permiso do autor sempre que non exista \u00e1nimo de lucro e a obra sexa xa feita p\u00fablica. Para compensar aos autores, introduce o pago dun canon compensatorio asociado a alg\u00fans soportes de gravaci\u00f3n (CDs, DVDs, casetes, reprodutores MP3...) e gravadoras (c\u00e1maras fotogr\u00e1ficas, gravadoras de CD/DVD, fotocopiadoras...). Os importes recollidos por este concepto te\u00f1en que ser xestionados a trav\u00e9s de Sociedades de Xesti\u00f3n de Dereitos de Autor (como SGAE e CEDRO).\nIndia.\nSegundo a lexislaci\u00f3n india sobre dereito de autor, todas as imaxes publicadas na India hai m\u00e1is de 60 anos est\u00e1n no dominio p\u00fablico.\nM\u00e9xico.\nSegundo a Lei Federal do Dereito de Autor, os dereitos patrimoniais de autor est\u00e1n vixentes durante toda a vida do autor m\u00e1is 100 anos tras o final do ano da morte do autor m\u00e1is novo ou da data de publicaci\u00f3n en caso dos gobernos federal, estatal ou municipal. Existe unha excepci\u00f3n a esta regra: as obras que ingresaron ao dominio p\u00fablico antes do 23 de xullo de 2003. En xeral, isto significa obras creadas por algu\u00e9n falecido antes do 23 de xullo de 1928 (75 anos antes).\nA lexislaci\u00f3n mexicana reco\u00f1ece e protexe tres tipos de dereitos: dereitos patrimoniais, dereitos morais e dereitos conexos.\nUruguai.\nA lei 9.739 de propiedade literaria e art\u00edstica vixente no Uruguai, aprobada o 17 de decembro de 1937, coas modificaci\u00f3ns correspondentes sancionadas na lei 17.616 de dereitos de autor e dereitos conexos, aprobada o 10 de xaneiro de 2003, establece no seu artigo 14 que \"(...) o autor conserva o seu dereito de propiedade durante toda a s\u00faa vida, e os seus herdeiros ou legatarios polo termo de cincuenta anos a partir do deceso do causante.\" Agrega \u00e1 s\u00faa vez no artigo 40 que \"(...) terminado o referido prazo de cincuenta anos, a obra entra no dominio p\u00fablico.\"\nActualizaci\u00f3ns.\nEn marzo do 2002 entrou en vixencia o Tratado da OMPI sobre Dereito de Autor (WCT) e en maio do 2002 o Tratado da OMPI sobre Interpretaci\u00f3n ou Execuci\u00f3n e Fonogramas (WPPT).\n\u00c1mbolos dous \u00abTratados de Internet\u00bb (como se lles co\u00f1ece) foron acordados en 1996 pola Organizaci\u00f3n Mundial da Propiedade Intelectual. Actualizan e complementan o Convenio de Berna e introducen elementos da sociedade dixital. Tomou un total de 6 anos (1996 - 2002) conseguir a ratificaci\u00f3n destes novos tratados por parte de 30 pa\u00edses, o m\u00ednimo esixido para a s\u00faa aplicaci\u00f3n."}
{"id": "20835", "revid": "12452", "url": "https://gl.wikipedia.org/wiki?curid=20835", "title": "Copyright", "text": ""}
{"id": "20836", "revid": "27155", "url": "https://gl.wikipedia.org/wiki?curid=20836", "title": "Cabo Prior", "text": "O cabo Prior forma un promontorio que se adentra no mar uns catro quil\u00f3metros en direcci\u00f3n SE-NO, interrompendo unha li\u00f1a de costa que se estende desde punta Frouxeira (Valdovi\u00f1o) ata cabo Priori\u00f1o (Ferrol).\nA s\u00faa altura supera escasamente os 100 m, pero a s\u00faa proximidade ao mar converte os seus materiais granodior\u00edticos en impresionantes acantilados nos que as sucesivas etapas de transgresi\u00f3n e regresi\u00f3n mari\u00f1as deron lugar a unha roseira de illotes entre os que destacan Os Cabalos -ao norte, cunha colonia dunhas vinte parellas de corvo mari\u00f1o cristado e a gaivota patiamarela na Pena Maior ao suroeste.\nO relevo do cabo forma unha pen\u00ednsula cun istmo formado por litolox\u00eda de xistos do Sistema de Ordes que presentan unha superficie de tipo chaira de rasa mari\u00f1a.\n\u00c9 un excelente punto de observaci\u00f3n de paso de aves mari\u00f1as migratorias.\nA costa \u00e9 accidentada e abrupta, sendo posible a pr\u00e1ctica da pesca. Pr\u00f3ximas ao faro, hai varias praias limpas e espazosas, San Xurxo, ou Vilar, Santa Comba e Ponzos, concorridas durante a \u00e9poca estival, momento no que aumenta sensiblemente a poboaci\u00f3n de Covas, a aldea m\u00e1is pr\u00f3xima a 3,5\u00a0km, ao ser zona de veraneo. Covas \u00e9 unha pen\u00ednsula flanqueada por areais, unha extensa planicie, na que se asenta a poboaci\u00f3n e os campos de cultivo.\nO faro.\nO faro de cabo Prior at\u00f3pase a 14\u00a0km de Ferrol, al\u00e9n dos montes de Serantes. Para chegar a el aband\u00f3nase Ferrol e vaise ascendendo sempre a pendente ata remontar o cume que chaman a Bailadora, onde se inicia o descenso ata Covas e a subida ata o faro. Comezou a funcionar o 1 de marzo de 1953."}
{"id": "20840", "revid": "98629", "url": "https://gl.wikipedia.org/wiki?curid=20840", "title": "B\u00e9isbol", "text": "O b\u00e9isbol \u00e9 un deporte que xogan 18 xogadores. Son nove por equipo que se alternan bateando e defendendo. Procede probablemente do cr\u00edcket que levaron os colonos brit\u00e1nicos a Norteam\u00e9rica. En 1846 xogouse o primeiro partido oficial.\nProcede dun grupo de xogos similares \u00e1 billarda de longa traxectoria. De feito nunha das miniaturas das Cantigas de Afonso X aparecen varias persoas xogando a algo semellante. Pola posici\u00f3n dos homes, o xogo amosado \u00e9 moito m\u00e1is parecido ao b\u00e9isbol que ao cr\u00edcket ou a billarda.\nElementos do xogo.\nO campo.\nTen unha forma cuadrangular lixeiramente arredondada na zona das bases, polo que se lle chama moitas veces diamante, pois lembra lixeiramenta a talla dun brillante.\nSegundo as normas, debe ser un cadrado de 27,43 metros de lado. Nun dos v\u00e9rtices do cadrado sit\u00faase o \"home\" (fogar), lugar onde se sit\u00faa o bateador e que v\u00e9n marcado no chan por un elemento de caucho de forma pentagonal, que lembra a silueta dunha casa.\nNos outros v\u00e9rtices arredondados e de xeito equidistante sit\u00faanse as tres bases, tam\u00e9n marcadas no chan por uns cadrados de material s\u00f3lido. As bases ord\u00e9nanse comezando pola que est\u00e1 \u00e1 dereita do \"home\" segundo se mira para a posici\u00f3n do lanzador, resultando as\u00ed primeira, segunda e terceira bases. Desde o \"home\" e ata a primeira e terceira bases parten unha li\u00f1as, chamadas \"li\u00f1as de foul\", que se prolongan m\u00e1is al\u00e1 da zona das bases e que marca a zona v\u00e1lida de bateo.\nAproximadamente no centro do cadrado, a 18,44 metros do \"home\", at\u00f3pase a zona do lanzador, que estar\u00e1 elevada 25,40\u00a0cm sobre o nivel do resto do campo e ter\u00e1 a superficie e a ca\u00edda suficiente como para permitir as manobras do lanzador. tam\u00e9n v\u00e9n marcada por un elemento de caucho.\nHai que engadir que o campo est\u00e9ndese uns 100 metros m\u00e1is al\u00e1 das bases, seguindo as \"li\u00f1as de foul\" marcando unha ampla zona onde sempre \u00e9 posible lanzar, interceptar e xogar a b\u00f3la.\nA pelota.\nO Regulamento def\u00ednea as\u00ed:\nDebido ao seu peso e \u00e1 velocidade que pode chegar a acadar, as b\u00f3las poden producir lesi\u00f3ns e mancaduras incluso graves, polo que se fai obrigatorio o uso de certas medidas de protecci\u00f3n:\nAdemais, en ligas infant\u00eds ou de afeccionados p\u00f3dense usar b\u00f3las feitas doutros materiais que poden facer perder emoci\u00f3n e velocidade ao xogo pero que non resultan tan perigosas en caso de impacto con algu\u00e9n.\nO bate.\nO elemento co que se golpea a pelota debe cumpriir cunhas dimensi\u00f3ns que o regulamaneto define as\u00ed:\nNoutras ligas si se permiten bates de aluminio. En calquera caso, n\u00f3tese que nada se di de medidas m\u00ednimas, co que cada xogador, segundo as s\u00faas preferencias ou caracter\u00edsticas de seu pode escoller o bate que mellor lle acaia.\nA luva.\nCada xogador do equipo que defende leva unha luva de coiro que permite recoller a pelota. A luva \u00e9 meirande que a man e leva uns reforzos e acolchados na zona de recepci\u00f3n da pelota, que corresponde coa palma da man. O tama\u00f1o permite alcanzar b\u00f3las que poder\u00edan escaparse cunha luva m\u00e1is pequena e os reforzos defenden a man dos impactos da b\u00f3la, que poden chegar a ser moi fortes.\nOs xogadores visten unha soa luva, na man contraria \u00e1 dominante, as\u00ed, un xogador destro levar\u00e1 a luva na man esquerda, para deixar o membro dominante libre para realizar lanzamentos m\u00e1is potentes e precisos. Nalg\u00fans casos, por exemplo se a b\u00f3la v\u00e9n con moita velocidade, poden axudarse coa outra man, coloc\u00e1ndoa detr\u00e1s da man da luva, para facer a recollida.\nAdemais da luva normal dos xogadores de campo, os xogadores que participan no lanzamento poden levar unhas luvas adaptadas ao seu posto:\nOs equipos.\nEst\u00e1 formados por nove xogadores (m\u00e1is os reservas), que se alternan bateando e defendendo. Na defensa as posici\u00f3n son:\nUnha caracter\u00edstica t\u00edpica do be\u00edsbol consiste en que, na posici\u00f3n defensiva, como acabamos de ver, todos os xogadores te\u00f1en un posto e unha funci\u00f3n fixas. Pero cando est\u00e1n en posici\u00f3n atacante, todos exercen as mesmas funci\u00f3ns de bateadores e corredores.\nNo ataque deben intervir todos eles bateando, pero pode existir un \"bateador designado\" (xogador especial que \u00e1s veces substit\u00fae o lanzador na s\u00faa quenda de bateo). O terreo de xogo, ten como parte primordial un cadrado denominado \"cadro\", e colocado sobre unha das s\u00faas esquina est\u00e1 a meta, chamada en ingl\u00e9s \"home\", que \u00e9 o lugar onde se batea.\nBasicamente tr\u00e1tase de golpear a b\u00f3la o m\u00e1is forte ou colocada posible, a\u00ednda que nalgunhas xogadas faise un toque suave, chamado \"toque de sacrificio\" que ten como obxectivo facer que bateadores anteriores que alcanzaran algunha base adianten posici\u00f3ns.\nO xogo.\nObxectivo.\nO obxectivo deste deporte \u00e9 conseguir m\u00e1is carreiras c\u00f3 rival. Cons\u00e9guese unha carreira cando un corredor pisa en orde e sen ser eliminado, nunha ou m\u00e1is xogadas, a 1\u00aa base, a 2\u00aa base, a 3\u00aa base e a base de \"home\".\nO desenvolvemento do partido.\nUn partido de b\u00e9isbol non ten nin tempo (coma no f\u00fatbol), nin puntuaci\u00f3n (caso do tenis) definidas. Consta de nove entradas e remata ao completarse estas, excepto que sexa necesario un desempate ou haxa tal diferenza de puntuaci\u00f3n que non sexa necesario completar a derradeira entrada.\nUnha entrada componse dunha quenda de bateo e unha quenda de defensa para cada equipo.\nO equipo local \u00e9 o que comeza sempre en posici\u00f3n defensiva, deixando a posici\u00f3n de bateo ao visitante. O equipo na defensa coloca os seus xogadores no campo. O equipo atacante vai pasando polo caix\u00f3n de bateo para intentar golpear a pelota lanzada polo \"pitcher\" e chegar \u00e1 base sen ser eliminado. Cando o equipo defensor consegue eliminar tres atacantes, pasa a ser atacante. Cando pasan os dous equipos polo ataque remata unha \"entrada\".\nDeste xeito, o equipo defensor comeza cos seus nove xogadores no campo, namentres que o atacante comeza cun s\u00f3 xogador e pode chegar a ter como m\u00e1ximo 4 xogadores: un bateador e os outros tres en cadans\u00faa base. Pola contra, o equipo atacante \u00e9 o \u00fanico que pode puntuar, o que defende s\u00f3 pode intentar evitalo.\nNo b\u00e9isbol o lanzador intenta enviar a b\u00f3la a un compa\u00f1eiro, que \u00e9 o receptor, situado detr\u00e1s do batedor, intentando que este non intercepte o lanzamento. Mentres que o bateador intenta, ben golpeando a pelota ou grazas aos erros do lanzador e receptor contrarios, sa\u00edr do \"home\" e comezar a avanzar polas bases para completar unha carreira ou facilitar que compa\u00f1eiros seus que xa est\u00e1n en bases, rematen as s\u00faas carreiras.\nO lanzamento.\nCada lanzamento sup\u00f3n unha puntuaci\u00f3n para o equipo atacante ou defensor que facilita ou dificulta a consecuci\u00f3n dunha carreira. Se a puntuaci\u00f3n favorece ao equipo defensor ch\u00e1mase \"strike\" e tres \"strikes\" supo\u00f1en a eliminaci\u00f3n do bateador. Se a puntuaci\u00f3n favorece o equipo atacante, ch\u00e1mase \"b\u00f3la\" e tres b\u00f3las supo\u00f1en que o bateador pasa a primeira base.\nO \"strike\" pode conseguirse por:\nA \"b\u00f3la\" \u00e9 calquera lanzamento incorrecto, segundo acabamos de dicir, sempre que o bateador non intente respondelo.\nSe a b\u00f3la lanzada golpea o corpo do bateador, este pasa automaticamente a primeira base, igual que se se acumulan tres \"b\u00f3las\". Nestes casos, se a primeira base est\u00e1 ocupada, o xogador correspondente pasa \u00e1 segunda base, se nesta volve suceder o mesmo, oc\u00fapase tam\u00e9n a terceira. Se todas as bases estivesen ocupadas no intre dunha tripla \"b\u00f3la\", o equipo atacante far\u00eda unha carreira por simple acumulaci\u00f3n de xogadores nas bases.\nSe o bateador golpeou a pelota, debe sa\u00edr correndo cara \u00e1 primeira base, neste caso p\u00f3dese eliminar de varias maneiras: collendo a pelota bateada antes de que toque o chan, ou ben tocando a primeira base tendo a pelota antes de que esta sexa pisada polo batedor ou tocando un defensa ao batedor coa pelota cando este intenta chegar \u00e1 primeira base.\nEn Galicia.\nHoxe en Galicia o b\u00e9isbol conta con federaci\u00f3n propia desde 1989, cando foi creada por varios colectivos, liderados por Ernesto P\u00e9rez da Sociedade Palaestra e Eduardo P\u00e9rez da Asociaci\u00f3n Hercle. Un problema na difusi\u00f3n deste deporte \u00e9 a falta de campos de xogo propios. O b\u00e9isbol conta cunha instalaci\u00f3n exclusiva en Galicia; o campo de Acea da Ama. O campo de b\u00e9isbol ten unha forma aproximada a un cuarto de c\u00edrculo ou un diamante.\nEn Galicia o seu auxe d\u00e9bese en boa parte aos emigrantes retornados, especialmente de Venezuela e Cuba. En 1944 f\u00fandase a Federaci\u00f3n Espa\u00f1ola de B\u00e9isbol e en 1955 a selecci\u00f3n espa\u00f1ola queda campioa de Europa. En 1992, nos Xogos Ol\u00edmpicos de Barcelona, o b\u00e9isbol \u00e9 por primeira vez deporte ol\u00edmpico.\nV\u00e9xase tam\u00e9n.\nLigaz\u00f3ns externas.\nFederaci\u00f3n Galega de B\u00e9isbol (en castel\u00e1n)"}
{"id": "20841", "revid": "85894", "url": "https://gl.wikipedia.org/wiki?curid=20841", "title": "Lima", "text": "Lima \u00e9 a cidade capital do Per\u00fa. Tam\u00e9n o foi do Vicerreinado do Per\u00fa. Est\u00e1 situada \u00e1s beiras do Oc\u00e9ano Pac\u00edfico, na costa central deste pa\u00eds.\nHistoria.\nA cidade de Lima foi fundada por Francisco Pizarro o 18 de xaneiro de 1535 co nome espa\u00f1ol de Ciudad de los Reyes, mais co paso do tempo persistiu o seu nome orixinal que prov\u00e9n da lingua aimar\u00e1 (lima-limaq, \"flor amarela\") ou do quechua (rimaq, \"falador\") polo seu r\u00edo, o R\u00edmac. A\u00ednda que a s\u00faa historia como tal comeza coa colonizaci\u00f3n espa\u00f1ola, na zona exist\u00eda xa un poboamento de culturas preincaicas e mesmo un importante santuario-or\u00e1culo inca, cuxo tesouro foi pagado coma rescate a Francisco Pizarro, que talvez por iso elixiu o lugar para fundar a capital do futuro vicerreinado en 1535. F\u00edxoo coa tradicional grella ortogonal do urbanismo colonial hispano na beira sur do r\u00edo R\u00edmac.\nNos primeiros mapas do Per\u00fa p\u00f3dense ver conxuntamente o nome de Lima co da Cidade dos Reis.\nHoxe, na primeira d\u00e9cada do s\u00e9culo XXI, a \u2018\u2018\u2018\"Lima Metropolitana\"\u2018\u2018\u2018 \u00e9 unha cidade de m\u00e1is de 8 mill\u00f3ns de habitantes, totalmente conurbada co Callao e en claro proceso de megalopolizaci\u00f3n.\nParece que o lugar do cidade foi decidido o 6 de xaneiro \u2013 no festivo dos Reis Magos \u2013 por iso o nome \"Cidade dos Reis\". Mais, a fundaci\u00f3n \"formal\" da capital f\u00edxose 12 d\u00edas despois, o 18 de xaneiro.\nXeograf\u00eda.\nA cidade abrangue os vales dos r\u00edos Chill\u00f3n, R\u00edmac, Surco e Lur\u00edn; estend\u00e9ndose as\u00ed sobre unha \u00e1rea de 2.664,67 km\u00b2.\nDebido \u00e1 s\u00faa extensi\u00f3n, que na actualidade chegou a abranguer certas zonas des\u00e9rticas, hai quen a considera a cidade m\u00e1is extensa sobre un deserto, seguida do Cairo. Non obstante, hai que ter en conta que a cidade de Lima foi fundada sobre un val (o val do r\u00edo R\u00edmac), estend\u00e9ndose at\u00e9 ocupar outros dous m\u00e1is.\nLitoral.\nEst\u00e9ndese desde o quil\u00f3metro 50 da panamericana norte, \u00e1 altura do distrito de Anc\u00f3n no l\u00edmite coa provincia de Huaral, at\u00e9 o distrito de Pucus\u00e1 \u00e1 altura do km 60 da panamericana sur, no l\u00edmite da provincia de Ca\u00f1ete, o que fai unha extensi\u00f3n de pouco m\u00e1is de 130 quil\u00f3metros de praias.\nPoboaci\u00f3n.\nA capital peruana pos\u00fae ao redor dun terzo do total da poboaci\u00f3n nacional. Os seus m\u00e1is de 8 mill\u00f3ns de habitantes son produto principalmente da migraci\u00f3n rural -urbana das \u00faltimas d\u00e9cadas-, especialmente desde os anos 60 do s\u00e9culo XX. A capital peruana enc\u00f3ntrase entre as 28 cidades m\u00e1is poboadas do mundo.\nSituada preto do Oc\u00e9ano Pac\u00edfico ao que se asoma polo seu porto do Callao, e tendo as s\u00faas costas a precordilleira dos Andes, o seu xigantismo \u00e9 tal que representa un terzo da poboaci\u00f3n do pa\u00eds, con graves problemas de asentamentos espont\u00e1neos (\"pobos de xente nova\") polo constante fluxo de inmigrantes do interior rural andino.\nEconom\u00eda.\nA capital peruana concentra m\u00e1is do 75% da produci\u00f3n industrial e \u00e9 o centro financeiro do pa\u00eds. As principais actividades comerciais son a industria, o comercio e o turismo.\nTransporte.\nExisten m\u00e1is de 450 li\u00f1as de transporte urbano, formada principalmente polas chamadas \"combis\", camionetas rurais que fan servizo p\u00fablico, ademais de microbuses e buses en menor n\u00famero. Existe ademais un tren el\u00e9ctrico que circula nun tramo de 35 quil\u00f3metros na cidade.\nExisten praias ao largo de todo o seu litoral, durante case 100 Km, e estradas polo seu doado acceso en non m\u00e1is de 40 minutos. Isto proporciona no ver\u00e1n a facilidade para que os habitantes accedan a un dos seus pasatempos m\u00e1is populares.\nServizos.\nA capital peruana estendeu ao m\u00e1ximo o concepto de comodidade para facilitar a vida dos seus m\u00e1is de oito mill\u00f3ns de habitantes, pois moitos dos comercios como farmacias, supermercados e tendas atenden o p\u00fablico as 24 horas do d\u00eda e incluso funcionan sen pechar durante todo o ano. Isto obs\u00e9rvase, sobre todo, na \u00e1rea de servizos (supermercados, gasolineiras, bancos, centros comerciais, restaurantes...). Tam\u00e9n \u00e9 popular a entrega a domicilio, se ben pode chegar a lugares distantes, como as praias, incluso por un \u00fanico transportista.\nExiste tam\u00e9n grande oferta de centros de diversi\u00f3n nocturna como bares e discotecas, repartidas ao redor de distritos bohemios como Barranco e Miraflores, as\u00ed como nas zonas norte (\"A R\u00faa 8\" en Comas) e sur da cidade.\nA oferta de cines na cidade \u00e9 moi axeitada, contando con salas modernas de \u00faltima xeraci\u00f3n, procurando estreas que case semprese dan simultaneamente cos Estados Unidos e Europa.\nA infrecuente oferta de servizos na cidade d\u00e9bese a que o maior movemento econ\u00f3mico est\u00e1 distribu\u00eddo en zonas habitadas, economicamente falando, por xente de clase media e non en zonas de xente de clase alta, o que xera unha gran demanda.\nCultura.\nEducaci\u00f3n.\nLima \u00e9 un dos principais centros culturais do Per\u00fa. Pos\u00fae 28 universidades, entre as cales a Universidade Nacional Maior de San Marcos, Decana de Am\u00e9rica, pres\u00e9ntase como a m\u00e1is antiga no continente, sendo fundada o 12 de maio de 1551.\nMuseos.\nComo importante centro cultural, Lima conta cunha gran lista de museos que poden ser de interese desde o punto de vista cultural para o visitante.\nCentro hist\u00f3rico.\nA orixinalidade do seu centro hist\u00f3rico valeulle ser declarado pola UNESCO como Patrimonio da Humanidade no ano 1988.\nPol\u00edtica.\nLima \u00e9 a cidade capital da Rep\u00fablica do Per\u00fa. \u00c9 sede do Palacio de Goberno, o Congreso da Rep\u00fablica e a Corte Suprema de Xustiza do Per\u00fa. \u00c9 tam\u00e9n sede da Secretar\u00eda Xeral da Comunidade Andina de Naci\u00f3ns e a Comunidade Suramericana de Naci\u00f3ns.\nGoberno.\nA Provincia de Lima non integra ningunha rexi\u00f3n administrativa do Per\u00fa, segundo o artigo 65 da Lei 27867 de Gobernos Rexionais do 16 de novembro de 2002. Ten como \"capital\" o distrito de Cercado de Lima.\nNa provincia de Lima as competencias e funci\u00f3ns reco\u00f1ecidas aos gobernos rexionais son transferidas \u00e1 Municipalidade Metropolitana de Lima, a cal pos\u00fae autonom\u00eda pol\u00edtica, econ\u00f3mica e administrativa nos asuntos da s\u00faa competencia rexional e municipal.\nA Provincia de Lima \u00e1 s\u00faa vez est\u00e1 integrada por 43 distritos."}
{"id": "20844", "revid": "98629", "url": "https://gl.wikipedia.org/wiki?curid=20844", "title": "Yonaguni", "text": "Yonaguni (en xapon\u00e9s: \u4e0e\u90a3\u56fd\u5cf6 (\u3088\u306a\u3050\u306b\u3058\u307e/Yonaguni-jima)), \u00e9 unha das Illas Yaeyama, que at\u00f3pase nas Illas Ryukyu, \u00e9 a illa habitada m\u00e1is occidental do Xap\u00f3n. A illa est\u00e1 situada a 108 km. da costa leste de Taiw\u00e1n, entre o Mar da China Oriental e o Oc\u00e9ano Pac\u00edfico propiamente dito. Ten unha superficie de 28.88\u00a0km\u00b2 e unha poboaci\u00f3n de 1.745 habitantes. A illa est\u00e1 administrada como cidade de Yonaguni, Yaeyama Gun, Okinawa, e hai tres asentamentos: Sonai, Kubura e Higawa. Yonaguni \u00e9 famoso polas ru\u00ednas submarinas."}
{"id": "20851", "revid": "23204", "url": "https://gl.wikipedia.org/wiki?curid=20851", "title": "Luftwaffe", "text": "Luftwaffe \u00e9 unha voz alem\u00e1 que significa \"arma a\u00e9rea\". As\u00ed se lle chama ao Ex\u00e9rcito Alem\u00e1n do Aire, reconstitu\u00eddo baixo a direcci\u00f3n de Hermann G\u00f6ring a partir de 1935.\nHistoria.\nOrixes.\nO predecesor da \"Luftwaffe\", o \"Servizo A\u00e9reo Imperial Alem\u00e1n\" (\"Luftstreitkr\u00e4fte\"), fundouse en 1910 coa aparici\u00f3n dos avi\u00f3ns militares, a\u00ednda que a intenci\u00f3n inicial era usala en tarefas unicamente de reco\u00f1ecemento como apoio aos ex\u00e9rcitos en terra, como xa se fixera cos globos na guerra franco-prusiana de 1870-1871 ou mesmo nas guerras napole\u00f3nicas.\nDurante a primeira guerra mundial, a \"Luftstreitkr\u00e4fte\" utilizou unha ampla variedade de avi\u00f3ns, entre eles cazas (como os fabricados por Albatros-Flugzeugwerke e Fokker), aeronaves de reco\u00f1ecemento (Aviatik e DFW) e bombardeiros pesados (Gothaer Waggonfabrik e Zeppelin-Staaken).\nOs cazas son os que captaron unha maior atenci\u00f3n, sobre todo grazas \u00e1 aparici\u00f3n dos \"ases\", como o famoso Manfred von Richthofen; co\u00f1ecido popularmente como \"O Bar\u00f3n Vermello\" (\"der rote Baron\"), Ernst Udet, Hermann G\u00f6ring, Oswald Boelcke (considerado o primeiro gran t\u00e1ctico da caza a\u00e9rea), Max Immelmann (o primeiro aviador en ga\u00f1ar a \"Pour le M\u00e9rite\", a condecoraci\u00f3n ao valor m\u00e1is importante do Imperio Alem\u00e1n) e Werner Voss.\nTodos os avi\u00f3ns militares alem\u00e1ns e austro-h\u00fangaros en servizo usaron a insignia da Cruz de Ferro ata principios de 1918. Ap\u00f3s iso, introduciuse a \"Balkenkreuz\" (Cruz dos Balc\u00e1ns).\nDespois da derrota de Alema\u00f1a na guerra, o servizo a\u00e9reo disolveuse completamente so as condici\u00f3ns do Tratado de Versalles, que demandaba que os seus aeroplanos fosen destru\u00eddos.\nPer\u00edodo de entreguerras.\nDende que lle foi prohibida a Alema\u00f1a a posesi\u00f3n dunha forza a\u00e9rea, existiu a necesidade de adestrar en segredo os seus pilotos para unha futura guerra. Inicialmente, foron usadas as escolas de aviaci\u00f3n civil dentro de Alema\u00f1a, e a\u00ednda que s\u00f3 pod\u00edan prestar un adestramento con avi\u00f3ns lixeiros foron usadas para que cara ao exterior semellase que os adestramentos estaban destinados \u00e1 aviaci\u00f3n civil.\nCoa intenci\u00f3n de adestrar os seus pilotos nos \u00faltimos modelos de avi\u00f3ns de combate, Alema\u00f1a solicitou a axuda do seu futuro inimigo, a Uni\u00f3n Sovi\u00e9tica, a cal tam\u00e9n estaba illada en Europa. Estableceuse un aeroporto de adestramento secreto en Lipetsk no ano 1924, e funcionou durante uns nove anos usando sobre todo avi\u00f3ns de adestramento rusos e holandeses, a\u00ednda que tam\u00e9n alg\u00fan alem\u00e1n, antes de ser pechado en 1933. Esta base era oficialmente co\u00f1ecida como 4\u00ba escuadr\u00f3n da 40\u00aa \u00e1 do \"Ex\u00e9rcito Vermello\".\nO 26 de febreiro de 1935, Adolf Hitler ordenou a Hermann G\u00f6ring reinstaurar a \"Luftwaffe\", rompendo o Tratado de Versalles asinado en 1919. Alema\u00f1a violou o tratado sen sanci\u00f3ns por parte de Gran Breta\u00f1a, Francia ou a Liga das Naci\u00f3ns, que non fixeron nada para opo\u00f1\u00e9rense a esta decisi\u00f3n. A\u00ednda que a nova forza a\u00e9rea se desenvolveu de xeito totalmente independente ao ex\u00e9rcito, mantivo a s\u00faa tradici\u00f3n dos rangos para oficiais e tripulantes, unha tradici\u00f3n que a\u00ednda conserva hoxe en d\u00eda a \"Luftwaffe\" da Alema\u00f1a unificada e moitas forzas a\u00e9reas en todo o mundo. Cabe sinalar, que antes da creaci\u00f3n oficial da nova \"Luftwaffe\" de G\u00f6ring en 1935, Alema\u00f1a xa contaba cunha forza a\u00e9rea paramilitar co\u00f1ecida coma \"Deutscher Luftsportverband\". Esta estaba encabezada por Ernst Udet e a s\u00faa insignia foi tomada para a nova \"Luftwaffe\", a\u00ednda que os seus rangos ti\u00f1an nomes especiais que os fac\u00edan soar m\u00e1is civ\u00eds que militares.\nHermann G\u00f6ring persoalmente elixiu un distintivo para a \"Luftwaffe\" que difer\u00eda das dos demais brazos do ex\u00e9rcito. Foi usada a aguia, un vello s\u00edmbolo do Imperio Alem\u00e1n, pero nunha postura diferente. Dende 1933, cando o Partido Nacionalsocialista de Hitler chegou ao poder, a aguia sosti\u00f1a entre as s\u00faas poutas o s\u00edmbolo do partido, a esv\u00e1stica, polo xeral envolta nunha coroa de carballo. G\u00f6ring rexeitou a vella aguia her\u00e1ldica porque consideraba que era demasiado estilizada, demasiado est\u00e1tica e recargada dabondo; por\u00e9n elixiu unha aguia m\u00e1is recente, m\u00e1is natural e m\u00e1is lixeira coas \u00e1s despregadas, ao considerar este s\u00edmbolo m\u00e1is axeitado para unha forza a\u00e9rea. Mentres que a aguia da \"Wehrmacht\" apreixaba firmemente a esv\u00e1stica coas s\u00faa d\u00faas poutas, a da \"Luftwaffe\" apreixaba s\u00f3 cunha, mentres que a outra inclin\u00e1base nun xesto ameazante.\nA \"Luftwaffe\" procurou incorporar a todas as unidades militares que tivesen algo que ver coa guerra a\u00e9rea. Dado a s\u00faa orixe nazi de G\u00f6ring e o seu poder na \"Luftwaffe\", isto foi visto como un xeito de incrementar a influencia nazi no ex\u00e9rcito (xunto co outro proxecto a este respecto, a formaci\u00f3n das divisi\u00f3ns SS), as\u00ed como o de aumentar o seu prestixio persoal. As\u00ed as unidades antia\u00e9reas (\"Flak\") e os corpos aerotransportados (\"Fallschirmj\u00e4ger\") pasaron ao mando directo da \"Luftwaffe\", e a armada (\"Kriegsmarine\") nunca chegar\u00eda a ter o seu brazo a\u00e9reo; sendo comandada a aviaci\u00f3n naval pola \"Luftwaffe\". Incluso os avi\u00f3ns destinados ao (nunca rematado) portaavi\u00f3ns \"Graf Zeppelin\" \u00edan ser operados pola \"Luftwaffe\". A mediados da guerra, cando as asignaci\u00f3ns de persoal para \"Luftwaffe\" eran desproporcionadas en comparaci\u00f3n ao cada vez menor n\u00famero de avi\u00f3ns, o exceso de persoal non foi transferido ao ex\u00e9rcito (\"Heer\"), e cre\u00e1ronse divisi\u00f3ns terrestres na \"Luftwaffe\" en 1942. Por\u00e9n, ao ser tan pobre o seu traballo como unidades de terra, foron transferidas ao \"Heer\" en 1943 conservando o seu nome.\nA \"Luftwaffe\" tivo unha grande oportunidade de probar os seus pilotos, t\u00e1cticas e avi\u00f3ns na guerra civil espa\u00f1ola, cando a Lexi\u00f3n C\u00f3ndor foi enviada a Espa\u00f1a en apoio do bando franquista. Entre os seus avi\u00f3ns inclu\u00edanse modelos que se far\u00edan famosos: o bombardeiro en picado Junkers Ju 87 \"Stuka\", o bombardeiro Dornier Do 17 \"Schnell\" e o caza Messerschmitt Bf 109. Malia todo, nos avi\u00f3ns destinados \u00e1s forzas franquistas as marcas da \"Luftwaffe\" foron substitu\u00eddas para evitar dar a impresi\u00f3n de que Alema\u00f1a apoiaba activamente a Franco. En vez da esv\u00e1stica do partido nazi da cola, os avi\u00f3ns alem\u00e1ns usaron as marcas do ex\u00e9rcito nacional (a cruz de Santo Andr\u00e9 sobre un fondo branco na cola dos avi\u00f3ns e un disco negro na fuselaxe e nas \u00e1s). Todos os avi\u00f3ns da Lexi\u00f3n C\u00f3ndor foron axuntados a unidades cunha designaci\u00f3n rematada no n\u00famero 88.\nUnha proba de cara ao bombardeo sistem\u00e1tico de cidades na segunda guerra mundial produciuse en abril de 1937, cando unha forza combinada de bombardeiros alem\u00e1ns e italianos destru\u00edron a meirande parte da cidade vasca de Gernika.\nSegunda guerra mundial.\nAo comezo da guerra, a \"Luftwaffe\" era unha das forzas a\u00e9reas m\u00e1is modernas, potentes e experimentadas do mundo, dominando os ceos de Europa con avi\u00f3ns moito m\u00e1is avanzados que os dos seus inimigos. A \"Luftwaffe\" foi esencial na filosof\u00eda alem\u00e1 da \"Blitzkrieg\", sendo o apoio dos bombardeiros bimotores medios, dos bombardeiros en picado Stuka e dos cazas t\u00e1cticos decisivo nos seus primeiros \u00e9xitos. Por\u00e9n, a diferenza das forzas a\u00e9reas estadounidense e brit\u00e1nica, a \"Luftwaffe\" nunca desenvolveu bombardeiros de catro motores nun n\u00famero significativo, e debido a este feito non puido levar a cabo unha campa\u00f1a efectiva de bombardeiros estrat\u00e9xicos de longo alcance contra Rusia ou os aliados occidentais.\nO Messerschmitt Bf 109 foi un dos cazas m\u00e1is vers\u00e1tiles e amplamente producidos que operaron na \"Luftwaffe\" e foi dese\u00f1ado cando os biplanos a\u00ednda eran a peza b\u00e1sica na meirande parte das forzas a\u00e9reas. Fabric\u00e1ronse moitas versi\u00f3ns deste avi\u00f3n. O seu balance de baixas (de 9 a 1 ao seu favor) deixou claro que este caza foi moi superior a calquera dos demais modelos alem\u00e1ns durante a guerra. Neste sentido foi seguido polo Focke-Wulf Fw 190 cun balance de 4 a 1. O Junkers Ju 87 Stuka foi a principal baza na \"Blitzkrieg\", capaz de realizar bombardeos cunha efectividade abraiante.\nNo ver\u00e1n e no outono de 1940 a \"Luftwaffe\" perdeu a batalla de Inglaterra, a primeira batalla a\u00e9rea. Despois das derrotas na fronte oriental, a partir de 1942, a \"Luftwaffe\" entrou nun declive constante, v\u00e9ndose en inferioridade num\u00e9rica ante o crecente n\u00famero de avi\u00f3ns aliados. Cara ao final da guerra, a \"Luftwaffe\" xa non era un factor importante, e malia a incorporaci\u00f3n de avanzados aparellos coma os Messerschmitt Me 262, Heinkel He 162, Arado Ar 234 ou Messerschmitt Me 163, paralizouse pola falta de combustible e pilotos adestrados. Tam\u00e9n houbo moi pouco tempo para desenvolver novos avi\u00f3ns, e estes non se puideron fabricar o suficientemente r\u00e1pido, polo que os novos reactores e os avi\u00f3ns impulsados por foguetes foron moi poucos e chegaron moi tarde.\nGuerra fr\u00eda.\nA aviaci\u00f3n alem\u00e1 en xeral viuse seriamente restrinxida, e a militar en particular cando a \"Luftwaffe\" foi desfeita oficialmente en agosto de 1946 pola Comisi\u00f3n Aliada de Control. Isto cambiou cando Alema\u00f1a do Oeste uniuse \u00e1 OTAN en 1955, ao considerar os aliados occidentais que era necesaria unha forza a\u00e9rea de Alema\u00f1a Occidental ante a crecente ameaza militar que representaba a Uni\u00f3n Sovi\u00e9tica e os seus aliados do Pacto de Varsovia. Nas seguintes d\u00e9cadas, a \"Luftwaffe\" da Alema\u00f1a do Oeste (\"Bundesluftwaffe\": forza a\u00e9rea federal) foi equipada principalmente con avi\u00f3ns estadounidenses fabricados con licenza en Alema\u00f1a. Todos os avi\u00f3ns levaban, e seguen levando, a Cruz de Ferro na s\u00faa fuselaxe, remont\u00e1ndose aos d\u00edas da primeira guerra mundial, mentres que a bandeira de Alema\u00f1a do Oeste estaba pintada na cola.\nMoitos dos pilotos de combate que loitaran coa \"Luftwaffe\" na segunda guerra mundial un\u00edronse \u00e1 nova forza a\u00e9rea e somet\u00e9ronse a adestramentos de refresco nos Estados Unidos antes de volver a Alema\u00f1a do Oeste para pilotar os novos aparellos. Entre estes pilotos, estaban Erich Hartmann, o maior as da historia (con 352 avi\u00f3ns inimigos destru\u00eddos), Gerhard Barkhorn (301), G\u00fcnther Rall (275) e Johannes Steinhoff (176). Steinhoff, que tivo un accidente cun Messerschmitt Me 262 pouco antes do fin da guerra, que lle deixou cicatrices na cara e no corpo toda a s\u00faa vida, converter\u00edase no Comandante en xefe da \"Luftwaffe\", con Rall como o seu sucesor inmediato. Hartmann retirouse coma \"Oberst\" (coronel) en 1970 aos 48 anos."}
{"id": "20852", "revid": "89787", "url": "https://gl.wikipedia.org/wiki?curid=20852", "title": "D\u00eda do Pai", "text": "O D\u00eda do Pai \u00e9 unha conmemoraci\u00f3n para celebrar a paternidade e crianza por pais, como o D\u00eda da Nai celebra a maternidade e a crianza materna. Vendedores retallistas promoven que se regalen ferramentas e outros regalos entendidos como \"masculinos\" nese d\u00eda.\nHistoria.\nO D\u00eda do Pai ten orixe na antiga Babilonia, hai m\u00e1is de 4000 anos. Un mozo chamado Elmesu moldeou e esculpiu en arxila o primeiro cart\u00f3n. Desexaba sorte, sa\u00fade e longa vida a seu pai.\nNos Estados Unidos, Sonora Luise resolveu crear o D\u00eda do Pai en 1909, motivada pola admiraci\u00f3n que sent\u00eda por seu pai, John Bruce Dodd. O interese pola data difundiuse da cidade de Spokane para todo o Estado de Washington e de a\u00ed tornouse unha festa nacional. En 1972, o presidente americano Richard Nixon oficializou o D\u00eda do Pai. Nos Estados Unidos conmem\u00f3rase no terceiro domingo de xu\u00f1o.\nEn Espa\u00f1a dise que foi unha mestra, Manuela Vicente Ferrero, quen inventou esta celebraci\u00f3n en Madrid, 1948, iniciativa apoiada comercialmente por Galer\u00edas Preciados .\nData.\nEn gran parte do mundo, estabeleceuse un d\u00eda do pai para honrar os pais ou devanceiros masculinos. Na tradici\u00f3n cat\u00f3lica, o d\u00eda do pai fest\u00e9xase o d\u00eda de San Xos\u00e9, (o 19 de marzo no santoral cat\u00f3lico). Outras tradici\u00f3ns te\u00f1en outros d\u00edas para celebrar os seus pais. Na actualidade, en moitos pa\u00edses tradicionalmente cat\u00f3licos tam\u00e9n se festexa un d\u00eda do pai m\u00e1is \"secular\" ou \"non relixioso\"."}
