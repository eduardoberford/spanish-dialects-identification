{"id": "30413", "revid": "23204", "url": "https://gl.wikipedia.org/wiki?curid=30413", "title": "Pobo malaio", "text": "O pobo malaio (en , en jawi: \u0623\u0648\u0631\u06a0 \u0645\u0644\u0627\u064a\u0648) \u00e9 un grupo \u00e9tnico que habita a pen\u00ednsula Malaia e o arquip\u00e9lago Malaio e por emigraci\u00f3n esparexeuse a outras rexi\u00f3ns. \u00c9 o principal grupo \u00e9tnico de Malaisia, Brunei, Timor Leste, Filipinas e Madagascar, e forma unha minor\u00eda importante en Indonesia, Singapur, sur de Tailandia e Suriname. Os malaios comprenden aproximadamente 327.500.000 persoas."}
{"id": "30414", "revid": "6486442", "url": "https://gl.wikipedia.org/wiki?curid=30414", "title": "Madagascar", "text": "A Rep\u00fablica de Madagascar, ou Madagascar, \u00e9 unha illa e naci\u00f3n no oc\u00e9ano \u00cdndico, afastada da costa sueste da \u00c1frica, separada pola canle de Mozambique. A illa principal, tam\u00e9n chamada Madagascar, \u00e9 a cuarta maior illa do mundo, e a maior de \u00c1frica. No pasado, a illa estaba unida ao continente africano, do cal se separou, por iso \u00e9 lar do 5 % das plantas e animais do mundo, 80 % deles end\u00e9micos. De entre os principais exemplos de biodiversidade est\u00e1 o l\u00e9mure, da familia dos primates, tres especies de paxaros end\u00e9micas e as s\u00faas \u00e1rbores de baobab. O adxectivo derivado de Madagascar \u00e9 \"malgaxe\". A principal lingua falada no pa\u00eds \u00e9 o malgaxe.\nOs veci\u00f1os m\u00e1is pr\u00f3ximos de Madagascar son a posesi\u00f3n francesa de Mayotte, no noroeste; a posesi\u00f3n francesa da Reuni\u00f3n, no leste; as illas dispersas do Oc\u00e9ano \u00cdndico, Illas Gloriosas (noroeste), Juan de Novoa (oeste), Bassas da India, Illa Europa (suroeste) e Tromelin (leste); as Comores no noroeste; e as Seychelles no norte. A s\u00faa capital \u00e9 a cidade de Antananarivo.\nHistoria.\nOs primeiros habitantes de Madagascar chegaron de Asia entre os anos 100 e 500 da Era Cristi\u00e1. Os comerciantes \u00e1rabes chegaron no s\u00e9culo VII.\nOs primeiros europeos que chegaron \u00e1 illa foron os portugueses, mandados polo navegante Diogo Dias, o 10 de agosto de 1500.\nDurante os dous s\u00e9culos seguintes, Portugal, Espa\u00f1a, Gran Breta\u00f1a e Francia intentaron instalarse na costa, pero foron expulsados pola resistencia dos nativos, que no final do s\u00e9culo XVII se unificaron baixo o reino Merina, con sede na meseta central. Finalmente, os franceses conseguiron a s\u00faa intenci\u00f3n de constru\u00edr bases comerciais nas costas malgaxes, algunhas veces pola forza e doutras diplomaticamente, no final do s\u00e9culo XVIII.\nDurante as Guerras Napole\u00f3nicas, o rei Radama I de Imerina p\u00faxose do lado dos brit\u00e1nicos, que aumentaron a s\u00faa influencia dentro da illa \u00e1 custa dos franceses e adestraron os nativos no uso de armas modernas. Por\u00e9n, logo da morte de Radama I en 1828 persegu\u00edronse os brit\u00e1nicos, inclu\u00edndo os misioneiros. Durante o reinado de Radama II (1861\u20131863) introduc\u00edronse unha serie reformas modernas e Madagascar abriuse ao contacto con franceses e brit\u00e1nicos, o que causou que os sectores m\u00e1is tradicionais matasen o rei e desen marcha atr\u00e1s aos cambios. Francia anexou a illa por completo en 1895 logo de derrotar a ra\u00ed\u00f1a Ranavalona III. Esta exiliouse un ano despois, \u00e1 vez que se institu\u00eda un mandato militar franc\u00e9s e Madagascar era proclamada colonia francesa.\nXa en 1916, os franceses tiveron problemas coas organizaci\u00f3ns secretas nacionalistas, pero lograron manter a orde. Francia s\u00f3 perdeu o control da illa durante 1942, cando os brit\u00e1nicos a ocuparon por medo a que o Xap\u00f3n se fixese con Madagascar. En 1943 foi entregada \u00e1 Francia Libre e en 1946 deixou de ser colonia e converteuse en territorio de ultramar franc\u00e9s. Isto non impediu que o ano seguinte estalase unha revolta que forzou a Francia a convocar elecci\u00f3ns na illa, que ga\u00f1aron os independentistas moderados. En 1960 Madagascar independizouse totalmente de Francia e institu\u00eduse unha rep\u00fablica baixo o goberno de Philibert Tsiranana, l\u00edder do Partido Socialdem\u00f3crata.\nEn 1975 houbo un golpe de estado militar que puxo o goberno nas mans do capit\u00e1n de fragata Didier Ratsiraka, que gobernou con pu\u00f1o de ferro ata que en 1992 as presi\u00f3ns populares o obrigaron a designar un goberno de transici\u00f3n \u00e1 democracia. Ratsiraka foi derrotado nas elecci\u00f3ns presidenciais de 1993 por Albert Zafy, pero ga\u00f1ou as lexislativas que se celebraron simultaneamente.\nA situaci\u00f3n de tensi\u00f3n entre os partidarios de Ratsiraka e o goberno de Zafy levou \u00e1 destituci\u00f3n deste \u00faltimo polo parlamento en 1996, sendo substitu\u00eddo por Norbert Ratsirahonana. Este era un colaborador de Zafy que gobernou coa s\u00faa axuda at\u00e9 as elecci\u00f3ns de 1997, nas que Ratsiraka se fixo novamente co poder. Didier Ratsiraka conservar\u00eda o poder at\u00e9 as elecci\u00f3ns presidenciais de decembro de 2001, cando tras uns resultados controvertidos, o seu rival, o at\u00e9 ent\u00f3n alcalde de Antananarivo, Marc Ravalomanana se declarou ga\u00f1ador por maior\u00eda absoluta da primeira volta das elecci\u00f3ns, acusando de fraude ao goberno, que publicara uns resultados que fac\u00edan necesaria unha segunda volta.\nA crispaci\u00f3n da primeira metade do ano 2002 chegou a ameazar coa posibilidade dunha guerra civil. A sociedade e o propio ex\u00e9rcito malgaxes divid\u00edronse en dous, coa capital Antananarivo convertida en basti\u00f3n de Ravalomanana, mentres Ratsiraka dirix\u00eda un goberno na cidade costeira de Toamasina. A comunidade internacional fixo diversos chamamento ao di\u00e1logo e \u00e1 paz. Ravalomanana conseguiu consolidar o seu poder, mentres Ratsiraka \u00eda perdendo apoios. En xu\u00f1o de 2002, alg\u00fans pa\u00edses como os Estados Unidos, Su\u00edza e Noruega reco\u00f1ec\u00edan o goberno de Ravalomanana. Outros pa\u00edses europeos agardaron a decisi\u00f3n final de Francia que, a principios de xullo, se dirix\u00eda publicamente a Ravalomanana como \u00abpresidente de Madagascar\u00bb. O reco\u00f1ecemento internacional confirmou o poder de Ravalomanana, e Ratsiraka fuxiu finalmente do pa\u00eds, refuxi\u00e1ndose en Francia.\nDende a consolidaci\u00f3n do poder por parte de Marc Ravalomanana, o pa\u00eds conseguiu alcanzar unhas cotas moi altas de crecemento econ\u00f3mico, apoiado por cuantiosas axudas de instituci\u00f3ns internacionais como o Banco Mundial.\nEn xaneiro de 2009 comezaron unhas protestas contra o goberno. A violencia enfrontou a Marc Ravalomanana contra Andy Rajoelina, alcalde da capital, Antananarivo. M\u00e1is de 170 persoas perderon a vida. Rajoelina pediu aos seus seguidores que sa\u00edsen as r\u00faas contra Ravalomanana, en contra do seu modo de vida \"autocr\u00e1tico\" e a s\u00faa pol\u00edtica econ\u00f3mica.\nO d\u00eda 16 de marzo de 2009 militares da oposici\u00f3n ao goberno de Marc Ravalomanana tomaron distintos edificios estatais como o Banco Central. O d\u00eda seguinte o presidente da rep\u00fablica dimitiu, e cedeu o control ao almirante Hyppolite Ramaroson, mais a maior parte da c\u00fapula militar apoiou a Andry Rajoelina, polo que este \u00faltimo se proclamou a si mesmo presidente, dicindo que organizar\u00eda elecci\u00f3ns presidenciais dous anos despois.\nA\u00ednda que os gobernos estranxeiros evitaron lexitimar este cambio de poder, a Corte Constitucional reco\u00f1eceu a orde de traspaso de poderes do directorio militar. A Corte declarou que Andry Rajoelina exerc\u00eda as atribuci\u00f3ns do presidente da Rep\u00fablica enunciadas polas disposici\u00f3ns da Constituci\u00f3n.\nSubdivisi\u00f3ns.\nMadagascar est\u00e1 dividido en seis provincias ou 22 rexi\u00f3ns:\nXeograf\u00eda.\nMadagascar \u00e9 unha illa (a m\u00e1is grande de \u00c1frica e a cuarta m\u00e1is grande do mundo) que se atopa rodeada integramente polo oc\u00e9ano \u00cdndico. Est\u00e1 separada do resto do continente pola canle de Mozambique. Hai que destacar que hai moitos anos Madagascar se atopaba unida ao continente, do cal se separou, o que fixo que o illamento orixinado a ra\u00edz desta separaci\u00f3n sexa o art\u00edfice da conservaci\u00f3n no territorio malgaxe de multitude de especies \u00fanicas no mundo: l\u00e9mures como o \"Daubentonia madagascariensis\" ou peixes como o Teramulus kieneri.\nEconom\u00eda.\nA agricultura, a pesca e a silvicultura son os alicerces da econom\u00eda, explicando o 34 % do PIB e contribu\u00edndo en m\u00e1is do 70 % aos ingresos coas exportaci\u00f3ns. A industria presenta a fabricaci\u00f3n de tecidos e o procesamento de produtos agr\u00edcolas. O crecemento da produci\u00f3n entre 1992 e 1997 foi menor que a taxa de crecemento da poboaci\u00f3n. O crecemento foi contido por folgas contra o goberno e manifestaci\u00f3ns, unha decadencia na demanda mundial de caf\u00e9 e o pouco compromiso do goberno coa reforma econ\u00f3mica. Hai poderosos obst\u00e1culos que impiden o desenvolvemento do potencial de crecemento de Madagascar; o grao de reformas do goberno, sen axuda financeira e investimento estranxeiro, ser\u00e1n determinantes.\nDemograf\u00eda.\nA poboaci\u00f3n malgaxe \u00e9 predominantemente unha mestura de orixe polinesia e africana. Investigaci\u00f3ns recentes suxiren que a illa estivo deshabitada ata a chegada de navegantes polinesios, aproximadamente no s\u00e9culo I, a trav\u00e9s do sur da India e do leste de \u00c1frica. Migraci\u00f3ns posteriores, tanto do Pac\u00edfico como de \u00c1frica, consolidaron esta orixinal mestura, e xurdiron 18 grupos tribais distintos. Os trazos polinesios son m\u00e1is predominantes nas persoas que habitan na parte central da illa, os Merina (tres mill\u00f3ns de persoas) e os Betsileo (dous mill\u00f3ns). Os habitantes das costas son de orixe africana, e os grupos costeiros m\u00e1is grandes son os Betsimisaraka (1,5 mill\u00f3ns) e os Tsimihety e Sakalava (700.000 persoas cada un).\nO idioma \u00e9 de orixe malaio-polinesia e f\u00e1lase en toda a illa. O franc\u00e9s, antigo idioma colonial, est\u00e1 tam\u00e9n moi estendido.\nA maior parte da poboaci\u00f3n segue pr\u00e1cticas relixiosas tradicionais, as cales enfatizan os v\u00ednculos entre a vida e a morte, na crenza de que a morte une os seus devanceiros no rango da divindade e que os devanceiros est\u00e1n moi interesados no destino dos seus descendentes vivos.\nCerca do 45 % da poboaci\u00f3n consta de cristi\u00e1ns, divididos en forma igual entre cat\u00f3licos romanos e protestantes.\nCultura.\nOs dous idiomas oficiais de Madagascar son o malgaxe, un idioma de orixe malaio-polinesia, e o franc\u00e9s. Aproximadamente o 41 % da poboaci\u00f3n total practica o cristianismo, ao redor de 52 % mant\u00e9n crenzas tradicionais e o 7 % segue o islamismo."}
{"id": "30415", "revid": "98629", "url": "https://gl.wikipedia.org/wiki?curid=30415", "title": "\u00d3xido nitroso", "text": "O \u00f3xido de dinitr\u00f3xeno, \u00f3xido de nitr\u00f3xeno (I) ou \u00f3xido nitroso (N2O3) \u00e9 un gas incoloro cun cheiro doce e lixeiramente t\u00f3xico. Provoca alucinaci\u00f3ns e un estado euf\u00f3rico. Por iso foi utilizado como droga nalg\u00fans casos.\nDatos adicionais\nS\u00edntese.\nO \u00f3xido de dinitr\u00f3xeno (N2O) x\u00e9rase convenientemente pola term\u00f3lise controlada do nitrato de amonio ou por reacci\u00f3n de amon\u00edaco con \u00e1cido n\u00edtrico:\nNH4NO3 -&gt; 2 H2O + N2O\nHai que controlar ben as condici\u00f3ns desta reacci\u00f3n porque existe o perigo de explosi\u00f3n.\nO \u00f3xido de dinitr\u00f3xeno f\u00f3rmase tam\u00e9n en condici\u00f3ns anaer\u00f3bicas a partir de fertilizantes minerais no solo. \u00c9 un importante gas de efecto invernadoiro cunha permanencia media de 100 anos na atmosfera. Actualmente atrib\u00faeselle o 5 % do efecto invernadoiro artificial a este gas. Ademais ataca a capa de ozono, reducindo o ozono a os\u00edxeno molecular e liberando d\u00faas mol\u00e9culas de mon\u00f3xido de nitr\u00f3xeno.\nAplicaci\u00f3ns.\nO qu\u00edmico Humphry Davy descubriu as propiedades narc\u00f3ticas deste gas no ano 1799 en experimentos co seu propio corpo. O primeiro dentista que aplicou o gas como sedativo nunha extracci\u00f3n dental foi Horace Wells en Hartford (Connecticut) en 1844 tras observar a actividade fisiol\u00f3xica nunha atracci\u00f3n de feira.\nA\u00ednda hoxe se utiliza este gas mesturado co 30 % de os\u00edxeno como narc\u00f3tico, mellorando a s\u00faa eficacia con outras substancias.\nNa industria alimenticia util\u00edzase para facer os alimentos m\u00e1is espumosos(natas, iogures etc.).\nNa t\u00e9cnica aproveitase o poder oxidante do gas para utilizalo no canto de aire nas combusti\u00f3ns dos motores convencionais ou nalg\u00fans foguetes, na Segunda guerra mundial usouse o \u00f3xido nitroso nalg\u00fans avi\u00f3ns. As\u00ed aumentase a potencia dos motores. Nos foguetes aproveitase o feito de que \u00e9 un gas facilmente licuable que elimina a necesidade de traballar con tecnolox\u00edas criox\u00e9nicas complicadas e custosas. A\u00ednda as\u00ed, un uso prolongado do \u00f3xido nitroso pode acabar danando motor e acurtando a s\u00faa vida \u00fatil.\nEn Espa\u00f1a levar un kit de \u00f3xido nitroso no coche \u00e9 legal mentres non se utilice, a\u00ednda que \u00e9 d\u00edf\u00edcil saber se foi usado."}
{"id": "30416", "revid": "5863", "url": "https://gl.wikipedia.org/wiki?curid=30416", "title": "Enxe\u00f1ar\u00eda mec\u00e1nica", "text": "A enxe\u00f1er\u00eda mec\u00e1nica \u00e9 un campo moi amplo da enxe\u00f1er\u00eda que implica o uso dos principios f\u00edsicos para a an\u00e1lise, o dese\u00f1o, a fabricaci\u00f3n, e o mantemento de sistemas mec\u00e1nicos. O sistema pode ser tan simple como o dese\u00f1o dunha cadeira para a comodidade ou tan complexo como as operaci\u00f3ns do turbocompresor dun motor para a velocidade. Pode ser tan pequeno como a fabricaci\u00f3n dunha engrenaxe usando a nanotecnolox\u00eda ou tan grande como a estrutura dun supertanque usado para transportar petr\u00f3leo ao redor do mundo.\nO desenvolvemento da enxe\u00f1er\u00eda mec\u00e1nica fixo aparecer novas ramas no campo da enxe\u00f1er\u00eda xa que foi necesario cubrir algunhas carencias que aparec\u00edan. A\u00ednda que nun principio estas carencias eran de f\u00e1cil correcci\u00f3n, co tempo foi necesario aplicar maior especializaci\u00f3n, e isto deu como consecuencia a creaci\u00f3n de novas ramas. Comezouse a observar que ao utilizar certos materiais ao constru\u00edr un mecanismo este pod\u00eda resistir m\u00e1is, ou que certas m\u00e1quinas fallaban ao ser utilizadas en condici\u00f3ns extremas, co que se tivo que estudar m\u00e1is a fondo as propiedades dos materiais, dando como resultado unha \u00e1rea co\u00f1ecida como enxe\u00f1er\u00eda dos materiais.\nDe modo an\u00e1logo, cando se comezaron a percibir os inconvenientes de utilizar enerx\u00eda procedente da combusti\u00f3n viuse a conveniencia de aproveitar a electricidade e o magnetismo para facer funcionar m\u00e1quinas, dando orixe \u00e1 enxe\u00f1er\u00eda el\u00e9ctrica.\nA\u00ednda que certos traballos son facilmente realizados polo ser humano, outros requiren moita precisi\u00f3n ou son labores moi repetitivos, o cal provoca erros. O uso de interruptores e m\u00e1is adiante o uso de circu\u00edtos permitiu reducir estas marxes de erro a niveis razoables, desenvolv\u00e9ndose a enxe\u00f1er\u00eda electr\u00f3nica e, posteriormente, a enxe\u00f1er\u00eda mecatr\u00f3nica."}
{"id": "30417", "revid": "74806", "url": "https://gl.wikipedia.org/wiki?curid=30417", "title": "Renderizaci\u00f3n", "text": "A palabra renderizaci\u00f3n (procedente do ingl\u00e9s rendering) define un proceso de c\u00e1lculo complexo desenvolvido por un ordenador destinado a xerar unha imaxe ou secuencia de imaxes. Unha traduci\u00f3n m\u00e1is literal ser\u00eda \"interpretaci\u00f3n\"; tam\u00e9n se empregan coloquialmente os termos \"renderizar\" e \"renderizado\".\nA renderizaci\u00f3n apl\u00edcase \u00f3s gr\u00e1ficos por ordenador, m\u00e1is comunmente \u00e1 infograf\u00eda, a\u00ednda que \u00e9 aplicable tam\u00e9n a procesos 2D como a edici\u00f3n de v\u00eddeo ou o filtrado de imaxes.\nNa infograf\u00eda, este proceso desenv\u00f3lvese co fin de imitar un espazo 3D formado por estruturas poligonais, comportamento de luces, texturas, materiais, animaci\u00f3n, simulando ambientes e estruturas f\u00edsicas veros\u00edmiles. Unha das partes m\u00e1is importantes dos programas dedicados \u00e1 infograf\u00eda son os motores de renderizaci\u00f3n, os cales son capaces de realizar t\u00e9cnicas complexas como radiosidade, \"raytrace\" (trazador de raios) e iluminaci\u00f3n global, entre outros.\nCando se traballa nun programa de dese\u00f1o 3D por computadora, non \u00e9 posible visualizar en tempo real o acabado final desexado dunha escena complexa en tres dimensi\u00f3ns, xa que isto require unha potencia de c\u00e1lculo demasiado elevada. Por iso, \u00f3ptase por crear o contorno 3D cunha forma de visualizaci\u00f3n m\u00e1is simple e t\u00e9cnica e logo xerar o lento proceso de renderizaci\u00f3n para conseguir os resultados finais desexados."}
{"id": "30418", "revid": "98629", "url": "https://gl.wikipedia.org/wiki?curid=30418", "title": "Renault 5", "text": "O Renault 5 \u00e9 un autom\u00f3bil compacto da marca francesa Renault que se comercializou dende 1972 ata 1996.\nFabricado en Espa\u00f1a na factor\u00eda que Renault ten na provincia de Valladolid, o modelo tivo un grande \u00e9xito no mercado espa\u00f1ol as\u00ed como en moitos outros pa\u00edses.\nPrimeira xeraci\u00f3n: 1972 - 1985.\nFoi a primeira incursi\u00f3n de Renault no mercado dos utilitarios pequenos, cun veh\u00edculo de tres portas sinxelo e de li\u00f1a elegante.\nMontaba motores de entre 850 e 1400 cc, cunha mec\u00e1nica simple compartida con outros modelos da marca. A suspensi\u00f3n era por barras de torsi\u00f3n.\nNo 1977 lanzouse a versi\u00f3n GTL, m\u00e1is equipada e en 1979 a carrozar\u00eda de 5 portas.\nNo 1981 sufriu unha reestilizaci\u00f3n interior mellorando a contorna notablemente.\nTam\u00e9n existiron varias versi\u00f3ns deportivas denominadas Alpine (1981), externamente moi similares \u00f3s modelos inferiores e con 93 CV; Copa, hom\u00f3logos dos Alpine para o mercado espa\u00f1ol; e as versi\u00f3ns Turbo 1 (1980) e Turbo 2 (1982), modelos especiais orientados \u00e1 competici\u00f3n de produci\u00f3n moi limitada, co motor en posici\u00f3n central, e a carrozar\u00eda notablemente ensanchada e alixeirada.\nSegunda xeraci\u00f3n: 1985 - 1996.\nO modelo da segunda xeraci\u00f3n, denominado comercialmente como Supercinco, apareceu en 1985 cunha carrozar\u00eda totalmente nova, a\u00ednda que conservando as li\u00f1as mestras do Renault 5 orixinal, novas motorizaci\u00f3ns e suspensi\u00f3ns MacPherson.\nPosteriormente apareceu a versi\u00f3n deportiva GT Turbo con 115 CV na s\u00faa fase inicial e 120 CV posteriormente.\nFoi comercializado ata 1996 e substitu\u00eddo polo Renault Clio."}
{"id": "30419", "revid": "29443", "url": "https://gl.wikipedia.org/wiki?curid=30419", "title": "Kilby", "text": "Kilby pode ser:"}
{"id": "30420", "revid": "23204", "url": "https://gl.wikipedia.org/wiki?curid=30420", "title": "L'Homme du train", "text": "L'Homme du train \u00e9 un filme de Patrice Leconte do 2002 realizado como unha coproduci\u00f3n entre Francia, Alema\u00f1a, Reino Unido e Su\u00edza.\nTrama.\nUn estranxeiro (Johnny Hallyday) aparece nunha estaci\u00f3n de tren dunha vila francesa coa intenci\u00f3n de atraca-lo banco do lugar. Al\u00ed co\u00f1ece a un mestre xubilado (Jean Rochefort). A pesar de nada os uniren aparentemente, os desexos ocultos de cada un crean unha relaci\u00f3n que fai que todo cambie para eles."}
{"id": "30421", "revid": "890", "url": "https://gl.wikipedia.org/wiki?curid=30421", "title": "As Leis de Celavella", "text": ""}
{"id": "30425", "revid": "1987", "url": "https://gl.wikipedia.org/wiki?curid=30425", "title": "Mar Negro", "text": "O mar Negro (en lat\u00edn \"Pontus Euxinus\", abkhaza: \u0410\u043c\u0448\u044b\u043d \u0415\u0438\u049b\u04d9\u0430, , , en p\u00f3ntico: \u039c\u03b1\u03cd\u03c1\u03bf\u03bd \u0398\u03ac\u03bb\u03b1\u03c3\u03c3\u03b1, \u0395\u03cd\u03be\u03b5\u03b9\u03bd\u03bf\u03c2 \u03a0\u03cc\u03bd\u03c4\u03bf\u03c2, , , , , en t\u00e1rtaro de Crimea: Qara de\u00f1iz) \u00e9 un mar situado entre a Europa Oriental e a Asia Occidental. At\u00f3pase encerrado entre os Balc\u00e1ns, a estepa p\u00f3ntica, Crimea, o C\u00e1ucaso e a pen\u00ednsula de Anatolia. O estreito do B\u00f3sforo con\u00e9ctao co pequeno mar de M\u00e1rmara, e o estreito dos Dardanelos conecta ao mar anterior co mar Exeo, que \u00e9 unha divisi\u00f3n do mar Mediterr\u00e1neo. Tam\u00e9n est\u00e1 conectado co mar de Azov, situado ao nord\u00e9s, polo estreito de Kerch. O mar Negro forma unha depresi\u00f3n el\u00edptica cunha pendente de leste a oeste, e ten unha superficie de 436\u00a0400\u00a0km\u00b2 (sen inclu\u00edr o mar de Azov), unha profundidade m\u00e1xima de 2212\u00a0m e un volume de 547\u00a0000\u00a0km\u00b3. Os pa\u00edses ribeiregos do mar Negro son, empezando polo sur e en sentido horario, Turqu\u00eda, Bulgaria, Roman\u00eda, Ucra\u00edna, Rusia (o Krai de Krasnodar, o \u00d3blast de Rostov e Crimea), e Xeorxia.\nEst\u00e1 delimitado polos montes P\u00f3nticos ao sur e polas monta\u00f1as do C\u00e1ucaso ao leste, e conta cunha ampla meseta ao nord\u00e9s. A s\u00faa maior lonxitude de leste a oeste \u00e9 de 1 175 km. Entre as cidades importantes das s\u00faas costas est\u00e1n: Batumi, Burgas, Constancia, Giresun, Hopa, Istambul, Kerch, Mangalia, N\u0103vodari, Novorossiisk, Odesa, Ordu, Poti, Rize, Sinope, Samsun, Sebastopol, Sochi, Sozopol, Sukhumi, Trebisonda, Varna, Ialta e Zonguldak. \nExiste unha sa\u00edda neta de auga de 300\u00a0km\u00b3 ao ano a trav\u00e9s do B\u00f3sforo e do estreito de Dardanelos cara ao mar Exeo, mentres que a auga do Mediterr\u00e1neo discorre cara ao mar Negro como parte dun cami\u00f1o de ida e volta de intercambio hidrol\u00f3xico. O fluxo que sae do mar Negro \u00e9 m\u00e1is fr\u00edo e menos salino, e o fluxo que entra desde o Mediterr\u00e1neo \u00e9 m\u00e1is c\u00e1lido e salino, polo que este fluxo \u00e9 o resultado dos cambios de densidade causados pola diferente salinidade, o que d\u00e1 lugar a unha gran cantidade de auga an\u00f3xica a 150 m baixo a superficie, que te\u00f1en a particularidade de descompo\u00f1er os barcos afundidos fabricados en ferro pero non as\u00ed os barcos de madeira. O mar Negro tam\u00e9n recibe auga do gran sistema fluvial de Eurasia polo norte do mar. Os r\u00edos que lle achegan m\u00e1is auga son o Danubio, o Dnister, o Dni\u00e9per e o Don.\nOs niveis de auga deste mar variaron significativamente ao longo da historia. Debido a estas variaci\u00f3ns do nivel da auga na conca, os l\u00edmites actuais deste mar foron \u00e1s veces bancais xeol\u00f3xicas secas. Cando se dan determinados niveis de auga elevados \u00e9 posible que o mar se conecte con outras augas pr\u00f3ximas para estabilizarse. \u00c9 a trav\u00e9s dunha destas rutas de conexi\u00f3n m\u00e1is activas, o estreito turco, onde este mar con\u00e9ctase cos oc\u00e9anos do mundo. Cando esta ligaz\u00f3n hidrol\u00f3xica non est\u00e1 presente, o mar Negro transf\u00f3rmase nunha conca endorreica que opera de forma independente do sistema global dos oc\u00e9anos, como \u00e9 o caso do mar Caspio. O estreito turco conecta o mar Negro co Exeo, e abarca o B\u00f3sforo, o mar de M\u00e1rmara e o estreito de Dardanelos.\nNome.\nNomes modernos.\nOs nomes actuais do mar adoitan ser equivalentes do nome galego \"Mar Negro\", inclu\u00eddos os que se dan nos pa\u00edses ribeiregos:\nEstes nomes non quedaron establecidos do todo ata o s\u00e9culo XII, pero hai indicios de que poder\u00edan ser bastante m\u00e1is antigos. En Grecia, o nome hist\u00f3rico \"Ponto Euxino\" (E\u03cd\u03be\u03b5\u03b9\u03bd\u03bf\u03c2 \u03a0\u03cc\u03bd\u03c4\u03bf\u03c2, E\u00faxeinos P\u00f3ntos), que significa \u00abMar Hospitalario/Acolledor\u00bb, segue sendo usado amplamente.\nNomes hist\u00f3ricos e etimolox\u00eda.\nO nome m\u00e1is antigo que se co\u00f1ece do mar Negro \u00e9 mar de Zalpa, chamado as\u00ed tanto polos hattianos e os seus conquistadores os hititas. A cidade hitita de Zalpa estaba \"situada probablemente en ou preto do estuario do r\u00edo Marrassantiya, o moderno K\u0131z\u0131l Irmak, na costa do Mar Negro\".\nEn xeral, ac\u00e9ptase que o nome principal grego \"Ponto Euxino\" \u00e9 unha traduci\u00f3n da palabra iraniana \"\". (\"sombr\u00edo, gris, azul escuro\"). Os antigos viaxeiros gregos adoptaron o nome como , identificado coa palabra grega (hostil aos estranxeiros)., e logo, m\u00e1is tarde, cando as s\u00faas correntes lles foron m\u00e1is familiares e navegables, foi designado como \"Pontos Euxeinos\" (de \"eu-\" \"ben\" e \"xeinos\" \"estranxeiro\") ou \"Pont-Euxin\" (\u00e9 dicir \"Mar amig\u00e1bel\" ou \"acolledor\"). Outros pensan que era chamado acolledor precisamente por lle dar un nome contrario ao que ocorr\u00eda en realidade, co fin de evitar as s\u00faas treboadas.\nE o nome de \"Mar Negro\" ter\u00eda como orixe a atribuci\u00f3n polos turcos de cores aos puntos cardinais, o \"negro\" para o norte, o \"azul\" para o oeste, o \"branco\" para o sur e o \"verde\" para o leste. ao estar este mar (\"deniz\" en turco) ao norte de Turqu\u00eda, foi designado \"kara\" (\"negro\"), en turco \"Karadeniz\" (\"mar negro\"). Mentres que, por exemplo, o mar Mediterr\u00e1neo, ao sur, sempre \u00e9 chamado \"mar Branco\", en turco \"Akdeniz\" (non confundir co mar Branco actual). O nome (Mar Inh\u00f3spito), testemu\u00f1ado por primeira vez por P\u00edndaro (), consider\u00e1base un mal presaxio e se eufemizaba ao seu oposto, . (Mar Hospitalario), tam\u00e9n testemu\u00f1ado por primeira vez por P\u00edndaro. Esta denominaci\u00f3n converteuse na de uso com\u00fan en grego, a\u00ednda que en contextos mitol\u00f3xicos seguiuse preferindo o nome \"verdadeiro\" .\nNa obra \"Geographika\" (1.2.10) Estrab\u00f3n di que na antig\u00fcidade, o mar Negro era chamado a mi\u00fado \"O Mar\" (\u1f41 \u03c0\u03cc\u03bd\u03c4\u03bf\u03c2, \"ho pontos\"). Estrab\u00f3n (7.3.6) cre que o mar Negro foi chamado \"Inh\u00f3spito\" antes da colonizaci\u00f3n grega porque era dif\u00edcil de navegar e porque as s\u00faas costas estaban poboadas por tribos salvaxes. O nome foi cambiado polo de \"Hospitalario\" despois de que os milesios gregos colonizasen a costa sur, o Ponto, convert\u00e9ndoa en parte da civilizaci\u00f3n grega.\nA suposici\u00f3n popular fai derivar \"Mar Negro\" da cor escura da auga ou das condici\u00f3ns clim\u00e1ticas. Alg\u00fans estudosos entenden que o nome deriva dun sistema de simbolismo crom\u00e1tico que representa os puntos cardinales, co negro ou escuro para o norte, o vermello para o sur, o branco para o oeste e o verde ou azul claro para o leste. Por iso \u00e9 polo que \"Mar Negro\" significase \"Mar do Norte\". De acordo con este esquema, o nome s\u00f3 poder\u00eda orixinarse cun pobo que viv\u00eda entre o norte (negro) e o sur (vermello)s: isto apunta \u00e1 aquem\u00e9nidas (550-330\u2009 aC).\nNo Gran Bundahishn, unha escritura zoroastriana do persa medio, o Mar Negro ch\u00e1mase . No libro de xeograf\u00eda persa do s\u00e9culo X Hudud al-'Alam, o mar Negro ch\u00e1mao mar de Xeorxia (). As Cr\u00f3nicas xeorxianas usan o nome (Mar de Speri) en nome da tribo kartveliana de sapires ou saspiris. Outros nomes modernos como Chyornoye more e Karadeniz (ambos significan Mar Negro) orixinouse durante o s\u00e9culo XIII. Un mapa de Asiae Nova Descriptio de 1570 do Theatrum Orbis Terrarum de Abraham Ortelius etiqueta o mar como Mar Maggior (Mar Grande), comparao do lat\u00edn .\nOs escritores ingleses do s\u00e9culo XVIII utilizaban a mi\u00fado o termo \"Euxine Sea\" ( ou ). Edward Gibbon, por exemplo, chamaba ao mar desta forma na s\u00faa obra \"The History of the Decline and Fall of the Roman Empire\". Durante o Imperio Otom\u00e1n, cham\u00e1base ' ou ', ambos significaban \"Mar Negro\" en turco otom\u00e1n, e o primeiro consist\u00eda en lingua perso\u00e1rabe .\nXeograf\u00eda.\nA Organizaci\u00f3n Hidrogr\u00e1fica Internacional define os l\u00edmites do Mar Negro como segue:\nA zona que rodea o mar Negro denom\u00ednase comunmente \"Rexi\u00f3n do Mar Negro\". A s\u00faa parte setentrional at\u00f3pase dentro do \"cinto de Chernozem\" (cinto de terra negra) que vai desde o leste de Croacia (Eslavonia), ao longo do r\u00edo Danubio (norte de Serbia, norte de Bulgaria (Chaira Danubiana) e sur de Roman\u00eda (Chaira Valaquia)) ata o nord\u00e9s de Ucra\u00edna e m\u00e1is al\u00f3 a trav\u00e9s da Rexi\u00f3n Central da Terra Negra e o sur de Rusia ata Siberia.\nA zona litoral do mar Negro adoita denominarse \"litoral p\u00f3ntico\" ou \"zona p\u00f3ntica\".\nAs maiores ba\u00edas do mar Negro son a ba\u00eda de Karkinit en Ucra\u00edna; o golfo de Burgas en Bulgaria; as ba\u00edas de Dnieprovski e Dniestrovski, ambas as d\u00faas en Ucra\u00edna; as ba\u00edas Sinop e Samsun, ambas as d\u00faas en Turqu\u00eda.\nConca de drenaxe.\nOs r\u00edos m\u00e1is grandes que desembocan no Mar Negro son:\nEstes r\u00edos e os seus afluentes forman unha conca hidrogr\u00e1fica de 2 mill\u00f3n de km2 no Mar Negro que abarca total ou parcialmente 24 pa\u00edses:\nCaracter\u00edsticas.\nHai un importante fluxo de auga a trav\u00e9s do B\u00f3sforo, 200\u00a0km\u00b3 por ano e de auga d\u00f3ce das \u00e1reas adxacentes, especialmente da Europa Central e Oriental, totalizando 320\u00a0km\u00b3 por ano. O r\u00edo m\u00e1is importante a desaugar no Mar Negro \u00e9 o r\u00edo Danubio. Descargan tam\u00e9n no Mar Negro o Dnister, o Dni\u00e9per e o Don. O Mar Negro ten unha \u00e1rea de 422,000\u00a0km\u00b2 e unha profundidade m\u00e1xima de 2210 m.\nOs pa\u00edses que costean o Mar Negro son Turqu\u00eda, Bulgaria, Roman\u00eda, Ucra\u00edna, Rusia e Xeorxia. A pen\u00ednsula da Crimea \u00e9 unha rep\u00fablica aut\u00f3noma de Ucra\u00edna.\nFormaci\u00f3n.\nTeor\u00eda da conexi\u00f3n co Mediterr\u00e1neo durante o Holoceno.\nO Mar Negro at\u00f3pase conectado co sistema mundial de oc\u00e9anos mediante un sistema de dous estreitos encadeados, o Estreito dos Dardanelos e o Estreito do B\u00f3sforo. Os dardanelos ten unha profundidade de 55 metros e o B\u00f3sforo de 36.\nTam\u00e9n existen evidencias que indican que o nivel de auga no Mar Negro era considerabelmente menor durante o per\u00edodo glaciar, isto explica que os arque\u00f3logos atoparan restos de moluscos de auga doce e estruturas constitu\u00eddas polo ser humano a uns 100 metros de distancia da costa actual de Turqu\u00eda. A dataci\u00f3n por radiocarbono destes moluscos indica que te\u00f1en unha idade duns 7 000 anos.\nTendo en conta estes feitos existe un acordo en que durante a \u00faltima glaciaci\u00f3n e certos tempo despois do seu final o Mar Negro foi un lago de auga doce pechado. Tempo despois da era glaciar os niveis de auga do mar Negro e o mar Exeo elev\u00e1ronse de maneira independente ata alcanzar o punto no cal se atopan na actualidade. Sobre o punto no que a\u00ednda existe debate \u00e9 o momento no que ocorreu tal conexi\u00f3n. Unha das teor\u00edas \u00e9 que o mar Negro se encheu primeiro e que a auga doce superaba os actuais estreitos do Dardanelos e B\u00f3sforo e desaugaba no Mar Mediterr\u00e1neo.\nTeor\u00eda da inundaci\u00f3n ou o dioivo.\nEn 1997 William Ryan e Walter Pitman, da Universidade de Columbia, publicaron unha teor\u00eda segundo a cal se produciu unha gran inundaci\u00f3n a trav\u00e9s do B\u00f3sforo. Afirman que o mar Negro e o mar Caspio eran vastos lagos de auga doce pero que en torno ao 5.600 a.C o Mediterr\u00e1neo rompeu o dique natural que os separaba destes lagos creando o paso actual entre os dous mares.\nHistoria.\nDende a antig\u00fcidade foi escenario de loitas pola exemon\u00eda das s\u00faas augas, principalmente entre as grandes potencias do Imperio Otom\u00e1n, que controlaba a entrada ao mesmo, e o Imperio Ruso. Na \u00e9poca moderna adquiriu unha nova importancia ao ser unha das v\u00edas de entrada do gas natural ruso en Europa.\nFauna.\nO Mar Negro conta con especies animais caracter\u00edsticas como son:\nPoboaci\u00f3n.\nAs cidades m\u00e1is importantes ao longo da costa incl\u00faen Istambul (antigamente Constantinopla e Bizancio), Burgas, Varna, Constan\u0163a, Ialta, Odesa, Sebastopol, Batumi, Trebisonda, Samsun e Zonguldak."}
{"id": "30426", "revid": "1131", "url": "https://gl.wikipedia.org/wiki?curid=30426", "title": "Colunga", "text": "Colunga \u00e9 un concello asturiano, situado ao noroeste do principado. Limita ao norte co mar Cant\u00e1brico, ao sur cos concellos de Parre e Pilo\u00f1a, ao leste co de Caravia e ao oeste co de Villaviciosa.\nColunga ten 5.095 habitantes repartidos nunha superficie total de 97\u00a0km\u00b2 (cunha densidade de 52'5 hab./km\u00b2). A poboaci\u00f3n conc\u00e9ntrase sobre todo nos n\u00facleos de Colunga, Lastres, Gobiendes, Luces, La Isla, Lu\u00e9, Pivierda, Libard\u00f3n e Carrandi. A vila capital ten un bo trazado urbano con modernos edificios e recunchos pintorescos.\nA mobilidade da topograf\u00eda do concello sorprende polos seus cambios paisax\u00edsticos: a s\u00faa configuraci\u00f3n monta\u00f1osa do interior contrasta coas s\u00faas praias.\nCumes.\nEl Sueve e El Fito.\nPraias.\nAs tres m\u00e1is importantes son: Lastres, La Griega e La Isla.\nMonumentos.\nOs edificios prerrom\u00e1nicos constit\u00faen se\u00f1a de identidade do Principado.\nFestas.\nFesta patronal da Nosa Se\u00f1ora de Loreto na vila Colunga o Domingo \"Dia Grande\" e poxa do Ramu, tradici\u00f3n asturiana. O martes seguinte \u00e9 a \"xira\" na praia de La Griega cunha unha gran romar\u00eda con repartici\u00f3n do \"Bollu Pre\u00f1au\" e a botella de vi\u00f1o.\nFestas de San Roque na vila pesqueira de Lastres.\nFesta da Nosa Se\u00f1ora do Carmen en Lastres con procesi\u00f3n Mari\u00f1eira nas embarcaci\u00f3ns.\nFesta de Espuneres; na Majada de Espuneres(Serra do Sueve)\nFestas dos Asturcones."}
{"id": "30427", "revid": "23204", "url": "https://gl.wikipedia.org/wiki?curid=30427", "title": "Ite", "text": "No \"Libro das conquistas de Irlanda\", Ite (ou Ith) \u00e9 un dos dez fillos do caudillo celta Breog\u00e1n, esposo de Bron e pai de Lugai; da estirpe dos gaedil. Dende neno so\u00f1aba que hab\u00eda unha terra \u00f3 norte de Brigantia. Cando \u00e9 maior, xa un sabio e valoroso guerreiro, alcanza a ver, dende a torre de Brigantia, unhas terras m\u00e1is al\u00f3 das illas Casit\u00e9rides.\nHistoria.\nIth, parte con tres barcos e trinta homes cara as terras que vira, co consello de Breog\u00e1n de que non debe descabalgar do seu cabalo mentres dure a viaxe. Fai escala nas illas Casit\u00e9rides, onde alg\u00fans amigos \u00fanense \u00e1 s\u00faa expedici\u00f3n. Tras afrontar moitos perigos, chega por fin \u00e1s terras \u00e1s que se dirix\u00eda, \u00e1s que chama \"Eir\u00edn\" (Irlanda), que resultan ser verdes e h\u00famidas coma o reino de seu pai.\nA expedici\u00f3n at\u00f3pase cunha terrible guerra fratricida entre tres irm\u00e1ns: Mac Cuill, Mac Gren\u00e9 e Mac Crech pola sucesi\u00f3n do trono do pai, Neith. Mac Cuill ti\u00f1a ben decidido que el deixar\u00eda as armas polo ben do pobo, pero os outros dous irm\u00e1ns parec\u00edan ser m\u00e1is ambiciosos ca el e non estaban dispostos a compartiren o trono.\nIth decide axudar a Mac Cuill, e vai con el ata a fortaleza de Aleich. Al\u00ed son atacados e vencen. Tras isto, convocan \u00f3s outros dous irm\u00e1ns, que aceptan reunirse. Mac Cuill manda falar a Ith, quen \u00e9 tomado con hostilidade polos outros irm\u00e1ns. Ith, sen desmontar do cabalo, d\u00e1lles ideas \u00f3s irm\u00e1ns, ped\u00edndolles que remate a guerra e que dividan o reino ou reinen xuntos. Emporiso, mentres Ith falaba, Mac Gren\u00e9 tentaba po\u00f1er de acordo a Mac Crech para botar \u00f3s \"brigantes\", pois pensaba que os estranxeiros s\u00f3 quer\u00edan que os irm\u00e1ns depuxeran as armas para eles quedar facilmente co pa\u00eds. Non obstante, Mac Crech prefer\u00eda esperar a que se desenvolvesen os acontecementos.\nTras acabar a xuntanza, reun\u00edronse os tres irm\u00e1ns. Agora Mac Gren\u00e9 tentaba convencer tam\u00e9n a Mac Cuill de botar f\u00f3ra \u00f3s estranxeiros, expo\u00f1endo todo tipo de motivos. Ith, que sospeitaba que os tres irm\u00e1ns estaban conspirando contra del, decidiu marchar aquela mesma noite.\nPero ent\u00f3n Mac Gren\u00e9 xa lograra convencer \u00f3s seus irm\u00e1ns, e os tres decidiron ir a matar a Ith. A expedici\u00f3n brigante foi emboscada mentres marchaba cara \u00e1 costa, sendo o branco dos irm\u00e1ns o l\u00edder: Ith. Tal foi a sorpresa, que Ith foi derrubado do cabalo. Seu pai d\u00e9ralle o consello de non baixar do cabalo, mais a\u00ednda que non o fixera voluntariamente, agora xa non estaba montado. F\u00f3ra do cabalo, Ith foi asasinado. \u00d3 facelo, os irm\u00e1ns f\u00f3ronse de al\u00ed, deixando atr\u00e1s \u00f3s brigantes.\nO fillo de Ith e os seus amigos decidiron vingalo, mais pensaron que era pertinente levar o seu corpo a Brigantia. Cumprindo co consello de Breog\u00e1n, mont\u00e1rono no cabalo para levalo as\u00ed toda a viaxe. Ent\u00f3n partiron co corpo de Ith de volta a Brigantia.\nAl\u00ed, Breog\u00e1n despediu con tristeza, coma todo o seu pobo, \u00f3 seu fillo Ith, tras darlle os tradicionais ritos funerarios. Breog\u00e1n prometeu vinganza, e decidiu ent\u00f3n invadir Eir\u00edn, esta vez levando trinta e catro barcos, un por cada xefe brigante, levando cada un deles soldados e mesmo mulleres e nenos, para se establecer al\u00f3."}
{"id": "30428", "revid": "25871", "url": "https://gl.wikipedia.org/wiki?curid=30428", "title": "Camila Bossa", "text": "Camila Bossa Pereira, nada en Bogot\u00e1 (Colombia) en 1973, \u00e9 unha actriz galega de cinema, teatro e televisi\u00f3n.\nTraxectoria.\n\u00c9 filla da actriz Pilar Pereira. Comezou actuando en 1994 no teatro universitario en Santiago de Compostela. En 1996 apareceu no programa da TVG \"Luar\" e en \"Pratos combinados\", mais o seu \u00e9xito definitivo foi no papel de Belinda en \"Mareas vivas\", que interpretou durante case catro anos entre 1999 e 2002.\nAo longo da s\u00faa traxectoria participou en numerosas series da TVG, tales como \"Hospital Real\", \"Serramoura\", \"Escoba!\", \"As leis de Celavella\" ou \"Matalobos\", que lle valeu o Premio Mestre Mateo 2009 \u00e1 mellor interpretaci\u00f3n feminina secundaria. Recentemente participou na exitosa serie de Netflix \"El desorden que dejas\" (2020)."}
{"id": "30430", "revid": "19415", "url": "https://gl.wikipedia.org/wiki?curid=30430", "title": "Toni Kuivasto", "text": "Toni Kuivasto, nado en Tampere o 31 de decembro de 1975, \u00e9 un futbolista finland\u00e9s que actualmente xoga no Djurg\u00e5rdens IF da Allsvenskan sueca.\nTraxectoria.\nKuivasto, un defensa central, principiou a s\u00faa carreira no club da s\u00faa cidade, o FC Ilves, facendo o debut na Veikkausliiga en 1992. Do Ilves pasou \u00f3 MyPa en 1997 e de al\u00ed \u00f3 principal club finland\u00e9s, o HJK Helsinki en 1999, antes de xogar f\u00f3ra para entrar no Viking F.K. da Tippeligaen norueguesa no 2001. Despois duns anos en Noruega buscaba novos horizontes e marchou \u00f3 Djurg\u00e5rden no ver\u00e1n do 2003. Kuivasto axudou a conseguir dous campionatos suecos e d\u00faas Copas de Suecia \u00f3 seu novo club.\nA s\u00faa primeira participaci\u00f3n coa Selecci\u00f3n de f\u00fatbol de Finlandia foi en 1997."}
{"id": "30431", "revid": "1131", "url": "https://gl.wikipedia.org/wiki?curid=30431", "title": "Vilela", "text": "O top\u00f3nimo Vilela pode referirse a:"}
{"id": "30432", "revid": "197", "url": "https://gl.wikipedia.org/wiki?curid=30432", "title": "Martin Myst\u00e8re", "text": "Martin Myst\u00e8re \u00e9 personaxe de c\u00f3mic italiano creado por Alfredo Castelli e debuxado por Giancarlo Alessandrini e Lucio Filippucci, publicado por primeira vez en Italia por Sergio Bonelli Editore en 1982 e que a\u00ednda se segue a publicar. Co\u00f1ecido polo sobrenome de detective do imposible, indaga sobre misterios sen resolver como a Atl\u00e1ntida, avistamentos dos OVNI, poderes extrasensoriais, enigmas da historia, da arqueolox\u00eda e da ciencia. As s\u00faas aventuras traduc\u00edronse a varias linguas e public\u00e1ronse nos Estados Unidos, Espa\u00f1a, Alema\u00f1a, Francia e o Brasil. No 2004 f\u00edxose en Francia unha serie de debuxos animados protagonizada por Martin Myst\u00e8re."}
{"id": "30434", "revid": "1131", "url": "https://gl.wikipedia.org/wiki?curid=30434", "title": "Reksj\u00e5", "text": "Reksj\u00e5 \u00e9 un lago da comuna de Tinn, Telemark, Noruega. Localizado a unha altitude de 1212 metros, ten unha superficie de 2,82\u00a0km\u00b2 e un per\u00edmetro de 20,94\u00a0km."}
{"id": "30455", "revid": "15490", "url": "https://gl.wikipedia.org/wiki?curid=30455", "title": "Oscar Niemeyer", "text": "Oscar Niemeyer Ribeiro Soares Filho, nado en R\u00edo de Xaneiro o 15 de decembro de 1907 e finado na mesma cidade o 5 de decembro de 2012, foi un arquitecto brasileiro considerado un dos nomes m\u00e1is influentes na Arquitectura Moderna internacional.\nTraxectoria.\nFoi un pioneiro na exploraci\u00f3n das posibilidades construtivas \u00fanicas do formig\u00f3n armado. A pesar de ser un defensor do utilitarismo, as s\u00faas obras non ti\u00f1an a aparencia fr\u00eda ou forma blocada tan criticada por pos-modernas. Os seus predios te\u00f1en formas tan din\u00e1micas e curvas tan sensuais que fan que se diga que Niemeyer sexa m\u00e1is un escultor monumental que un arquitecto."}
{"id": "30458", "revid": "1131", "url": "https://gl.wikipedia.org/wiki?curid=30458", "title": "Galinova Editorial", "text": "Galinova Editorial \u00e9 unha casa editora creada na Coru\u00f1a en 1994. Est\u00e1 orientada cara \u00f3 ensino, especialmente de m\u00fasica.\nTen pouco volume publicador (algo m\u00e1is de trescentos volumes), pero cunha alta calidade coma obras de referencia inici\u00e1ticas en diversos campos da investigaci\u00f3n ling\u00fc\u00edstica b\u00e1sica sobre lingua galega. O formato de presentaci\u00f3n dos libros est\u00e1 sobriamente coidado e os seus dous t\u00edtulos m\u00e1is importantes en vendas (bardante libros de texto) son:\nEntre outros t\u00edtulos destacan"}
{"id": "30462", "revid": "15490", "url": "https://gl.wikipedia.org/wiki?curid=30462", "title": "Partido Republicano do Pobo", "text": "O Partido Republicano Popular (\"Cumhuriyet Halk Partisi\", CHP) \u00e9 un partido socialdem\u00f3crata e de car\u00e1cter secular de Turqu\u00eda fundamentado na ideolox\u00eda kemalista do seu fundador Mustafa Kemal Atat\u00fcrk. \u00c9 membro da Internacional Socialista e membro asociado do Partido dos Socialistas Europeos. O s\u00edmbolo do CHP est\u00e1 formado por seis frechas que lembran os seis principios da ideolox\u00eda kemalista, da que o partido \u00e9 o representante hist\u00f3rico.\nTraxectoria.\nFundado en 1923 para dar cobertura \u00e1 pol\u00edtica nacionalista e secularista de Atat\u00fcrk foi o \u00fanico partido legal ata 1938 e na pr\u00e1ctica ata 1950 \u00f3 perde-las elecci\u00f3ns.\nNas elecci\u00f3ns de 2019, foi o principal partido da oposici\u00f3n en Turqu\u00eda con 144 dos 550 asentos da Grande Asemblea Nacional de Turqu\u00eda."}
{"id": "30463", "revid": "85894", "url": "https://gl.wikipedia.org/wiki?curid=30463", "title": "Porto do Son, Noal, Porto do Son", "text": "Porto do Son \u00e9 a capital do concello hom\u00f3nimo. At\u00f3pase na parroquia de San Vicente de Noal. Este centro urbano est\u00e1 acurrunchado entre o mar e o monte Dordo. Segundo o padr\u00f3n municipal (INE 2020) ten 1.991 habitantes (997 homes e 994 mulleres).\nPorto do Son ten un pequeno peirao pesqueiro e un espig\u00f3n, que xuntos fan unha pequena ba\u00eda por onde pasa un curto paseo mar\u00edtimo. Consta esta ba\u00eda dun pantal\u00e1n para barcos de recreo. A confrar\u00eda de pescadores e a lonxa est\u00e1n no porto, mentres que a praza de abastos se atopa en primeira li\u00f1a de costa.\nDestaca en tama\u00f1o a praza de Espa\u00f1a, a\u00ednda que non \u00e9 especialmente grande, na que se atopan alg\u00fans bares e comercios. Nunha r\u00faa \u00e1 dereita entrando polo o porto, est\u00e1 o Centro de Interpretaci\u00f3n do Castro de Baro\u00f1a, un edificio (onde se atopaba a antiga casa do concello) que serve de centro de exposici\u00f3n e no que se atopan alg\u00fans obxectos antigos, tanto do Castro de Baro\u00f1a coma doutros lugares do concello. Seguindo esa mesma r\u00faa, s\u00e1ese preto da casa do concello, e preto de al\u00ed est\u00e1n a Atalaia (onde est\u00e1 a capela da Nosa Se\u00f1ora do Carme) e a casa da cultura.\nPorto do Son ten varias praias, case todas rochosas: o Bra\u00f1\u00f3n e a Sagrada; e unha de area: o Cruceiro, a\u00ednda que ten nas aforas da vila a praia de Subiglesias e bastante preto as de Cabeiro e Fonforr\u00f3n, estas tres \u00faltimas de area.\nHistoria.\nDise popularmente que os primeiros habitantes deste lugar ti\u00f1an medo \u00f3 mar e por iso comezaron a constru\u00edr a vila nun lugar chamado \"O Outeiro\", no p\u00e9 do monte Dordo.\nA tradici\u00f3n mari\u00f1eira da vila e a calidade e cantidade dos caladoiros fan que no s\u00e9culo XIX se asenten na vila, e en todo e concello, diversas familias catal\u00e1s que industrializan o lugar e traen un relativo progreso a estas terras.\nA vila alcanza un grande apoxeo entre o s\u00e9culo XIX e XX. O rei chega a conceder t\u00edtulo de \"villa\" a este lugar. Co\u00f1\u00e9cese ent\u00f3n como \"Villa y Puerto del Son\". Existen nesta \u00e9poca moitas empresas que dan proba do apoxeo sonense, como o casino e o cine ou o estaleiro, o cal chega a constru\u00edr un pequeno barco para viaxes transatl\u00e1nticas."}
{"id": "30464", "revid": "98629", "url": "https://gl.wikipedia.org/wiki?curid=30464", "title": "Terzo", "text": "Un terzo era unha unidade militar do Ex\u00e9rcito espa\u00f1ol durante a \u00e9poca da Casa de Austria. Os terzos foron famosos pola s\u00faa resistencia no campo de batalla, formando a elite das unidades militares dispo\u00f1\u00edbeis para os reis de Espa\u00f1a da \u00e9poca. Os terzos foron a peza esencial da hexemon\u00eda terrestre, e en ocasi\u00f3ns tam\u00e9n mar\u00edtima do Imperio espa\u00f1ol. O terzo \u00e9 considerado o renacemento da infantar\u00eda no campo de batalla e adoita ser comparado coas lexi\u00f3ns romanas ou as falanxes de piqueiros maced\u00f3nicas.\nOs Terzos espa\u00f1ois foron o primeiro ex\u00e9rcito moderno europeo, entendendo como tal un ex\u00e9rcito formado por voluntarios profesionais, en lugar das levas para unha campa\u00f1a e a contrataci\u00f3n de mercenarios usadas tipicamente noutros pa\u00edses europeos. O coidado que se po\u00f1\u00eda en manter nas unidades un alto n\u00famero de \"vellos soldados\" (veteranos) e a s\u00faa formaci\u00f3n profesional, xunto \u00e1 particular personalidade que lle imprimiron os orgullosos fidalgos da baixa nobreza que os nutr\u00edan, \u00e9 a base de que foran a mellor infantar\u00eda durante s\u00e9culo e medio. Ademais, foron os primeiros en mesturar de forma eficiente as picas e as armas de fogo.\nA partir de 1920 tam\u00e9n reciben ese nome as formaci\u00f3ns de tama\u00f1o rexemental da Lexi\u00f3n espa\u00f1ola, unidade profesional creada para combater nas guerras coloniais do norte de \u00c1frica, e que inspir\u00e1base nas xestas militares dos terzos hist\u00f3ricos. A Lexi\u00f3n espa\u00f1ola tam\u00e9n garda certos parecidos coa Lexi\u00f3n estranxeira do ex\u00e9rcito franc\u00e9s.\nOrixe.\nOficialmente, foron creados por Carlos I de Espa\u00f1a tras a reforma do ex\u00e9rcito de outubro de 1534 e a ordenanza de X\u00e9nova de 1536, onde se emprega por primeira vez a palabra terzo, como gornici\u00f3n das posesi\u00f3ns do emperador en Italia e para operaci\u00f3ns expedicionarias no Mediterr\u00e1neo. Con estas tropas asentadas en Italia, Carlos I nas s\u00faas ordenanzas de 1534 e 1536 organizaba o seu ex\u00e9rcito en tres terzos: un no reino de Sicilia, outro no ducado de Mil\u00e1n (o reino da Lombard\u00eda) e outro no reino de N\u00e1poles. Estes tres primeiros son os chamados Terzos Vellos, e ser\u00e1n Terzos Novos, os que van aparecendo dende este momento. Por\u00e9n cando, outros e van adoptando a mesma denominaci\u00f3n, para se diferenciar, adquirir\u00e1n a de \"Grandes Terzos Vellos\".\nEn realidade, estas unidades comez\u00e1ranse a xestar na pen\u00ednsula. Durante o reinado dos Reis Cat\u00f3licos e a consecuencia da guerra de Granada, adoptouse o modelo dos piqueiros su\u00edzos, pouco despois repart\u00edanse as tropas en tres clases: piqueiros, escudados (espadach\u00edns) e besteiros mesturados coas primeiras armas de fogo port\u00e1tiles (espingardeiros e escopeteiros). Non tardaron moito en desaparecer os escudados e pasar os homes con armas de fogo de ser un complemento das b\u00e9stas a substitu\u00edlas por completo. As vitorias espa\u00f1olas en Italia fronte aos poderosos ex\u00e9rcitos franceses tiveron lugar cando a\u00ednda non se completara o proceso. De a\u00ed que, probabelmente, as s\u00faas orixes directas se poidan remontar \u00e1s tropas de Gonzalo Fern\u00e1ndez de C\u00f3rdoba en Italia, organizadas en \"coronel\u00edas\" que agrupaban \u00e1s capitan\u00edas. Estas tropas estacionadas en Italia, ser\u00e1n as que deron orixe aos tres primeiros terzos: o \"Terzo Vello de Sicilia\", o \"Terzo Vello de N\u00e1poles\" e o \"Terzo Vello da Lombard\u00eda\".\nPouco despois cre\u00e1ronse o \"Terzo Vello de Sarde\u00f1a\" e o \"Terzo de Galeras\" (que foi a primeira unidade de infantar\u00eda de mari\u00f1a da Historia). T\u00f3dolos Terzos posteriores co\u00f1ecer\u00edanse como \"Terzos novos\". A diferenza do sistema de levas ou mercenarios, recrutados para unha guerra en concreto, t\u00edpica da Idade Media, os Terzos form\u00e1ronse de soldados profesionais e voluntarios que estaban en filas de forma permanente, a\u00ednda que nun principio cada localidade deb\u00eda prestar un de cada doce homes para os servizos do rei se este necesit\u00e1baos para a guerra; as\u00ed e todo, nunca faltaron voluntarios. \nO Terzo nun principio non era polo tanto, unha unidade de combate propiamente falando, sen\u00f3n de car\u00e1cter administrativo, un estado maior que ti\u00f1a baixo o seu mando unha serie de compa\u00f1\u00edas que se achaban de gornici\u00f3n dispersas por diversas prazas de Italia. Este car\u00e1cter peculiar mant\u00edvose cando os mobilizaron para combater en Flandres. O mando do terzo e o das compa\u00f1\u00edas era directamente outorgado polo rei, polo que as compa\u00f1\u00edas pod\u00edanse agregar ou desvincular do mando do terzo segundo convi\u00f1era. Deste modo, o Terzo mantivo o seu car\u00e1cter de unidade administrativa, m\u00e1is parecida a unha brigada do s\u00e9culo XVIII que a un rexemento da \u00e9poca, ata mediados do s\u00e9culo XVII, cando os terzos empezaron a ser levantados por nobres \u00e1 s\u00faa conta, os cales nomeaban os capit\u00e1ns e eran efectivos propietarios das unidades, como suced\u00eda no resto dos ex\u00e9rcitos europeos.\nEstaban inspirados na Lexi\u00f3n romana, polo que alg\u00fans historiadores cren que puideron ser bautizados as\u00ed debido \u00e1 \"tertia\", a lexi\u00f3n romana que operaba en Hispania. Eran unidades regulares sempre en p\u00e9 de guerra, a\u00ednda que non existira ameaza inminente. Outros crear\u00edanse m\u00e1is tarde en campa\u00f1as concretas, e identific\u00e1banse polo nome do seu mestre de campo ou polo escenario da s\u00faa actuaci\u00f3n. A orixe do termo \u00abterzo\u00bb resulta dubidoso. Alg\u00fans pensan que foi porque, na s\u00faa orixe, cada terzo representaba unha terceira parte dos efectivos totais destinados en Italia. Outros soste\u00f1en que se deb\u00eda a que ti\u00f1a que inclu\u00edr tres tipos de combatentes (piqueiros, arcabuceiros e mosqueteiros) de acordo cunha ordenanza para \u201cxente de guerra\u201d de 1497 onde se cambiaba a formaci\u00f3n da infantar\u00eda en tres partes\nTam\u00e9n hai quen considera que o nome prov\u00e9n dos tres mil homes, divididos en doce compa\u00f1\u00edas, que constitu\u00edan a s\u00faa primitiva dotaci\u00f3n. Esta \u00faltima explicaci\u00f3n parece a m\u00e1is acertada, xa que \u00e9 a que recolle o mestre de campo Sancho de Londo\u00f1o nun informe dirixido ao duque de Alba a principios do s\u00e9culo XVI:\nDaquela, o nome de Terzo pode vir do feito de que os primeiros terzos italianos estiveran compostos por 3 000 homes. O m\u00e1is probable \u00e9 que se referise simplemente a unha parte das tropas, como nas abordaxes, onde se divid\u00edan os homes en tres \u00abterzos\u00bb ou \u00abtrozos\u00bb.\nHistoria e primeiros combates.\nA estrutura militar espa\u00f1ola, innovada polos Reis Cat\u00f3licos na conquista de Granada e nas s\u00faas campa\u00f1as por Italia, estivo fortemente influ\u00edda polo chamado \u00abmodelo su\u00edzo\u00bb. Os triunfos da firme infantar\u00eda su\u00edza fronte \u00e1 cabaler\u00eda pesada de Borgo\u00f1a nunha serie de batallas campais revolucionaron os m\u00e9todos de guerra medievais pois, por fin, a infantar\u00eda ga\u00f1aba terreo \u00e1 cabalar\u00eda, ra\u00ed\u00f1a indiscut\u00edbel da guerra medieval. Era bastante l\u00f3xico que en Espa\u00f1a se aprendese a lecci\u00f3n de que uns cadros de piqueiros ben formados pod\u00edan derrotar a calquera cabalar\u00eda que se lles puxera diante. O n\u00famero impo\u00f1\u00edase sobre o esforzo in\u00fatil dos orgullosos cabaleiros, como xa precisou Maquiavelo na s\u00faa \"Da arte da guerra\".\nA eficacia de combate dos terzos hisp\u00e1nicos estivo baseada nun sistema de armamento que un\u00eda a arma branca (a pica) co potencial de fogo do arcabuz, tomando unha s\u00edntese completa de dualidade de infantar\u00eda dotada de armas de fogo compactas. A superioridade do terzo sobre o modelo do cadro compacto su\u00edzo estaba, por outra parte, na s\u00faa maior capacidade de dividirse en unidades m\u00e1is m\u00f3biles ata chegar ao corpo a corpo individual. A fluidez t\u00e1ctica que favorec\u00eda a predisposici\u00f3n combativa do infante espa\u00f1ol.\nO certo \u00e9 que dende a conquista de Granada (1492) \u00e1s campa\u00f1as do Gran Capit\u00e1n no reino de N\u00e1poles (1495), tres ordenanzas sentaban xa as bases da administraci\u00f3n militar dos ex\u00e9rcitos espa\u00f1ois. En 1503, a \"Gran Ordenanza\" reflectiu a adopci\u00f3n da pica longa e a distribuci\u00f3n de pe\u00f3ns en compa\u00f1\u00edas especializadas. En 1534 cre\u00e1base o primeiro Terzo oficial, o da Lombard\u00eda, e un ano despois axudou na conquista do Milanesado espa\u00f1ol. Os Terzos de N\u00e1poles e Sicilia cre\u00e1ronse en 1536, grazas \u00e1 ordenanza de X\u00e9nova, promulgada por Carlos I de Espa\u00f1a.\nNa Batalla de M\u00fchlberg, en 1547, as tropas imperiais de Carlos V venceron en Alema\u00f1a a unha liga de pr\u00edncipes protestantes grazas, sobre todo, \u00e1 actuaci\u00f3n dos piqueiros imperiais.\nDez anos despois, en 1557, o ex\u00e9rcito espa\u00f1ol derrotou por completo ao franc\u00e9s na Batalla de San Quint\u00edn, feito que repetiuse con id\u00e9ntico resultado na de Gravelinas en 1558, o que conduciu \u00e1 paz entre ambos estados con grandes vantaxes para Espa\u00f1a. En todas estas batallas destacou a eficaz actuaci\u00f3n dos Terzos.\nCar\u00e1cter e modo de vida.\nOs soldados dos terzos eran homes orgullosos e extremadamente coidadosos do seu honor persoal e da s\u00faa reputaci\u00f3n como soldados. Trat\u00e1banse de tropas agresivas, disciplinadas e cunha enorme confianza en si mesmos, pero dif\u00edciles de manexar no trato se non se fac\u00eda con coidado. Por exemplo, os espa\u00f1ois non consent\u00edan que se lles castigase golpe\u00e1ndolles coas mans ou unha vara, coma noutros ex\u00e9rcitos, xa que consider\u00e1bano indigno, e prefer\u00edan recibir o castigo con armas como a espada, pese ao perigoso que era, por consideralo m\u00e1is nobre. Nunha ocasi\u00f3n un soldado ao que un oficial tocara cun pau non dubidou en levar a man \u00e1 espada, pese a saber que tal acto de rebeld\u00eda castig\u00e1base coa morte (como as\u00ed sucedeu). Chegouse a discutir se tocar cunha vara como a hasta dunha arma resultaba ofensivo, incluso se era por accidente.\nSemellante obsesi\u00f3n polos asuntos de honor e pola reputaci\u00f3n fac\u00eda que os soldados espa\u00f1ois tivesen fama de camorristas, e non eran raros os duelos; e que os oficiais tiveran que tratalos con coidado, a\u00ednda que resultaba moi proveitoso utilizar o seu propio orgullo para suxeitalos. Cando loitaban xunto a terzos doutras nacionalidades ou aliados, era frecuente que os espa\u00f1ois esixisen, para defender a s\u00faa reputaci\u00f3n, os postos m\u00e1is importantes, perigosos ou decisivos para o combate; como de feito se lles empregaba.\nUnha forma de estimular o coidado das armas era seleccionar para as primeiras li\u00f1as de combate, as m\u00e1is perigosas e por tanto as m\u00e1is distinguidas, aos que tivesen o equipo en mellor estado, e o ex\u00e9rcito espa\u00f1ol era o \u00fanico da \u00e9poca que tivo que inclu\u00edr castigos para aqueles que rompesen a formaci\u00f3n pola ansia de combater ou distinguirse fronte ao inimigo. Os soldados espa\u00f1ois eran as tropas que m\u00e1is tarde se amotinaban por falta de pagas, chegando a aguantar anos sen cobrar e vivindo en condici\u00f3ns de miseria antes de rebelarense. Incluso, no canto de facelo antes dunha batalla importante, como era com\u00fan para meter presi\u00f3n polas s\u00faas pagas, s\u00f3 o fac\u00edan tras ela, para que non dixeran que non cumpriran co seu deber, sen\u00f3n que eran os seus xefes os que non o fac\u00edan co seu non d\u00e1ndolles a paga. Incluso en caso de mot\u00edn, elix\u00edan aos seus xefes e manti\u00f1an unha disciplina equivalente \u00e1 do ex\u00e9rcito.\nCando se conquistou Portugal, Filipe II puxo moito interese en que non se molestase aos civ\u00eds. Pero a lox\u00edstica da \u00e9poca simplemente non pod\u00eda soster un grande ex\u00e9rcito sen que estes buscasen alimentos na zona. A pesar de sabelo, o xeneral colgou a tantos soldados que chegou a escribir ao rei para dicirlle que lle preocupaba quedar sen sogas. Noutra ocasi\u00f3n cando un pr\u00edncipe de Inglaterra (que combat\u00eda cos terzos) quixo atacar sen permiso, o conde franc\u00e9s que o acompa\u00f1aba d\u00edxolle que non sab\u00eda ata onde chegaba a disciplina dos terzos, que se atacaba sen permiso non sab\u00eda se a s\u00faa realeza ser\u00eda bastante para salvarlle o pescozo.\nOrganizaci\u00f3n dos terzos.\nA organizaci\u00f3n dos terzos variou moit\u00edsimo durante a s\u00faa existencia (1534\u20131704). A estrutura orixinal, propia dos Terzos de Italia, cuxas bases at\u00f3panse na ordenanza de X\u00e9nova de 1536, divid\u00eda cada terzo en 10 capitan\u00edas ou compa\u00f1\u00edas, 8 de piqueiros e 2 de arcabuceiros, de 300 homes cada unha, a\u00ednda que tam\u00e9n pod\u00edase dividir o ex\u00e9rcito en 12 compa\u00f1\u00edas de 250 homes cada unha. Cada compa\u00f1\u00eda, \u00e1 parte do capit\u00e1n, que sempre ti\u00f1a que ser de nacionalidade espa\u00f1ola e escollido polo rei, ti\u00f1a outros oficiais: un alf\u00e9rez, o cal era encargado de levar no combate a bandeira da compa\u00f1\u00eda, un sarxento, cuxa funci\u00f3n era preservar a orde e a disciplina nos soldados da compa\u00f1\u00eda e 10 cabos (cada un dos cales mandaba a 30 homes da compa\u00f1\u00eda); \u00e1 parte dos oficiais, en cada compa\u00f1\u00eda hab\u00eda un certo n\u00famero de auxiliares (oficial de intendencia ou furriel, capel\u00e1n, m\u00fasicos, paxe do capit\u00e1n, barbeiros e curandeiros (estes dous \u00faltimos, adoitaban cumprir o mesmo papel) etc. Con paso do tempo, unha das compa\u00f1\u00edas de arcabuceiros foi substitu\u00edda por outra de mosqueteiros.\nPosteriormente, os Terzos de Flandres adoptaron unha estrutura de 12 compa\u00f1\u00edas, 10 de piqueiros e 2 de arcabuceiros, cada unha delas formada por 250 homes. Cada grupo de 4 compa\u00f1\u00edas cham\u00e1base coronel\u00eda. O estado maior dun terzo de Flandres ti\u00f1a como oficiais principais aos coroneis (un por cada coronel\u00eda), un Mestre de Campo (xefe supremo do terzo nomeado directamente pola autoridade real) e un Sarxento Maior, ou segundo ao mando do Mestre de Campo. Por\u00e9s, as compa\u00f1\u00edas foron reducindo as s\u00faas dotaci\u00f3ns, mais non o n\u00famero de oficiais e suboficiais polo que, consecuentemente, incrementouse o n\u00famero de soldados que mandaban.\nOs Terzos adoitaban presentarse no campo de batalla agrupando aos piqueiros no centro da formaci\u00f3n, escoltados polos arcabuceiros e deixando libres a alg\u00fans destes \u00faltimos no que se denominaban mangas, para fustrigar e molestar ao inimigo.\nO persoal de cada unidade era sempre voluntario e adestrado especialmente no propio Terzo, o que converte estas unidades no xerme do ex\u00e9rcito profesional moderno. Os ex\u00e9rcitos espa\u00f1ois daquel tempo estaban formados por soldados recrutados en t\u00f3dolos dominios dos Habsburgo hisp\u00e1nicos e alem\u00e1ns, am\u00e9n doutros territorios onde abundaban os soldados de fortuna e os mercenarios: alem\u00e1ns, italianos, val\u00f3ns, su\u00edzos, borgo\u00f1\u00f3ns, flamengos, ingleses, irlandeses, espa\u00f1ois etc. No conxunto do ex\u00e9rcito, a proporci\u00f3n de efectivos espa\u00f1ois era realmente inferior ao 50%, e incluso menos a\u00ednda: ata un 10\u201315% ao longo de case toda a guerra de Flandres. As\u00ed e todo, eran considerados o n\u00facleo combatente por excelencia, selecto, encargado das tarefas m\u00e1is duras e arriscadas (e consecuentemente, coas mellores pagas). Inicialmente s\u00f3 os espa\u00f1ois orixinarios da Pen\u00ednsula Ib\u00e9rica estaban agrupados en Terzos e durante todo o per\u00edodo de funcionamento destas unidades mant\u00edvose vixente a prohibici\u00f3n de que neses Terzos formaran soldados doutras nacionalidades; nos anos 80 do s\u00e9culo XVI form\u00e1ronse os primeiros terzos de italianos cuxa calidade rivalizaba coa dos espa\u00f1ois, e a principios do s\u00e9culo XVII cre\u00e1ronse os terzos de val\u00f3ns, considerados de peor calidade. Os lansquenetes alem\u00e1ns ao servizo do rei hispano non chegaron nunca a ser encadrados en terzos e combat\u00edan formando compa\u00f1\u00edas, dado que eran mercenarios e non cadraban coa organizaci\u00f3n militar dos terzos.\nO ex\u00e9rcito do duque de Alba en Flandres, na s\u00faa totalidade, compo\u00f1\u00edano 5.000 espa\u00f1ois, 6.000 alem\u00e1ns e 4.000 italianos. Cando o Terzo precisaba alistar soldados, o rei conced\u00eda un permiso especial firmado da propia man (\u00abconduta\u00bb) aos capit\u00e1ns designados, que ti\u00f1an sinalado un distrito de recrutamento e deb\u00edan ter o n\u00famero de homes suficiente para compo\u00f1er unha compa\u00f1\u00eda. O capit\u00e1n, ent\u00f3n, despregaba bandeira no lugar convido e alistaba aos voluntarios, que acud\u00edan en tropel grazas \u00e1 grande fama dos Terzos, onde pensaban labrarse carreira e fortuna. Estes voluntarios \u00edan dende humildes labregos e campesi\u00f1os ata fidalgos arruinados ou segund\u00f3ns de familias nobres con ambici\u00f3n de fama militar, pero normalmente non admit\u00edan nin menores de 20 anos nin anci\u00e1ns, e estaba prohibido recrutar tanto a frades ou cl\u00e9rigos como a enfermos contaxiosos. Os recrutas pasaban unha revista de inspecci\u00f3n, na que o veedor comprobaba as s\u00faas cualidades e admit\u00eda ou expulsaba aos que serv\u00edan ou non para o combate. A diferenza doutros ex\u00e9rcitos, nos Terzos o soldado non estaba obrigado a xurar fidelidade e lealdade ao rei.\nO alistamento era por tempo indefinido, ata que o rei conced\u00eda a licenza e establec\u00eda unha especie de contrato t\u00e1cito entre a Coroa e o soldado, a\u00ednda que \u00e1 parte do rei tam\u00e9n os capit\u00e1ns xenerais pod\u00edan licenciar \u00e1 tropa. D\u00e1base por descontado que o xuramento era t\u00e1cito e efectivo dende este recrutamento. Os agraciados coa s\u00faa entrada no Terzo cobraban xa ao empezar un soldo por adiantado para equiparse, e os que xa dispo\u00f1\u00edan do equipo propio recib\u00edan un \u00absocorro\u00bb a conta do seu primeiro mes de soldo.\nNon hai d\u00fabida de que estas condici\u00f3ns pas\u00e1banse, \u00e1s veces, por alto a causa da picaresca persoal ou das necesidades temporais do ex\u00e9rcito pero, en xeral, esixiuse sempre que o soldado estivese san e forte, e que contara cunha boa dentadura para poder alimentarse do duro biscoito que se repart\u00eda entre a tropa. En Espa\u00f1a, as maiores zonas de recrutamento foron Castela, Andaluc\u00eda, o Reino de Valencia, Navarra e Arag\u00f3n. Honor e servizo eran conceptos moi valorados na sociedade espa\u00f1ola da \u00e9poca, baseada no car\u00e1cter fidalgo e cort\u00e9s, sinxelo pero valente e temerario de todo bo soldado. A\u00ednda que hai que engadir que non houbo escaseza de voluntarios alistados mentres as arcas reais rebosaron de cartos, \u00e9 dicir, ata as primeiras d\u00e9cadas do s\u00e9culo XVII.\nNon exist\u00edan centros de instruci\u00f3n, porque o adestramento era responsabilidade dos sarxentos e cabos de escuadra, a\u00ednda que a verdade \u00e9 que os soldados novatos e os escudeiros form\u00e1banse sobre a marcha. Procur\u00e1base repartir aos novatos entre t\u00f3dalas compa\u00f1\u00edas para que aprenderan mellor das t\u00e9cnicas dos veteranos e non puxeran en perigo a vida do conxunto. Era tam\u00e9n com\u00fan que nas compa\u00f1\u00edas form\u00e1ranse grupos de camaradas, \u00e9 dicir, de cinco ou seis soldados unidos por lazos especiais de amizade que compart\u00edan os pormenores da campa\u00f1a. Este tipo de fraternidade un\u00eda as forzas e a moral en combate ata o extremo de ser moi favorecida polo mando, que prohibiu incluso que os soldados viviran s\u00f3s. Igualmente, adoit\u00e1base enviar as compa\u00f1\u00edas de recrutas novos a servir en Italia, de onde part\u00edan cunha certa experiencia cara a Flandres e non sen enviaron tropas biso\u00f1as a Flandres ata ben entrado o s\u00e9culo XVII.\nO ascenso deb\u00edase \u00e1 aptitude e m\u00e9ritos, pero primaban tam\u00e9n moito a antig\u00fcidade e o rango social. Para ascender adoit\u00e1base tardar como m\u00ednimo 5 anos de soldado a cabo, 1 de cabo a sarxento, 2 de sarxento a alf\u00e9rez e 3 de alf\u00e9rez a capit\u00e1n. O capit\u00e1n dunha compa\u00f1\u00eda de Terzo era o mando supremo que deb\u00eda render contas ante o sarxento maior, que \u00e1 s\u00faa vez era o brazo dereito do mestre de campo (designado directamente polo rei e con total competencia militar, administrativa e lexislativa).\nA paga dos soldados que compo\u00f1\u00edan un terzo era menor c\u00e1 dos rexementos alem\u00e1ns da \u00e9poca. O piqueiro recib\u00eda tres escudos por mes; un coselete, catro; un mostequeiro, seis; e un arcabuceiro; catro.\u200b\nCargos militares e administrativos nun terzo, coas s\u00faas funci\u00f3ns.\nO mestre de campo.\nO mestre de campo \u00e9 un capit\u00e1n designado polo rei que manda a s\u00faa compa\u00f1\u00eda e m\u00e1is todo o terzo; poder\u00edase dicir que era o xeneral do terzo. Era o \u00fanico cargo nos terzos que ti\u00f1a unha garda persoal: tan s\u00f3 8 alabardeiros. Para chegar a ser mestre de campo precis\u00e1banse moitos anos de experiencia militar, fama e reco\u00f1ecemento; con isto, o rei pod\u00edaos designar xefes dun terzo. Normalmente, ao principio \u00e9rase mestre de campo de tropas estranxeiras (val\u00f3ns, italianos, alem\u00e1ns...); e cando se desempe\u00f1ara un bo traballo, o rei daba ao mestre de campo un terzo de espa\u00f1ois.\nMoitos dos nomes dos terzos ti\u00f1an o nome ou do lugar de orixe (terzo de M\u00e1laga) ou onde operan (Terzo Vello da Lombard\u00eda) ou o nome ou apelidos do mestre de campo. As\u00ed o famoso mestre de campo Lope de Figueroa mandaba o terzo de Lope de Figueroa.\nEn xeral, ocup\u00e1base do mando, de dar xustiza dentro do terzo, de administrar e asegurar que as tropas eran aprovisionadas. Mestres de campo famosos: Sancho de Londo\u00f1o, Sancho D\u00e1vila, Juli\u00e1n Romero, Lope de Figueroa\nO sarxento maior.\nO sarxento maior era o axudante principal do mestre de campo, polo que era o segundo ao mando no terzo. Poder\u00edase considerar como o xefe do Estado Maior. Non ti\u00f1a compa\u00f1\u00eda propia, pero ti\u00f1a a potestade sobre os demais capit\u00e1ns. Daba as ordes de boca do mestre do terzo aos capit\u00e1ns, dic\u00eda como deb\u00eda formar no campo de batalla o terzo, onde se aloxar\u00edan as compa\u00f1\u00edas etc. Era, sen d\u00fabida o traballo de maior responsabilidade.\nTi\u00f1a un axudante que adoitaba ser o alf\u00e9rez da s\u00faa antiga compa\u00f1\u00eda. A evoluci\u00f3n destes dous cargos deron lugar na actualidade aos cargos de comandante e tenente coronel.\nOs tambores e p\u00edfanos.\nOs tambores ou caixas e p\u00edfanos eran os encargados de levar as ordes do capit\u00e1n no combate a base dos toques dos seus instrumentos. Tam\u00e9n ti\u00f1an unha dobre finalidade, subir a moral dos homes no combate e levar as ordes, pois no fragor da batalla era impos\u00edbel levar as ordes a viva voz. Hab\u00eda moitos toques, entre os b\u00e1sicos marchar, parar, recoller (dar a retirada), responder (ao lume inimigo) etc.\nO furriel maior.\nO furriel maior era o encargado de aloxar aos soldados, dos almac\u00e9ns do terzo e das pagas. Encarg\u00e1base dos aspectos lox\u00edsticos. Cada compa\u00f1\u00eda ti\u00f1a \u00e1 s\u00faa vez un furriel que encarg\u00e1base de levar a cabo as ordes do furriel maior. Cada furriel levaba as contas da compa\u00f1\u00eda, a lista dos soldados, as armas e munici\u00f3n da que precisaban os soldados e o capit\u00e1n.\nPara ser furriel, era necesario saber ler, escribir e conceptos b\u00e1sicos de matem\u00e1ticas.\nCorpo sanitario.\nOs terzos non ti\u00f1an un corpo sanitario como os ex\u00e9rcitos actuais. Este cargo desempe\u00f1\u00e1bao un m\u00e9dico profesional, os cirurxi\u00e1ns de cada compa\u00f1\u00eda e o barbeiro que adoitaban facer de enfermeiros e deb\u00edan saber atar e sangrar feridas (por cada compa\u00f1\u00eda s\u00f3 hab\u00eda un cirurxi\u00e1n e un barbeiro). Os padioleiros adoitaban ser os mozos que acompa\u00f1aban aos soldados ao combate ou os propios soldados levando aos seus propios camaradas.\nCorpo espiritual.\nNos terzos, como ex\u00e9rcito cristi\u00e1n, ti\u00f1an un capel\u00e1n por cada compa\u00f1\u00eda para dar fe aos soldados, ensinar o evanxeo, dar a misa e darlles a extremaunci\u00f3n aos feridos e aos que \u00edan morrer. Nun principio o capel\u00e1n era contratado polos soldados. Era un traballo arduo, pois os capel\u00e1ns deb\u00edanse mover polo campo de batalla, para dar a extremaunci\u00f3n aos ca\u00eddos e adoitaban ser o obxecto de odio en inimigos contrarios \u00e1 igrexa cat\u00f3lica romana (os protestantes e otom\u00e1ns).\nEn 1587, a orde dos xesu\u00edtas son os encargados de ser os capel\u00e1ns dos terzos. Coa ordenanza de 1632, crease o posto de capel\u00e1n maior, que era o encargado de elixir aos capel\u00e1ns das compa\u00f1\u00edas e era o capel\u00e1n da compa\u00f1\u00eda do mestre de campo, ademais eran os \u00fanicos que pod\u00edan xulgar a outros capel\u00e1ns.\nCorpo xudicial.\nO corpo xudicial do terzo conform\u00e1base por un oidor, un escrib\u00e1n, dous alguac\u00eds, o carcereiro e o verdugo. Este grupo de persoas encarg\u00e1banse de facer efecto sobre os procesos xudiciais internos do terzo, como se fora un tribunal militar. Tam\u00e9n encarg\u00e1banse dos testamentos dos soldados.\nTam\u00e9n no terzo pod\u00e9monos atopar un corpo de polic\u00eda militar, mandado polo barrahel (en Flandres pasou a denominarse preboste). Encarg\u00e1base da orde entre a tropa, limpeza dos campamentos, a seguridade dos edificios onde \u00edanse aloxar os soldados e evitar que os soldados se dispersasen nas marchas.\nO capit\u00e1n.\nO capit\u00e1n era a persoa designada polo rei para que mande unha compa\u00f1\u00eda e ostentaba a maior graduaci\u00f3n das compa\u00f1\u00edas, que tam\u00e9n contaban con alf\u00e9rez, sarxento e cabo de escuadra por debaixo del.\nEl decid\u00eda de que arma \u00eda ser formada a compa\u00f1\u00eda (cando non hab\u00eda mestura de armas): picas, arcabuces ou mosquetes. O capit\u00e1n deb\u00eda informar dos contratempos ocorridos aos seus superiores, e non ti\u00f1a a potestade de castigar aos seus soldados, nin ferilos, a non ser que este estivese presente, ent\u00f3n pod\u00eda usar a espada, pero non pod\u00eda matar os soldados e se fer\u00eda a un soldado, non deb\u00eda atacar un membro do corpo \u00fatil para a guerra. O capit\u00e1n non deb\u00eda aproveitarse dos soldados, nin maltratalos cando estes non fixeron nada, c\u00f3 \u00fanico fin de salvagardar a disciplina dos soldados da compa\u00f1\u00eda. O capit\u00e1n pod\u00eda dar licenza a un soldado a irse dunha compa\u00f1\u00eda a outra, pero non pod\u00eda darlle licenza de irse do terzo e moito menos do ex\u00e9rcito, iso era tarefa do mestre de campo e do rei.\nOs capit\u00e1ns normalmente ti\u00f1an un paxe de rodela ou paxe de xineta, pois este era quen portaba a rodela. Estes rapaces estaban na parte peor parada do combate, diante do capit\u00e1n para protexelo coa rodela.\nO alf\u00e9rez.\nO alf\u00e9rez era o encargado de levar e defender a bandeira da compa\u00f1\u00eda no combate, a bandeira era a insignia da compa\u00f1\u00eda e deb\u00edan protexela coa vida. S\u00e1bese de casos de alf\u00e9reces que perderon \u00e1mbolos brazos no combate e para que a bandeira non caese ao chan (significaba que a compa\u00f1\u00eda perd\u00eda o combate), o alf\u00e9rez suxeit\u00e1baa coa boca, traballo arduo, pois a pica na que se levaba a bandeira pesaba 5\u00a0kg. A bandeira sempre deb\u00eda levarse de forma vertical, nunca ao ombreiro, pois se os soldados v\u00edan que a bandeira ca\u00eda ou era arrastrada polo chan, baixar\u00eda a moral.\nO alf\u00e9rez pod\u00eda encargarse da compa\u00f1\u00eda se o capit\u00e1n o permit\u00eda, cando este estivese ausente. Nas marchas, o alf\u00e9rez ti\u00f1a outro axudante chamado sotaalf\u00e9rez que era o encargado de levar a bandeira cando non houbese combate. A este rapaz tam\u00e9n era chamado sota ou abandeirado.\nO sarxento.\nCada compa\u00f1\u00eda ti\u00f1a un sarxento, encargado de transmitir as ordes dos capit\u00e1ns aos soldados, de que a tropa estea sempre ben preparada para o combate (armamento, munici\u00f3n, protecci\u00f3ns etc.) e de que as tropas, no combate vaian nunha boa orde.\nNos servizos nocturnos, o sarxento \u00e9 o encargado de po\u00f1er as sentinelas e debe revisalas durante toda a noite. O sarxento pode castigar a aqueles que non cumpran estes servizos e se requirise da forza, poder\u00eda usar a xineta, unha alabarda especial que s\u00f3 levaban os sarxentos, tratando s\u00f3 de ferir e non mancar ao soldado castigado.\nO cabo.\nO cabo \u00e9 un soldado veterano que ten ao seu mando 25 homes. Eran os encargados de aloxar aos soldados en camarader\u00edas (grupos de soldados m\u00e1is reducidos). Te\u00f1en que adestrar aos soldados, de coidar de que cumpran as ordes do capit\u00e1n, de que loiten ben e de que non cren problemas. Se os houbese, o cabo non pode castigar aos soldados e deber\u00e1 falar ao capit\u00e1n dos pos\u00edbeis desordes ocorridos.\nEscuadr\u00f3n e t\u00e9cnicas.\nA armaz\u00f3n do Terzo contaba con tres clases de combatentes: piqueiros, arcabuceiros e mosqueteiros. Asemade, dispo\u00f1\u00eda de artiller\u00eda, e en ocasi\u00f3ns, de cabaler\u00eda (p. ex.: batalla de Ceri\u00f1ola).\nOs piqueiros usaban a pica, de entre 3 e 6 m de longo, e portaban tam\u00e9n a s\u00faa espada atada ao cinto. Segundo o seu armamento defensivo divid\u00edanse en \u00abpicas secas\u00bb e \u00abpicas armadas\u00bb (coseletes ou piqueiros pesados). Os primeiros levaban media armadura e \u00e1s veces capacete ou morri\u00f3n. Os segundos protex\u00edanse con celada ou morri\u00f3n, peto, espaldar e escarcelas que cubr\u00edan as coxas colgando do peto. A espada era a s\u00faa grande baza en calquera combate corpo a corpo, e no seu manexo ti\u00f1an os espa\u00f1ois unha acreditad\u00edsima fama. Normalmente era de dobre f\u00edo e non adoitaba medir m\u00e1is dun metro para facerse m\u00e1is lixeira e transport\u00e1bel.\nOs mosqueteiros levaban un equipo moi similar ao dos arcabuceiros, pero diferenci\u00e1banse en que, en vez de arcabuz, usaban un mosquete, con maior alcance e calibre, o que tam\u00e9n requir\u00eda disparalo c\u00f3 apoio dunha forquita montada no chan; e en vez de morri\u00f3n, sombreiro de chambergo. O seu alcance permit\u00edalles sa\u00edr da formaci\u00f3n pechada e refuxiarse no escuadr\u00f3n despois de abrir lume. Foron unha innovaci\u00f3n extraordinaria na s\u00faa \u00e9poca grazas \u00e1 intelixencia do duque de Alba, que decidiu introducir os mosquetes nos terzos en 1567, cando antes s\u00f3 serv\u00edan na defensa de prazas amuralladas, en especial nos presidios de Berber\u00eda, no norte de \u00c1frica.\nOs espa\u00f1ois conservaron a hexemon\u00eda militar durante o s\u00e9culo XVI e gran parte do XVII, a\u00ednda que os seus inimigos inspir\u00e1ronse nas s\u00faas mesmas t\u00e9cnicas para facerlles fronte. Os ex\u00e9rcitos incrementaron os seus efectivos e pasaron a sufrir enormes baixas. Os xenerais da \u00e9poca optaban ent\u00f3n por non plantar grandes batallas, sen\u00f3n dedicarse a concentrar esforzos nas tomas de cidades importantes para forzar un tratado que conducise ao final da guerra, fose este temporal ou a longo prazo. Un aforismo dos lansquenetes daqueles tempos dic\u00eda moi oportunamente: \u00ab\"Deus nos d\u00e9a cen anos de guerra e nin un s\u00f3 d\u00eda de batalla\"\u00bb.\nAs grandes formaci\u00f3ns dos Terzos xurdiron segundo a t\u00e9cnica bautizada polos espa\u00f1ois como \u00abarte de escuadronar\u00bb, e os tratados da \u00e9poca est\u00e1n cheos de f\u00f3rmulas e t\u00e1boas para compo\u00f1er escuadr\u00f3ns de ata 8000 homes. Por aquel ent\u00f3n xa desapareceran totalmente as faza\u00f1as individuais que na Idade Media gozaron de tanta fama e prestixio para o soldado, pois a infantar\u00eda base\u00e1base enteiramente no anonimato. Os oficiais e os soldados distinguidos dispo\u00f1\u00edan dalg\u00fan cabalo para as marchas longas, pero todos combat\u00edan pe a terra, integrados en grandes formaci\u00f3ns cadradas ou rectangulares, cunha disciplina estritamente imposta en movementos de ali\u00f1aci\u00f3n e manobra. Durante os traxectos, as tropas acostumaban a viaxar sempre en columna, pero logo combat\u00edan agrupadas en bloques xeom\u00e9tricos.\nEstes bloques rechazaban facilmente \u00e1 cabaler\u00eda e loitaban habilmente combinados c\u00f3 resto da infantar\u00eda, pero deb\u00edan evitar po\u00f1erse ao alcance dos can\u00f3ns, xa que ent\u00f3n pod\u00edan sufrir graves destrozos e baixas.A ameaza da artiller\u00eda inimiga nunha batalla quedou ben patente para todos os ex\u00e9rcitos da \u00e9poca sobre todo a partir da batalla de Marignano, na que a artiller\u00eda francesa machacou aos cadros su\u00edzos. Todos os xenerais tiveron ent\u00f3n presente este factor, a\u00ednda que de feito as pezas artilleiras eran de pouco alcance e moi dif\u00edciles de mover en terreos abruptos ou lamosos, como por exemplo nos campos de Flandres. Hai que destacar, as\u00ed e todo, que a infantar\u00eda era a \u00fanica que mellor pod\u00eda moverse nos estreitos espazos que deixaban canais, diques, pontes ou murallas en Flandres.\nO Terzo adoitaba formar como formaci\u00f3n m\u00e1is t\u00edpica o chamado escuadr\u00f3n de picas. O resto de efectivos \u2014cabaler\u00eda e arcabuceiros\u2014 deb\u00edan apoiar a s\u00faa acci\u00f3n situ\u00e1ndose nas s\u00faas mangas ou flancos para evitar que o inimigo o envolvese, a\u00ednda que \u00e1s veces tam\u00e9n formaban pequenos cadros nas s\u00faas esquinas. Esta t\u00e1ctica era a m\u00e1is empregada en campo aberto, transmit\u00edndose as ordes a trav\u00e9s do sarxento maior aos sarxentos de compa\u00f1\u00eda e os seus capit\u00e1ns, que desprazaban \u00e1 tropa. Todos os movementos realiz\u00e1banse en absoluto silencio, de modo que s\u00f3 no momento do choque estaba permitido berrar \u00ab\u00a1Santiago!\u00bb ou \u00ab\u00a1Espa\u00f1a!\u00bb. En realidade, as t\u00e1cticas empregadas polas unidades que formaban os terzos eran moi flexibles e adapt\u00e1banse ao tipo de combate que tivesen que librar.\u200b As\u00ed, reun\u00edanse compa\u00f1\u00edas de distintos terzos para aumentar o n\u00famero de armas dun determinado tipo ou, se convi\u00f1a, s\u00f3 se empregaban aquelas compa\u00f1\u00edas que xa as portaban.\u200b Por exemplo, para asaltar posici\u00f3ns est\u00e1ticas, onde convi\u00f1a contar con gran potencia de fogo, pod\u00edanse reunir unidades de arcabuceiros e mosqueteiros de diversos terzos.\nA doutrina da \u00e9poca establec\u00eda opo\u00f1er picas a cabalos, enfrontar a arcabucer\u00eda aos piqueiros e lanzar cabaler\u00eda sobre os arcabuceiros inimigos, xa que estes, unha vez efectuado o primeiro disparo, eran moi vulner\u00e1beis ata que cargaban outra vez a arma. Os arcabuceiros adquiriron moita importancia nos Terzos: levaban un capacete, gola de malla e chaleco de coiro (coleto), \u00e1s veces peto e espaldar. A s\u00faa grande arma era o arcabuz, un can\u00f3n de ferro montado sobre caixa de madeira con culata. O equipo inclu\u00eda asemade unha bandoleira para as cargas de p\u00f3lvora e unha mochila para as balas, a mecha e o mecheiro. O arcabuceiro recib\u00eda certa cantidade de chumbo e un molde no que deb\u00eda fundir as s\u00faas propias balas. A finais do s\u00e9culo XVI, cada Terzo ti\u00f1a d\u00faas ou tres compa\u00f1\u00edas de arcabuceiros (o que da unha idea do seu elitismo), formadas por soldados novos e resistentes aos duros traballos. Tam\u00e9n por ese mesmo motivo estaban agraciados por un trato de favor especial que lles dispensaba de facer gardas de noite (a diferenza do resto das compa\u00f1\u00edas) e garant\u00edalles un ducado m\u00e1is de paga ao mes. Dispo\u00f1\u00edase de artiller\u00eda cando as circunstancias as\u00ed o esix\u00edan: dende canons de bronce ou ferro colado, medios can\u00f3ns, culebrinas e falconetes. Dada a importancia das armas de fogo no ataque e das picas na defensa e que as primeiras primaban nos terzos e as segundas nos rexementos, tend\u00edase a facer unha combinaci\u00f3n dos dous tipos de unidade para aproveitar as vantaxes de ambas.\nDurante os primeiros disparos, para que as baixas non deixasen demasiados ocos no escuadr\u00f3n de picas, os soldados adiantaban o seu posto cando o anterior quedaba baleiro, o que permit\u00eda seguir dando unha imaxe compacta onde toda a compa\u00f1\u00eda apoi\u00e1base nun so bloque. O escuadr\u00f3n de picas ti\u00f1a catro formaci\u00f3ns: o escuadr\u00f3n cadrado (mesmo fronte que fondo); prolongado (tres cadrados unidos), coa variante de media l\u00faa ou cornuto, na que as \u00e1s curv\u00e1banse para protexer o centro; en cu\u00f1a ou triangular, que adquir\u00eda forma de tenaza ou serra cando un\u00edase a outros pola base; e en rombo.\nSe se trataba dun asedio, os Terzos realizaban obras de atrincheiramento para rodear a praza e aproximar os can\u00f3ns e minas aos muros. Un dos escuadr\u00f3ns mant\u00ed\u00f1ase en reserva para rechazar calquera tentativa de contraataque dos sitiados. Incluso se era necesario retirarse, procur\u00e1base levar a cabo o repliegue con sumo secreto, cun escuadr\u00f3n de seguridade cubrindo sempre a retagarda.\nArmamento e vestimenta.\nNon existiu nunca unha verdadeira uniformidade na vestimenta. O equipo m\u00e1is habitual comprend\u00eda unha roupi\u00f1a (vestidura curta sobre o xib\u00f3n), uns calz\u00f3ns, d\u00faas camisas, un xib\u00f3n, d\u00faas medias calzas, un sombreiro de aba ancha e un par de zapatos, pero cada home pod\u00eda vestir como quixese se o pagaba do seu peto. En canto \u00e1s armas, os soldados recib\u00edan as que lles daba o rei (Munici\u00f3n Real), que se descontaban de futuras pagas, pero ademais pod\u00edan adquirir e utilizar calquera outra que lles convi\u00f1era e que estivera en relaci\u00f3n co posto que defend\u00eda: espadas, b\u00e9stas, picas, mosquet\u00f3ns, arcabuces etc. e as\u00ed exercit\u00e1banse a base de destreza e moita pr\u00e1ctica.\nTodo soldado pod\u00eda levarse os mozos e criados que puidera custear pola s\u00faa posici\u00f3n social e recursos. Eran unha especie de escudeiros que aprend\u00edan dos seus superiores a arte da guerra e o coidado das armas e os cabalos. Un gran n\u00famero de protexidos e de non combatentes acompa\u00f1aba ao ex\u00e9rcito dos Terzos na s\u00faa marcha, dende mochileiros para transportar os equipaxes ata comerciantes con carros de comest\u00edbeis e bebida, cantineiros, serventes etc. e ata prostitutas. Estas \u00faltimas, a\u00ednda que bastante numerosas, non pod\u00edan pernoctar coa tropa porque se deb\u00edase respectar certo l\u00edmite de medidas de control da orde, polo que deb\u00edan marchar do campamento ao caer a tarde.\nA medida que transcorreron os anos, os Terzos foron tanto diminu\u00edndo en n\u00famero de homes como aumentando a proporci\u00f3n de arcabuceiros e mosqueteiros sobre a de piqueiros, eliminando calquera vestixio dalgunhas armas a\u00ednda com\u00fans no momento da creaci\u00f3n do Terzo (por exemplo, a b\u00e9stas ou o escudo redondo ou rodela). O ex\u00e9rcito hisp\u00e1nico foi dos que m\u00e1is rapidamente adoptou as armas de fogo nas s\u00faas unidades a\u00ednda que, despois, a s\u00faa proporci\u00f3n se mantivo estable. O seu n\u00famero era elevado nos terzos, a\u00ednda que non se prescindiu das picas, consideradas necesarias para a defensa. O mosquete foi inclu\u00eddo entre as armas do terzo en 1567 e supuxo un aumento notable da potencia de fogo das unidades, prinicpalmente pola capacidade de penetraci\u00f3ns dos proxect\u00eds que disparaba e, tam\u00e9n, pol seu alcance.\nNa pr\u00e1ctica, os Terzos nunca ti\u00f1an as s\u00faas prazas cubertas, e a mi\u00fado as compa\u00f1\u00edas ti\u00f1an s\u00f3 a metade ou menos dos seus efectivos te\u00f3ricos. Frecuentemente disolv\u00edanse compa\u00f1\u00edas (\"reformaban\") para cubrir un m\u00ednimo de prazas nas demais. Os capit\u00e1ns das desaparecidas v\u00edanse reducidos ao papel de soldados, a\u00ednda que de elite. Debido a isto, a s\u00faa estrutura nunca foi r\u00edxida, sen\u00f3n m\u00e1is ben moi adapt\u00e1bel \u00e1s circunstancias do momento.\nEstaba relativamente consentida a deserci\u00f3n se era para unirse a outra compa\u00f1\u00eda m\u00e1is prestixiosa. A fuxida a Espa\u00f1a non era moi mal vista, a\u00ednda que non era com\u00fan. As\u00ed e todo, pasarse ao inimigo era outra cousa. As poucas veces que sucedeu, e se os desertores ti\u00f1an a desgraza de caer en mans dos seus antigos compa\u00f1eiros, non pod\u00edan esperar clemencia.\nMoitas das acci\u00f3ns de guerra non eran grandes batallas, sen\u00f3n unha sucesi\u00f3n de golpes de man, escaramuzas, pequenas batallas e asedios. En todos estes casos, os Terzos resultaron moi eficientes. Especialmente nos ataques por sorpresa (\u00abencamisadas\u00bb).\nAlimentaci\u00f3n e sanidade.\nA maior parte da paga recibida adic\u00e1base ao seu sustento. E a\u00ednda que o salario nominal non se modificou dende finais do XX at\u00e9 finais do XVI, o salario real diminu\u00edu un 50 %. Acot\u00edo, os mestres de campo negociaban cos comerciantes do lugar os prezos m\u00e1ximos dos produtos a cambio de verse libres do saqueo dos seus bens por parte dos esfamiados soldados.\nA comida do soldado raso comprend\u00eda un quilo aproximado de pan ou biscoito, unha libra de carne e media de peixe e unha pinta de vi\u00f1o, mais aceite e vinagre, o que achegaba de 3.300 a 3.900 quilocalor\u00edas diarias. Hai que saber que, segundo as Ordenanzas do Gran Capit\u00e1n, deb\u00eda saber facer o seu propio pan a partir dos grans ou da fari\u00f1a, a\u00ednda que a preparaci\u00f3n dalg\u00fans alimentos corr\u00eda a cargo de cada un dos camaradas nos fog\u00f3ns do campamento.\nCada Terzo dispu\u00f1a dun m\u00e9dico, un cirurxi\u00e1n e un boticario. Todas as compa\u00f1\u00edas contaban con barbeiro para os primeiros auxilios, e os feridos graves traslad\u00e1banse ao hospital xeral, onde hab\u00eda enfermeiros, m\u00e9dicos e cirurxi\u00e1ns. Este hospital corr\u00eda a cargo dos propios soldados mediante o chamado \u00abreal de esmola\u00bb (unha cantidade que se lles descontaba do soldo), da venda dos efectos persoais dos enfermos que falec\u00edan sen facer testamento ou das doaz\u00f3ns que algu\u00e9n fac\u00eda voluntariamente. Hab\u00eda aproximadamente un m\u00e9dico ou cirurxi\u00e1n por cada 2.200 soldados, a\u00ednda que os feridos pod\u00edan chegar a ser tantos que desbordaran a capacidade destes. O certo era que a maior\u00eda dos soldados veteranos estaban cubertos de cicatrices, e moitos acababan lisiados ou mutilados sen ningunha compensaci\u00f3n. As amputaci\u00f3ns \u00edan seguidas da cauterizaci\u00f3n, e as curas das feridas fac\u00edanse con maceraci\u00f3ns de vi\u00f1o ou augardente e alg\u00fans ung\u00fcentos, pero iso non freaba \u00e1s veces a infecci\u00f3n ou as supuraci\u00f3ns, o que acababa por dexenerar en gangrena.\nA importancia da relixi\u00f3n.\nOs Terzos manti\u00f1an a s\u00faa enorme moral de combate mediante un impl\u00edcito apoio da relixi\u00f3n en campa\u00f1a. O seu mellor xeneral, Alexandre Farnesio, non dubidaba por exemplo en facer axeonllar d\u00eda a d\u00eda aos seus soldados antes de combater para rezar o Avemar\u00eda ou unha pr\u00e9dica a Santiago, patr\u00f3n de Espa\u00f1a.\nAsemade cada ma\u00f1\u00e1 saud\u00e1base \u00e1 Virxe Mar\u00eda con tres toques de corneta e cando era preciso tam\u00e9n ofici\u00e1banse varias misas de defuntos e numerosos funerais. Cada Terzo contaba cun capel\u00e1n maior e un predicador, e cada compa\u00f1\u00eda cun capel\u00e1n.\nListaxe dos terzos.\nTerzos da Armada ou terzos do mar (2 ou 3 en 1701)\nTerzos italianos (11 a 14 en 1701)\nTerzos irlandeses (\u00bf1 en 1701?)\nTerzos alem\u00e1ns (6 a 9 en 1701)\nTerzos dos Gris\u00f3ns (su\u00edzos, 2 en 1701)\nTerzos val\u00f3ns (8 en 1701)\nA lenda negra.\nA mala fama dos Terzos espa\u00f1ois forma parte inseparable da Lenda negra difundida pola historiograf\u00eda anglosaxoa e francesa para prexudicar a imaxe pol\u00edtica de Espa\u00f1a a partir \u2014sobre todo\u2014 de Filipe II. Eses prexu\u00edzos bas\u00e9anse en feitos certamente lament\u00e1beis que foron obra dos rudos e feroces soldados nalg\u00fans episodios de desorde e saqueo indiscriminado acompa\u00f1ado de crueis matanzas, a\u00ednda que era menos do que se difundiu. Durante o desempe\u00f1o do cargo de xefe dos Terzos que fixo o terceiro Duque de Alba, os odios exacerb\u00e1ronse, sobre todo a ra\u00edz da pol\u00edtica de man dura e represi\u00f3n que impulsou o nobre, considerado a\u00ednda hoxe unha aut\u00e9ntica besta negra polos flamengos e holandeses protestantes. A\u00ednda que todos os ex\u00e9rcitos anteriores e posteriores \u00e1 \u00e9poca cometeron e cometer\u00edan os mesmos excesos, a mala fama dos Terzos espa\u00f1ois foi aumentada polo odio holand\u00e9s e protestante a un invasor que v\u00edan como unha dobre ameaza: pol\u00edtica (acusando a Espa\u00f1a de imperialismo) e relixiosa (loitando contra o catolicismo que os Austrias quer\u00edan impo\u00f1er a toda custa nos territorios onde calou profundamente a Reforma protestante). Os peores desm\u00e1ns dos Terzos ocasion\u00e1banos os continuos atrasos no env\u00edo da paga. Os soldos xa de por si eran baixos, pero con ese salario hai que ter en conta que o soldado pagaba a roupa, a s\u00faa manutenci\u00f3n, as armas, e ata \u00e1s veces o aloxamento, a\u00ednda que excepcionalmente alg\u00fans nobres ofrec\u00e9ronse a custear os gastos dunha guerra concreta para ga\u00f1ar m\u00e9ritos e prestixio ante o rei de Espa\u00f1a.\nSe a paga chegaba a tardar m\u00e1is de 30 meses (como ocorreu nalg\u00fans momentos), os Terzos amotin\u00e1banse e eran capaces do peor, a\u00ednda que xamais puxeran en d\u00fabida a s\u00faa plena fidelidade a Espa\u00f1a e ao rei. Era ent\u00f3n cando o saqueo descontrolado pasaba a ser o \u00fanico sistema para resarcirse da falta de cartos, e ese saqueo pod\u00eda proceder tanto da captura de bagaxes inimigos como da pillaxe en pobos e cidades. O bot\u00edn estaba prohibido cando unha cidade pactaba voluntariamente unha rendici\u00f3n antes de que os asediadores instalaran a artiller\u00eda, pero se isto non se produc\u00eda, a praza quedaba ent\u00f3n a mercede do vencedor. Un dos episodios mais negros dos Terzos produciuse no saqueo de Antuerpen en 1576, que durou mais de tres d\u00edas e chegou ata extremos inhumanos de barbarie e devastaci\u00f3n. O 4 de novembro de 1576, as r\u00faas quedaron sementadas de cad\u00e1veres de toda clase e condici\u00f3n, cos dedos e as orellas cortados para levarse as xoias persoais que os soldados tanto ansiaban. Familias enteiras foron torturadas en busca de cartos.\nEpisodios similares viv\u00edronse en Catalu\u00f1a e m\u00e1is en Portugal que, en 1640, se rebelaran contra a Coroa dos Austrias a causa da falta de acordo en materia de pol\u00edtica econ\u00f3mica interna e, sobre todo, do mantemento custos\u00edsimo que representaban os Terzos en campa\u00f1a. O estacionamento dos Terzos na fronteira catal\u00e1 con Francia e a pol\u00e9mica Uni\u00f3n de Armas que proxectaba facer o valido de Filipe IV, o Conde Duque de Olivares, reunindo o di\u00f1eiro e os efectivos humanos de todos os reinos e se\u00f1or\u00edos hisp\u00e1nicos, acabaron por acender a mecha da polvoreira na que se convertera o Principado de Catalu\u00f1a e o Reino de Portugal, totalmente contrarios a tales medidas porque prexudicaban de forma grave as s\u00faas expectativas econ\u00f3micas, \u00e1 vez que violaban os seus privilexiados foros de orixe medieval. Os Terzos eran unha pota de presi\u00f3n al\u00e1 onde se dirix\u00edan, e sum\u00e1ndolle a isto a falta de tacto do valido e o tozudo autoritarismo real de Filipe IV, mais a tam\u00e9n testuda reticencia e desconfianza das cortes catal\u00e1s e portuguesas, o resultado foi tan ca\u00f3tico que sumiu simultaneamente \u00e1 Pen\u00ednsula Ib\u00e9rica en d\u00faas frontes rebeldes ao rei. Os Terzos estacionados en Catalu\u00f1a pesaban como unha lousa sobre as posibilidades das clases humildes e populares a causa dos seus gastos e excesos. Ao mot\u00edn dos soldados sumouse \u00e1 rebeli\u00f3n popular en resposta das s\u00faas atrocidades. Pobos enteiros foron saqueados e incendiados no Principado catal\u00e1 en 1640, dando inicio \u00e1 chamada Guerra dels Segadors e \u00e1 temporal escisi\u00f3n de Catalu\u00f1a do Imperio grazas \u00e1s calculadas manobras pol\u00edticas do cardeal Richelieu, valido de Lu\u00eds XIII de Francia. Tras varias negociaci\u00f3ns e a perda resignada de Portugal, independizado cos Braganza como nova dinast\u00eda nacional, o goberno de Madrid logrou reconducir a situaci\u00f3n \u00e1 custa de aceptar todas as condici\u00f3ns fixadas pola Generalitat catal\u00e1 e deixar que Francia consolidase as s\u00faas anexi\u00f3ns ao norte dos Pireneos, onde ocupou varias bisbarras catal\u00e1s.\nRocroi: a fin dun mito?\nA batalla de Rocroi, o 19 de maio de 1643, marcou un antes e un despois na lendaria historia dos terzos espa\u00f1ois. Foi unha aut\u00e9ntica derrota moral, en metade da Guerra dos Trinta Anos, que sumiu no desconcerto e o des\u00e1nimo aos soldados, ata o punto de impactar en todo o continente desfacendo o mito de que os Terzos espa\u00f1ois eran invenc\u00edbeis.\nOs Terzos que sitiaban a cidade francesa de Rocroi, partiron con varias desvantaxes ao enfrontarse coas tropas que apareceron para auxiliar a praza sitiada. Loitaron, para empezar, en inferioridade num\u00e9rica, e outro dos erros que sufriron foi a s\u00faa imprevisi\u00f3n ou o seu exceso de confianza ante un inimigo que subestimaron, cando un simple esp\u00eda houbera podido detectar a chegada das forzas galas. A hexemon\u00eda francesa en Europa estaba decidida a partir daquel episodio, a\u00ednda que a derrota non foi tan abafadora como a propaganda francesa fixo crer sempre, dado que os Terzos recuperaron outra vez Rocroi e seguiron igualmente combatendo en Flandres durante a segunda metade do s\u00e9culo XVII.\nPara enviar os seus reforzos \u00e1 zona, a Coroa Espa\u00f1ola tivo que po\u00f1er en funcionamento o chamado Cami\u00f1o Espa\u00f1ol, un itinerario vital que discorr\u00eda por ruta terrestre (a mar\u00edtima estaba cortada por ingleses, franceses e holandeses) dende o Milanesado a trav\u00e9s do Franco Condado, Alsacia, Alema\u00f1a, Su\u00edza e Lorena ata chegar a Flandres. O duque de Alba (1507\u20131582) foi o primeiro que utilizou este percorrido en 1566, e tivo tanto \u00e9xito que logrou manterse ata 1622. Foi nese ano cando Francia logrou estrangular o Cami\u00f1o chegando a un pacto de intereses co duque de Savoia, que aliouse cos galos para evitar o paso de tropas hisp\u00e1nicas polo seu territorio. Este feito obrigou aos espa\u00f1ois a buscar unha nova alternativa, e atp\u00e1rona nun itinerario que discorr\u00eda algo m\u00e1is ao leste, partindo tam\u00e9n de Mil\u00e1n e cruzando os vales su\u00edzos de Engadina nos Gris\u00f3ns e Valtelina ata Landeck, no Tirol, e de a\u00ed, bordeando o sur de Alema\u00f1a, cruzaba o Rin por Breisach e alcanzaba os Pa\u00edses Baixos por Lorena. Este segundo Cami\u00f1o Espa\u00f1ol aguantou ata que os franceses invadiron a Valtelina e Alsacia e ocuparon tam\u00e9n Lorena. Intentouse ent\u00f3n arribar \u00e1 costa de Flandres por v\u00eda mar\u00edtima dende os portos galegos e c\u00e1ntabros, pero a derrota naval na batalla das Dunas (moitos historiadores dan por m\u00e1is grave esta derrota terrestre e naval que sufriron os espa\u00f1ois onde o mariscal franc\u00e9s Turenne tivo o apoio da frota inglesa do ditador Cromwell) que sentenciou definitivamente o eixe vital que permit\u00eda ao Imperio avituallar aos seus efectivos en Flandres. A \u00faltima vitoria dos Terzos ser\u00eda na batalla de Valenciennes (1656), fronte aos franceses.\nO declive militar do Imperio espa\u00f1ol era xa vis\u00edbel a consecuencia da falta de reconsideraci\u00f3n de estrutura e de instruci\u00f3n dos Terzos, que quedaran inevitabelmente obsoletos ante unhas r\u00e1pidas renovaci\u00f3ns de armamento que xa segu\u00edan moi por diante tanto Francia como Holanda ou Inglaterra. A Coroa Espa\u00f1ola sufrira unha sangr\u00eda impar\u00e1bel de di\u00f1eiro, homes e todo tipo de recursos con tal de aniquilar aos protestantes e manter os seus dominios de Flandres e Italia fronte ao expansionismo holand\u00e9s e franc\u00e9s. As baixas dos combates, as enfermidades, as deserci\u00f3ns, causaron que o organigrama dos Terzos vi\u00f1\u00e9rase totalmente abaixo. Era impos\u00edbel sufragar unha renovaci\u00f3n de t\u00e9cnicas e armamento porque o d\u00e9ficit, que tragaba todo o ouro e case toda a prata que cada vez custaba m\u00e1is extraer das colonias americanas castel\u00e1s (\u00edase esgotando), resultaba simplemente demoledor. O Terzo era unha tropa moi cara, e dado que a econom\u00eda dos reinos hisp\u00e1nicos estaba demasiado descentralizada e non ti\u00f1a intereses f\u00e1ciles de conciliar, os Austrias menores (Filipe III, Filipe IV, Carlos II) cada vez tiv\u00e9rono peor para lograr un pacto econ\u00f3mico coas Cortes de cada Estado do que eran reis. Os banqueiros do rei adoitaban adiantar o di\u00f1eiro en forma de pr\u00e9stamo, pero cando o di\u00f1eiro do Estado esgot\u00e1base, os banqueiros pechaban a s\u00faa bolsa e as consecuencias eran irremedi\u00e1beis. A guerra en Flandres, por exemplo, durou de 1568 a 1609 e de 1621 a 1648 (Paz de Westfalia), con tan s\u00f3 un fr\u00edo interludio coa Tregua dos Doce Anos que logrou Filipe III. Ese conflito devorou durante m\u00e1is de 80 anos o Tesouro Real para nada: as Provincias Unidas independiz\u00e1ronse do Imperio e foron compensadas con d\u00faas provincias m\u00e1is (ao norte do r\u00edo Escalda, o que arruinou a sa\u00edda fluvial de Antuerpen), \u00e1 parte das colonias que xa ocuparan nas Indias Orientais.\nTras 1648 foi Francia a que invadiu paulatinamente territorios ao sur, acabando por forzar en 1659 a Paz dos Pireneos, que supuxo xa a perda dunha parte consider\u00e1bel de territorios ao sur e ao leste de B\u00e9lxica. E Espa\u00f1a ti\u00f1a frontes abertos con case todas as potencias: franceses, ingleses, holandeses, protestantes alem\u00e1ns e suecos.\nOs banqueiros xenoveses e os mercenarios estranxeiros que apoiaban aos ex\u00e9rcitos hisp\u00e1nicos, cada vez esix\u00edan prestaci\u00f3ns m\u00e1is elevadas, v\u00e9ndose a Coroa afogada xa de por si no despilfarro da Corte, a falta de visi\u00f3n pol\u00edtica dos monarcas e os seus cada vez m\u00e1is incompetentes validos, e nunha serie de interminab\u00e9is guerras que asolaron Europa ata afundir de todo a pol\u00edtica dun imperio multinacional e cat\u00f3lico como era o dos Austrias.\nBaixo o reinado de Carlos II o Enfeitizado continuaron os ataques franceses para acabar co pouco que quedaba do Flandres hisp\u00e1nico. Mediante a Paz de Aquisgr\u00e1n (1668), Espa\u00f1a volv\u00eda perder prazas na rexi\u00f3n. Cinco anos m\u00e1is tarde, Lu\u00eds XIV propuxo intercambiar Flandres polo Rosell\u00f3n e a metade da Cerda\u00f1a, bisbarras perdidas ao norte dos Pireneos en 1659, pero Carlos II negouse en redondo, o que significou novamente o estoupido da guerra. A Paz de Nimega volveu minguar os dominios hisp\u00e1nicos, que acabaron desaparecendo a principios do s\u00e9culo XVIII coa Paz de Utrecht que po\u00f1\u00eda fin \u00e1 Guerra de Sucesi\u00f3n Espa\u00f1ola entre Filipe V e o arquiduque Carlos de Austria polo trono espa\u00f1ol. O Sacro Imperio foi o novo dono de Flandres no sucesivo.\nLegado.\nA\u00ednda que Filipe V disolveu o Terzo na s\u00faa reforma de 1704, este nome cons\u00e9rvase a\u00ednda hoxe en unidades tipo rexemento da lexi\u00f3n e da infantar\u00eda de mari\u00f1a espa\u00f1olas, herdeira esta \u00faltima dos vellos terzos de mar. Coa chegada dos Borb\u00f3ns imp\u00faxose o modelo franc\u00e9s de ex\u00e9rcito, que desenvolveuse durante o s\u00e9culo XVIII. Oxidados e acabados, os Terzos foron suprimidos. Filipe V substitu\u00edunos por rexementos ao mando de coroneis, segundo os modernos modelos franc\u00e9s, prusiano e austr\u00edaco, a\u00ednda que a vella cruz de Santo Andr\u00e9 ondea a\u00ednda como insignia da maior\u00eda das unidades de infantar\u00eda espa\u00f1ola.\nNa actualidade diversas unidades das Forzas Armadas Espa\u00f1olas conservan o nome de Terzo. Na Lexi\u00f3n atopamos o Terzo Juan de Austria, o Terzo Alejandro Farnesio, o Terzo Gran Capit\u00e1n e o Terzo Duque de Alba.\nPor outra parte na Armada Espa\u00f1ola a Infantar\u00eda de Mari\u00f1a organ\u00edzase en Terzos. A s\u00faa unidade expedicionaria principal \u00e9 o Terzo de Armada, herdeiro directo dos Terzos Vellos de Armada ou Terzos do Mar de N\u00e1poles. O resto da Infantar\u00eda de Mari\u00f1a organ\u00edzase noutros tres Terzos de gornici\u00f3n denominados Terzo do Sur (San Fernando), Terzo do Norte (Ferrol) e Terzo de Levante (Cartaxena). Estes tres terzos forman xunto \u00e1s Agrupaci\u00f3ns das Canarias e Madrid as Forzas de Protecci\u00f3n. As bandeiras e insignias dos Terzos espa\u00f1ois contin\u00faan portando a antiga cruz borgo\u00f1oa ou de Santo Andr\u00e9 que portaban os Terzos do emperador Carlos.\nCultura popular.\nMilagre de Empel.\nNa actualidade, a patroa da Infantar\u00eda Espa\u00f1ola \u00e9 a Inmaculada Concepci\u00f3n. Este padroado ten a s\u00faa orixe no chamado Milagre de Empel durante as guerras en Flandres.\nO 7 de decembro de 1585, o Terzo do Mestre de Campo Francisco de Bobadilla combat\u00eda na illa de Bommel, situada entre os r\u00edos Mosa e Waal, bloqueado por completo pola escuadra do Almirante Holak. O bloqueo estreit\u00e1base cada d\u00eda m\u00e1is e esgot\u00e1ronse os v\u00edveres e as roupas secas.\nO xefe inimigo propuxo ent\u00f3n unha rendici\u00f3n honrosa pero a resposta espa\u00f1ola foi clara: \u00ab\"Os infantes espa\u00f1ois prefiren a morte \u00e1 deshonra. Xa falaremos de capitulaci\u00f3n despois de mortos\"\u00bb. Ante tal resposta, Holak recorreu a un m\u00e9todo moi utilizado nese conflito: abrir os diques dos r\u00edos para inundar o campamento inimigo. Pronto non quedou m\u00e1is terra firme que o outeiro de Empel, onde se refuxiaran os soldados do Terzo.\nNese momento cr\u00edtico, un soldado do Terzo que estaba cavando unha trincheira tropezou cun obxecto de madeira al\u00ed enterrado. Era unha t\u00e1boa flamenga coa imaxe da Inmaculada Concepci\u00f3n. Anunciado o achado, colocaron a imaxe nun improvisado altar e o Mestre Bobadilla, considerando o feito como sinal da protecci\u00f3n divina, instou aos seus soldados a loitar encomend\u00e1ndose \u00e1 Virxe Inmaculada:\nUn vento completamente inusitado e intensamente fr\u00edo desatouse aquela noite xeando as augas do r\u00edo Mosa. Os espa\u00f1ois, marchando sobre o xeo, atacaron por sorpresa \u00e1 escuadra inimiga ao ama\u00f1ecer do d\u00eda 8 de decembro e obtiveron unha vitoria tan completa que o almirante Holak chegou a dicir: \u00ab\"Tal parece que Deus \u00e9 espa\u00f1ol ao obrar, para min, tan grande milagre\"\u00bb.\nAquel mesmo d\u00eda, entre v\u00edtores e aclamaci\u00f3ns, a Inmaculada Concepci\u00f3n \u00e9 proclamada patroa dos Terzos de Flandres e Italia, canela en rama do ex\u00e9rcito espa\u00f1ol.\nAs\u00ed e todo, este padroado consolidar\u00edase corenta anos despois de que na bula \"Ineffabilis Deus\" do 8 de decembro de 1854, se proclamase como dogma de fe cat\u00f3lica a Concepci\u00f3n Inmaculada da Virxe Sant\u00edsima.\nExpresi\u00f3ns populares relacionadas cos terzos.\nHai m\u00faltiples expresi\u00f3ns populares directamente relacionadas coas guerras de Flandres e os Terzos que marcaron profundamente a lingua. Estas son algunhas:\n\"Imp\u00f3rtame un pito\".\nO p\u00edfano ou o \"pito\" era o rapaz que tocaba tal instrumento no ex\u00e9rcito e ti\u00f1a unha paga moi baixa. Polo tanto cando utilizamos a expresi\u00f3n \"imp\u00f3rtame un pito\" damos a entender que lle damos moi pouco valor ao asunto.\n\"Irse \u00e1 porra\".\nO sarxento maior de cada Terzo dirix\u00eda os compases dos seus homes movendo un gran garrote, unha especie de antecedente da batuta de orquestra que recib\u00eda o expl\u00edcito nome de \"porra\". Cando unha columna en marcha fac\u00eda un alto prolongado, o sarxento maior fincaba no chan o extremo inferior da s\u00faa \"porra\" distintiva para simbolizar a parada. Nas s\u00faas inmediaci\u00f3ns establec\u00edase rapidamente a garda, encargada de custodiar os s\u00edmbolos m\u00e1is prezados do Terzo: a bandeira e o carro onde se levaban (cando hab\u00eda) os caudais. Tam\u00e9n quedaban baixo a s\u00faa vixilancia os soldados arrestados, que durante ese descanso deb\u00edan permanecer sentados en torno \u00e1 porra que o sarxento cravara ao principio. Iso equival\u00eda por tanto a \u00ab\"enviar a algu\u00e9n \u00e1 porra\"\u00bb como sin\u00f3nimo de arrestalo. Esta ir\u00f3nica pero curiosa locuci\u00f3n tivo bastante \u00e9xito, polo que pasou a engrosar a riqueza l\u00e9xica orixinando o actual e despectivo \u00ab\"\u00a1vaite \u00e1 porra!\"\u00bb.\n\"Armarse a de San Quint\u00edn\".\nEsta expresi\u00f3n alude \u00e1 batalla que tivo lugar o d\u00eda de San Lourenzo \u201410 de agosto\u2014 de 1557, ga\u00f1ada polas armas espa\u00f1olas de Filipe II contra os franceses, e na que os Terzos estiveron dirixidos por Manuel Filiberto, duque de Savoia).\n\"Pasar polos bancos de Flandres\".\nEsta expresi\u00f3n est\u00e1 en relaci\u00f3n coa a superaci\u00f3n dunha dificultade, o que vir\u00eda da s\u00faa similitude cunha zona perigosa no mar de Flandres, as casas bancarias flamengas e os mobles fabricados con pino de Flandres.\n\"P\u00f3r unha pica en Flandres\".\nEmpr\u00e9gase como sin\u00f3nimo de algo sumamente dificultoso ou custoso, refer\u00edndose aos gastos e esforzos que supo\u00f1\u00eda o env\u00edo dos Terzos. Cervantes usou (e talvez legou definitivamente ao espa\u00f1ol) varias expresi\u00f3ns similares no \"Quixote\": a expresi\u00f3n que utiliza o personaxe de Sancho Panza cando afirma que \u00ab\"pois se eu vexo outro dia\u00f1o e oio outro corno como o pasado, as\u00ed esperarei eu aqu\u00ed como en Flandres\"\u00bb, o que equivale a dicir \u00aben calquera parte\u00bb.\n\"P\u00f3rse o sol en Flandres\".\nEsta expresi\u00f3n prov\u00e9n do t\u00edtulo dunha obra teatral firmada por Eduardo Marquina (1879\u20131946) en 1910, e v\u00e9n simbolizar o ocaso do poder\u00edo hisp\u00e1nico nos Pa\u00edses Baixos trala crise econ\u00f3mica e social que desataron os conflitos b\u00e9licos e relixiosos durante m\u00e1is de dous s\u00e9culos."}
{"id": "30466", "revid": "181", "url": "https://gl.wikipedia.org/wiki?curid=30466", "title": "O Gran Capit\u00e1n", "text": ""}
{"id": "30467", "revid": "89787", "url": "https://gl.wikipedia.org/wiki?curid=30467", "title": "Blu-ray Disc", "text": "Blu-ray (tam\u00e9n co\u00f1ecido por BD ou Blu-ray Disc) \u00e9 un formato de disco \u00f3ptico de nova xeraci\u00f3n de 12\u00a0cm de di\u00e1metro (igual que o CD e o DVD) para v\u00eddeo de alta definici\u00f3n e almacenaxe de datos de alta densidade. Compite por converterse no est\u00e1ndar de medios \u00f3pticos sucesor do DVD. O seu rival \u00e9 o HD-DVD. O disco Blu-Ray fai uso dun l\u00e1ser de cor violeta de 405 nan\u00f3metros, a diferenza do DVD, que usa un l\u00e1ser de cor vermella de 650 nan\u00f3metros. Isto permite gravar m\u00e1is informaci\u00f3n nun disco do mesmo tama\u00f1o. Blu-ray obt\u00e9n o seu nome da cor azul do raio l\u00e1ser (\"blue ray\" en ingl\u00e9s significa \"raio azul\"). A letra \"e\" da palabra orixinal \"blue\" foi eliminada debido a que, nalg\u00fans pa\u00edses, non se pode rexistrar como un nome comercial unha palabra com\u00fan. Este raio azul mostra unha lonxitude de onda curta de 405\u00a0nm e, xunto con outras t\u00e9cnicas, permite almacenar substancialmente m\u00e1is datos que un DVD ou un CD. Blu-ray e HD-DVD comparten as mesmas dimensi\u00f3ns e aspecto externo. Blu-ray foi desenvolvido en com\u00fan por un grupo de compa\u00f1\u00edas tecnol\u00f3xicas chamado Asociaci\u00f3n de Disco Blu-ray (BDA en ingl\u00e9s), liderado por Sony (e pola Playstation 3), e Philips.\nO Blu-ray \u00e9 elaborado pola \"Blu-ray Disc Association\" ou BDA (Asociaci\u00f3n de Discos Blu-Ray), presidida polas seguintes empresas (por orde alfab\u00e9tica): 20th Century Fox, Apple Computer Inc., Buena Vista Home Entertainment, Dell Inc., Hewlett-Packard Company, Hitachi LTD., LG Electronics Inc., Matsushita Electric Industrial Co. Ltd. (Panasonic), Mitsubishi Electric Corporation, Pioneer Corporation, Royal Philips Electronics, Samsung Electronics Co. Ltd., Sharp Corporation, Sony Corporation, TDK Corporation, Thomson e Warner Home Video.\nEsp\u00e9rase que este formato sexa lanzado \u00f3 mercado o d\u00eda 23 de maio de 2006.\nCapacidade de almacenaxe e velocidade.\nUnha capa de disco Blu-ray pode conter \u00f3 redor de 25 GB ou cerca de 6 horas de v\u00eddeo de alta definici\u00f3n, m\u00e1is son, e o disco de dobre capa pode conter aproximadamente 50 GB. A velocidade de transferencia de datos \u00e9 de 36 Mbit/s (54 Mbit/s para BD-ROM), pero prototipos a 2x de velocidade con 72 Mbit/s de velocidade de transferencia est\u00e1n en desenvolvementoo. O BD-RE (formato reescribible) est\u00e1ndar xa est\u00e1 dispo\u00f1ible, as\u00ed como os formatos BD-R (gravable) e o BD-ROM, como parte da versi\u00f3n 2.0 das especificaci\u00f3ns do Blu-ray. O 19 de maio de 2005, TDK anunciou un prototipo de disco Blu-ray de catro capas de 100 GB. Outros discos Blu-ray con capacidades de 200 GB (oito capas) est\u00e1n tam\u00e9n en desenvolvemento.\nO disco Blu-Ray pode soportar ata 25GB de espazo a modo de capa simple. En modo de capa dobre, este espazo dupl\u00edcase. Tales capacidades permitir\u00e1n almacenar v\u00eddeo en alta definici\u00f3n (5 horas nun disco dunha capa ou \"single-layered\"). Soporta os formatos de compresi\u00f3n MPEG-2, MPEG-4 e VC-1.\nTecnolox\u00eda.\nO tama\u00f1o do \"punto\" m\u00ednimo no que un l\u00e1ser pode ser enfocado est\u00e1 limitado pola difracci\u00f3n, e depende da lonxitude de onda do feixe de luz e da apertura num\u00e9rica da lente utilizada para enfocalo. No caso do l\u00e1ser azul-violeta utilizado nos discos Blu-ray, a lonxitude de onda \u00e9 menor que respecto a tecnolox\u00edas anteriores, aumentando por tanto a apertura num\u00e9rica (0.85, comparado con 0.6 para DVD). Con isto, e grazas a un sistema de lentes duais e a unha cuberta protectora m\u00e1is delgada, o raio l\u00e1ser p\u00f3dese enfocar de forma moito m\u00e1is precisa na superficie do disco. Dito doutra forma, os puntos de informaci\u00f3n lexibles no disco son moito m\u00e1is pequenos e, polo tanto, o mesmo espazo pode conter moita m\u00e1is informaci\u00f3n. Por \u00faltimo, ademais das melloras na tecnolox\u00eda \u00f3ptica, os discos Blu-ray incorporan un sistema mellorado de codificaci\u00f3n de datos que permite empaquetar a\u00ednda m\u00e1is informaci\u00f3n.\nOutra caracter\u00edstica importante dos discos Blu-ray \u00e9 a s\u00faa resistencia \u00e1s raiaduras e \u00e1 sucidade debido a s\u00faa morfolox\u00eda. Os discos te\u00f1en unha capa de substrato, baixo o nome comercial de \"Durabis\", de 1,1\u00a0mm por unha cara e 1\u00a0mm pola outra, para permitir a creaci\u00f3n de m\u00e1is capas de datos e o uso dunha soa cara. Inicialmente, pensouse en crealos como cartuchos, semellantes a disquetes de ordenador, pero desbotouse a idea cando TDK descubriu un substrato que permit\u00eda evitar as raias as\u00ed como facilitar a lectura con elas (a\u00ednda que agora ser\u00edan moit\u00edsimo menos frecuentes) ou con sucidade. Isto prov\u00e9eos dunha caracter\u00edstica novidosa que ha ser moi agradecida polos usuarios, fartos en moitos casos de CD e DVD raiados, e sup\u00f3n unha vantaxe adicional fronte \u00f3 formato competidor HD-DVD.\nOs discos BD ve\u00f1en en diferentes formatos: "}
{"id": "30470", "revid": "6939", "url": "https://gl.wikipedia.org/wiki?curid=30470", "title": "Lingua norueguesa", "text": "O noruegu\u00e9s \u00e9 unha lingua escandinava e oficial na Noruega. \u00c9 falada por 5 mill\u00f3ns de persoas en Noruega.\nExisten, por lei, d\u00faas formas oficiais de noruegu\u00e9s escrito, o bokm\u00e5l (\"lingua de libro\") e o nynorsk (\"noruegu\u00e9s novo\").\nNon hai un est\u00e1ndar oficial para o noruegu\u00e9s falado, a\u00ednda que o sociolecto das clases media e alta de Noruega Oriental, no cal est\u00e1 baseado fundamentalmente o noruegu\u00e9s bokm\u00e5l, \u00e9 a forma que se ensina aos estudantes estranxeiros. \nDesde o s\u00e9culo XVI ata o s\u00e9culo XIX, os dan\u00e9s foi a lingua est\u00e1ndar de escritura en Noruega; como resultado, o desenvolvemento do noruegu\u00e9s escrito moderno foi obxecto dunha forte controversia relacionada co nacionalismo, co discurso rural fronte urbano. Historicamente, o bokm\u00e5l \u00e9 a forma norueguesizada do dan\u00e9s, mentres que o nynorsk \u00e9 a forma baseada nos dialectos noruegueses e representa a oposici\u00f3n purista ao dan\u00e9s. Houbo unha pol\u00edtica oficial, xa abandonada, de fusionar ambos nun est\u00e1ndar com\u00fan chamado \"samnorsk\", d\u00e1ndose unha serie de reformas e de variedades de ambos o bokm\u00e5l e o nynorsk. A forma non oficial \"riksm\u00e5l\" est\u00e1 considerada como m\u00e1is conservadora do que o bokm\u00e5l, e a tam\u00e9n non oficial \"h\u00f8gnorsk\" m\u00e1is conservadora que o nynorsk.\nOs noruegueses ed\u00facanse en ambos o bokm\u00e5l e o nynorsk. No 2005 un 86.3% afirmaba usar principalmente bokm\u00e5l como a forma de escritura, un 5.5% bokm\u00e5l e nynorsk, e un 7.5% basicamente nynorsk. Dun xeito aproximado, p\u00f3dese dicir que o bokm\u00e5l e riksm\u00e5l danse mais nas \u00e1reas urbanas e suburbanas, fronte ao nynorsk nas rurais, particularmente na parte occidental de Noruega.\nA corporaci\u00f3n norueguesa de radiodifusi\u00f3n (NRK) emite tanto en bokm\u00e5l como en nynorsk, e todas as axencias do goberno deben permitir ambos. O bokm\u00e5l \u00fasase nun 92% de todas as publicaci\u00f3ns.\nComo exemplo, m\u00f3stranse algunhas frases onde se aprecian as diferenzas entre \"bokm\u00e5l\", \"nynorsk\":, riksm\u00e5l e h\u00f8gnorsk:\nB/R: \"Jeg kommer fra Norge\".(exactamente igual que en dan\u00e9s)\nB/R: \"Jeg kommer fra Norge\".(exactamente igual que en dan\u00e9s)\nN: \"Eg kjem fr\u00e5 Noreg\".\nG: Ve\u00f1o de Noruega.\nB/R: \"Hva heter han\"?\nN/H: \"Kva heiter han\"?\nG: Como se chama?\nB/R: \"Dette er en hest\".\nB/R: \"Dette er en hest\".\nN/H: \"Dette er ein hest\".\nG: Ese \u00e9 un cabalo.\nB: \"Regnbuen har mange farger\".\nB: \"Regnbuen har mange farger\".\nR: \"Regnbuen har mange farver\".\nN: \"Regnbogen har mange fargar\".\nH: \"Regnbogen hev mange fargar\".\nG: O arco da vella ten moitas cores."}
{"id": "30471", "revid": "6279", "url": "https://gl.wikipedia.org/wiki?curid=30471", "title": "Noruegu\u00e9s", "text": ""}
{"id": "30472", "revid": "6279", "url": "https://gl.wikipedia.org/wiki?curid=30472", "title": "Noruego", "text": ""}
{"id": "30473", "revid": "2445", "url": "https://gl.wikipedia.org/wiki?curid=30473", "title": "Eusquera", "text": ""}
{"id": "30476", "revid": "89787", "url": "https://gl.wikipedia.org/wiki?curid=30476", "title": "Sunnismo", "text": "O sunnismo ou islam sunnita (\u0633\u0646\u0651\u0629) \u00e9 a maior seita do islam, \u00e1 cal pertencen 85% do total dos musulm\u00e1ns. Os seguidores do sunnismo son os sunnitas.\nA maior\u00eda dos sunnitas acredita que o nome deriva da palabra Sunna que \u00e9 a forma de conduta do profeta Mahoma. Alg\u00fans afirman por\u00e9n que Sunnita deriva dunha palabra que significa \"un cami\u00f1o moderado\" refer\u00edndose \u00e1 idea de que o Sunnismo toma unha posici\u00f3n m\u00e1is neutral do que aquela que ten sido apercibida como m\u00e1is extrema dos xi\u00edtas e dos caridxitas.\nAs diferenzas entre musulm\u00e1ns sunnitas e xi\u00edtas xurdiron a partir dun desacordo sobre a sucesi\u00f3n de Mahoma e posteriormente adquiriron un significado pol\u00edtico m\u00e1is amplo, as\u00ed como dimensi\u00f3ns teol\u00f3xicas e xur\u00eddicas. Segundo as tradici\u00f3ns sunnitas, Mahoma designou a Abu Bakr como o seu sucesor (o primeiro califa). Isto contrasta coa visi\u00f3n xi\u00edta, que sost\u00e9n que Mahoma anunciou como sucesor o seu xenro e curm\u00e1n Ali ibn Abi Talib. As tensi\u00f3ns pol\u00edticas entre sunnitas e xi\u00edtas continuaron con intensidade variable ao longo da historia isl\u00e1mica e agrav\u00e1ronse nos \u00faltimos tempos polos conflitos \u00e9tnicos e o ascenso do salafismo e do wahabismo.\nOs seguidores do islam sunnita ch\u00e1manse en \u00e1rabe \"ahl as-sunnah wa l-jam\u0101\u02bbah00 (\"a xente da Sunnah e da comunidade\") ou de forma curta \"ahl as-Sunnah\". \u00c1s veces o islam sunnita ch\u00e1mase \"Islam ortodoxo\", a\u00ednda que alg\u00fans eruditos ven esta traduci\u00f3n como inadecuada.\nO Cor\u00e1n, xunto co hadith (especialmente os recollidos por Kutub al-Sittah) e o consenso xur\u00eddico vinculante, constit\u00faen a base de toda a xurisprudencia tradicional dentro do sunnismo. As decisi\u00f3ns da xaria derivan destas fontes b\u00e1sicas, xunto co razoamento anal\u00f3xico, a consideraci\u00f3n do benestar p\u00fablico e a discrecionalidade xur\u00edstica, utilizando os principios de xurisprudencia desenvolvidos polas escolas xur\u00eddicas tradicionais. En materia de credo, a tradici\u00f3n sunnita defende os seis piares do im\u0101n (fe) e comprende as escolas Ash'ari e Maturidi de Kalam (teolox\u00eda), as\u00ed como a escola textualista co\u00f1ecida como teolox\u00eda tradicionalista.\nHistoria.\nNo islam, o desacordo pol\u00edtico manifestouse moitas veces no desacordo relixioso. O exemplo m\u00e1is antigo disto foi que 30 anos despois da morte de Mahoma, a comunidade isl\u00e1mica mergullou nunha guerra civil que deu orixe a tres seitas. Unha causa pr\u00f3xima desta guerra civil foi que os musulm\u00e1ns do Iraq e do Exipto resent\u00edranse do poder do terceiro califa e dos seus gobernadores; outra causa foron as rivalidades comerciais entre facci\u00f3ns da aristocracia mercantil.\nDespois do asasinato do Califa, a guerra estalou entre grupos diferentes, todos eles loitando polo poder. A guerra rematou coa instauraci\u00f3n dunha nova dinast\u00eda de califas, que gobernaban desde Damasco.\nUn dos grupos que xurdiron desta disputa foi o dos sunnitas. Eles t\u00e9\u00f1ense como os seguidores da \"sunna\" (pr\u00e1ctica) do profeta Mahoma tal como fora relatado polos seus compa\u00f1eiros (a \"sahaba\"). Os sunnitas tam\u00e9n acreditan que a comunidade isl\u00e1mica (\"ummah\") se manter\u00e1 unida. Eles desexaban reco\u00f1ecer a autoridade dos califas, que manti\u00f1an o goberno pola lei por persuasi\u00f3n e pola forza, se fose necesario. Os sunnitas torn\u00e1ronse a maior seita do islam.\nDous outros grupos m\u00e1is pequenos xurdiron tam\u00e9n deste cisma: os xi\u00edtas e os caridxitas, tam\u00e9n co\u00f1ecidos por \"disidentes\". Os xi\u00edtas acreditaban que o \u00fanico liderado lex\u00edtimo era o que vi\u00f1a da li\u00f1axe do curm\u00e1n e xenro de Mahoma, Al\u00ed. Os xi\u00edtas acreditaban que o resto da comunidade cometera un erro grave ao elixiren a Abu Bakr e os seus dous sucesores como l\u00edderes.\nSeguidores.\nOs sunnitas cren que os compa\u00f1eiros de Mahoma son transmisores fiables do islam, xa que Deus e Mahoma aceptaron a s\u00faa integridade. As fontes medievais mesmo prohiben maldicilos ou vilipendialos. Esta crenza bas\u00e9ase nas tradici\u00f3ns prof\u00e9ticas como a narrada por Abdal\u00e1, fillo de Masud, en que Mahoma dic\u00eda: \"O mellor da xente \u00e9 a mi\u00f1a xeraci\u00f3n, logo os que ve\u00f1en detr\u00e1s deles, despois os que ve\u00f1en detr\u00e1s deses\". O apoio a esta visi\u00f3n tam\u00e9n se atopa no Cor\u00e1n, segundo os sunnitas. Polo tanto, as narraci\u00f3ns dos compa\u00f1eiros tam\u00e9n se te\u00f1en en conta de forma fiable para o co\u00f1ecemento da fe isl\u00e1mica. Os sunnitas tam\u00e9n cren que os compa\u00f1eiros eran verdadeiros crentes, xa que foron os que recibiron a tarefa de compilar o Cor\u00e1n.\nO islam sunnita non ten unha xerarqu\u00eda formal. Os l\u00edderes son informais e ga\u00f1an influencia a trav\u00e9s do estudo para converterse nun erudito da lei isl\u00e1mica (\"sharia\") ou da teolox\u00eda isl\u00e1mica (\"Kal\u0101m\"). Tanto o liderado relixioso como o pol\u00edtico est\u00e1n en principio abertos a todos os musulm\u00e1ns. [79] Segundo o Centro Isl\u00e1mico de Columbia, Carolina do Sur, calquera persoa con intelixencia e vontade pode converterse nun erudito isl\u00e1mico. Durante os servizos da Mesquita do Mediod\u00eda os venres, a congregaci\u00f3n elixir\u00e1 unha persoa ben educada para dirixir o servizo, co\u00f1ecida como Khateeb (quen fala).\nUn estudo realizado polo Pew Research Center en 2010 e publicado en xaneiro de 2011 sinalou que hai 1,62 mill\u00f3ns de musulm\u00e1ns en todo o mundo e est\u00edmase que m\u00e1is do 85-90% son sunnitas."}
{"id": "30477", "revid": "98629", "url": "https://gl.wikipedia.org/wiki?curid=30477", "title": "Kenz\u014d Tange", "text": "Kenz\u014d Tange (\u4e39\u4e0b\u5065\u4e09, Tange Kenz\u014d), nado en Sakai o 4 de setembro de 1913 e finado en Toquio o 22 de marzo de 2005, foi un arquitecto xapon\u00e9s ga\u00f1ador do Premio Pritzker de Arquitectura no ano 1987. Foi un dos m\u00e1is significativos arquitectos do s\u00e9culo XX, mesturando o estilo tradicional xapon\u00e9s co modernismo, e dese\u00f1ando edificios monumentais ao longo de todo o mundo.\nTraxectoria.\nNo ano 1949 ga\u00f1ou a competici\u00f3n do redese\u00f1o de Hiroshima, logo da bomba at\u00f3mica no ano 1945. O seu dese\u00f1o para o Parque da Paz e o Memorial da Paz lembran moito a Le Corbusier, e son chamados moitas veces como \"o coraz\u00f3n espiritual da cidade\". Unha das raz\u00f3ns polas que fixo o proxecto foi que el estudara nesa cidade na s\u00faa xuventude.\nTange ga\u00f1ou fama e reco\u00f1ecemento internacional polo seu dese\u00f1o do ximnasio para os Xogos Ol\u00edmpicos de 1964 en Toquio. Unha referencia do Premio Pritzker descr\u00edbeo como \"un dos edificios m\u00e1is bonitos do s\u00e9culo XX\". Tam\u00e9n foi co\u00f1ecido polo seu \"Plan para Toquio\" no 1960, no cal fixo unha proposta radical para o redese\u00f1o da cidade. A\u00ednda que non foi aplicado na s\u00faa totalidade, marcou moita influencia en arquitectos de todo o mundo.\nNo ano 2005, o seu funeral foi realizado nun dos seus traballos, a Catedral de Toquio."}
{"id": "30479", "revid": "43749", "url": "https://gl.wikipedia.org/wiki?curid=30479", "title": "Blu-Ray Disc", "text": ""}
{"id": "30480", "revid": "43749", "url": "https://gl.wikipedia.org/wiki?curid=30480", "title": "Blu-Ray", "text": ""}
{"id": "30482", "revid": "89787", "url": "https://gl.wikipedia.org/wiki?curid=30482", "title": "Escudo de Galicia", "text": "O escudo de Galicia \u00e9 o s\u00edmbolo her\u00e1ldico que representa a Galicia. Consta basicamente dun fondo azul cun c\u00e1liz de ouro sumado dunha hostia e acompa\u00f1ado de sete cruces, tres a cada lado e unha enriba. Como s\u00edmbolo institucional est\u00e1 regulado pola , promulgada o 29 de maio de 1984, de xeito que \u00e9 empregado pola Xunta de Galicia e forma parte da bandeira de estado galega.\nNos comezos da her\u00e1ldica os reis de Galicia empregaron o le\u00f3n p\u00farpura como armas persoais. De feito, foi o galego Afonso VII o Emperador na metade do s\u00e9culo XII o primeiro rei europeo en facer uso dun sinal her\u00e1ldico. Co seu fillo Fernando II o emprego do le\u00f3n foise desenvolvendo e con Afonso VIII consolidouse heraldicamente. O emblema non pasou as\u00ed e todo a representar unicamente o reino de Galicia, pois \u00e1mbolos monarcas reinaban tam\u00e9n en Le\u00f3n. Trala uni\u00f3n din\u00e1stica de Galicia-Le\u00f3n e Castela-Toledo en 1230, o le\u00f3n continuou a se empregar no reino galego polo menos at\u00e9 finais do s\u00e9culo XIII, cando aparece nos selos das irmandades dos reinos de Galicia e Le\u00f3n; con todo, acabou asociado de xeito exclusivo ao reino leon\u00e9s ao se tornar nunhas armas falantes.\nO c\u00e1liz \u00e9 a figura her\u00e1ldica que m\u00e1is tempo v\u00e9n representando a Galicia. Aparece documentado por vez primeira como armas do \u00abrey de Galyce\u00bb no armorial \"Segar's Roll\" de Inglaterra do ano c. 1282. Foron unhas armas falantes cuxa atribuci\u00f3n se debeu \u00e1 proximidade fon\u00e9tica existente na lingua anglonormanda entre \u00abGalice\u00bb e \u00abcalice\u00bb. Trala s\u00faa posterior difusi\u00f3n a trav\u00e9s dos armoriais, acabaron sendo adoptadas no propio reino de Galicia. Continuamente foron evolucionando a trav\u00e9s dos s\u00e9culos: a figura mudou desde o orixinario c\u00e1liz aberto at\u00e9 a s\u00faa representaci\u00f3n sumada da hostia, pasando polo cop\u00f3n ou p\u00edxide, a custodia e a\u00ednda o viril; o orixinal campo azul diversificouse tam\u00e9n en vermello e branco; e o orixinal escudo co campo liso sen ning\u00fan engadido pasou a conter enfeites diversos como anxos ou a cruz de Santiago, mais sobre todo un n\u00famero variable de, primeiro, trevos e, despois, cruces, normalmente entre unha, seis ou sete, ou co campo sementado.\nA estandarizaci\u00f3n gr\u00e1fica moderna das Armas ou Escudo de Galicia foi establecida no ano 1972 pola Real Academia Galega. C\u00f3mpre p\u00f3r de relevo, ademais, que o actual c\u00e1liz do escudo \u00e9 unha representaci\u00f3n do c\u00e1liz do Cebreiro.\nHer\u00e1ldica.\nSegundo a , o escudo de Galicia trae, en campo de azur, un c\u00e1liz de ouro sumado dunha hostia de prata, e acompa\u00f1ado de sete cruces recortadas do mesmo metal, tres a cada lado e unha no centro do xefe.\nO timbre, coroa real, forrada de goles ou vermello, pechada, que \u00e9 un c\u00edrculo de ouro, engastado de pedras preciosas, composto de oito flor\u00f3ns de follas de acanto, visibles cinco, interpoladas de perlas e de cada unha das s\u00faas follas saen cinco diademas sumados de perlas que converxen nun mundo azur, co semimeridiano e o ecuador de ouro, sumado de cruz de ouro.\nCromatismo oficial.\nA especificaci\u00f3n t\u00e9cnica dos esmaltes do escudo foi estabelecida polo do 18 de abril na norma UNE 72-032, equivalente ao sistema internacional CIELAB.\nHistoria.\nO s\u00edmbolo preher\u00e1ldico: a cruz (s\u00e9culos V-XII).\nCoa chegada do pobo xerm\u00e1nico dos suevos \u00e1 provincia romana da Gallaecia contra o ano 410, Galicia foi o primeiro estado medieval de Europa ao se constitu\u00edr o reino suevo de Galicia. Desde esta inicial etapa altomedieval da historia do propio reino de Galicia at\u00e9 ben entrada a baixa idade media, no s\u00e9culo XII, o sinal preponderante empregado polos reis nos seus documentos e moedas foi a cruz. Este s\u00edmbolo, que pod\u00eda ser de diferentes formas e tipos, tornouse com\u00fan aos demais reinos cristi\u00e1ns de Europa a partir de finais do s\u00e9culo VI ou comezos do VII \u2015inclu\u00edndo os que foron xurdindo no espazo peninsular\u2015, pois estaba asociado ao poder e \u00e1 unidade relixiosa. Difundiuse especialmente en moedas, chegando a se documentar en practicamente toda a Europa da \u00e9poca. Dita cruz tam\u00e9n pod\u00eda aparecer representada sobre unha hasta \u2015soporte habitual dos antigos sinais\u2015, denomin\u00e1ndose deste xeito cruz procesional. Anteriores \u00e1 aparici\u00f3n da ciencia da her\u00e1ldica, as representaci\u00f3ns deste tipo de figuras e s\u00edmbolos son co\u00f1ecidas como preher\u00e1ldicas, tendo un uso e significado diferentes con respecto aos futuros emblemas e escudos de armas.\nUnha cruz caracter\u00edstica desta \u00e9poca tivo unha importante presenza no reino galego, de maneira que se manifestou en gran variedade de soportes (pedra, ourivar\u00eda, manuscritos\u2026), dentro e f\u00f3ra dos centros de poder (coroa e episcopado), e tanto de xeito ornamental como simb\u00f3lico. Ten os brazos, ou todos de igual lonxitude, ou os verticais lixeiramente m\u00e1is longos, alarg\u00e1ndose moderadamente conforme avanzan cara aos extremos, \u00e1s veces desde un disco central. Dos brazos horizontais adoitan pendurar as letras apocal\u00edpticas alfa (\u0391 ou \u03b1) e omega (\u03a9 ou \u03c9). Mal chamada cruz asturiana, pois nin \u00e9 especificamente asturiana nin se adscribe unicamente ao territorio asturiano, ten grandes semellanzas con outras que se espallan fundamentalmente polo espazo europeo. A s\u00faa orixe rem\u00f3ntase at\u00e9 mediados do s\u00e9culo VI, cando no reino suevo-galego existiu unha importante influencia bizantina, levada a cabo por medio do misioneiro Marti\u00f1o de Dumio, que debeu reforzar e matizar a cruz que xa se empregaba en terras galegas. Reforzada de novo no s\u00e9culo VIII por mor da influencia franca, o seu uso estaba totalmente consolidado como tradici\u00f3n aut\u00f3ctona nos s\u00e9culos IX-X. Ti\u00f1a como principal significaci\u00f3n o de protecci\u00f3n.\nAtribuci\u00f3n posterior de emblema aos suevos.\nO emprego de emblemas e bandeiras por parte dos suevos \u00e9 o m\u00e1is probable, pois antes da s\u00faa chegada \u00e1 Gallaecia xa ti\u00f1an un longo historial de contactos co Imperio Romano mediante o cal co\u00f1ecer\u00edan as insignias e vexilos romanos. No entanto, non se co\u00f1ece fonte coeva ningunha que faga referencia a devanditos emblemas. O \"Chronicon\" do bispo galaico Hidacio, que documenta de xeito directo do ano 411 ao 468 e \u00e9 a fonte fundamental para o estudo da primeira etapa do reino suevo, non os menciona. O mesmo ocorre con outras cr\u00f3nicas cuxos autores, como o galaico Orosio (\u2020420), Olimpiodoro (\u2020425), Sozomeno (\u2020450), Z\u00f3simo (\u2020520) ou Xo\u00e1n Biclarense (\u2020621), informan ocasionalmente sobre os suevos. Tampouco se manifestan na \"Notitia dignitatum\", un documento datable entre os anos 394 e 429 que, al\u00e9n de detallar a organizaci\u00f3n administrativa dos imperios occidental e oriental, incl\u00fae os emblemas de diferentes unidades do ex\u00e9rcito romano. De ningunha das tres unidades auxiliares de \"laeti\" conformadas por suevos se representa o seu emblema. Noutra fonte documental como \u00e9 a \"Historia Francorum\" do bispo galorromano Gregorio de Tours (\u2020594), quen deb\u00eda ter comunicaci\u00f3n directa con Galicia, malia se documentaren feitos sobre os reis suevos, de novo non se alude \u00e1s s\u00faas insignias. Tampouco se tratan nas obras de Isidoro de Sevilla, nin na \"Historia de regibus Gothorum, Vandalorum et Suevorum\", composta en 619 (versi\u00f3n curta) e 624 (versi\u00f3n longa), nin nas \"Etymologiae\", escritas entre 627 e 630 e nas cales se fala unicamente dos vexilos romanos no cap\u00edtulo sobre as insignias militares. Igualmente, as propias fontes suevas, como a moeda ou a Divisi\u00f3n de Teodomiro (c. 569), tampouco fornecen informaci\u00f3n sobre a materia. De feito, \u00e9 na maior\u00eda das moedas onde se amosa unha cruz central, arrodeada dunha coroa de loureiro.\nAs\u00ed e todo, desde o principio do s\u00e9culo XVII comez\u00e1ronse a atribu\u00edr unhas armas imaxinarias aos reis suevos, quer un drag\u00f3n, quer un drag\u00f3n e un le\u00f3n. O primeiro autor co\u00f1ecido que llelas asignou foi o portugu\u00e9s Bernardo de Brito. Na segunda parte da s\u00faa \"Monarchia Lusytana\", con data de 1609, atrib\u00fae ao primeiro rei suevo, Hermerico, un drag\u00f3n de cor verde ao explicar a procedencia das armas da cidade de Co\u00edmbra. Isto foi repetido en castel\u00e1n polo tam\u00e9n portugu\u00e9s Manuel de Faria e Sousa na s\u00faa obra \"Epitome de las historias portuguesas\", publicada en 1628. En troques, outro portugu\u00e9s, Rodrigo Mendes Silva, na segunda edici\u00f3n do seu \"Catalogo real genealogico de Espa\u00f1a\", impresa en 1639, describiu inicialmente o escudo suevo como un drag\u00f3n verde dun lado e un le\u00f3n encarnado do outro. Pola contra, noutra obra do autor de 1645, \"Poblacion general de Espa\u00f1a\", o escudo si que \u00e9 descrito simplemente como un drag\u00f3n verde. Mais tam\u00e9n na nova edici\u00f3n do ano 1656 da primeira obra, titulada agora \"Catalogo real y genealogico de Espa\u00f1a\", \u00e9 de igual xeito o drag\u00f3n de cor verde. Neste \u00faltimo traballo Mendes Silva engadiu, a maiores, dous novos datos: que o campo \u00e9 de ouro e que o emblema \u00e9 o mesmo que empregan os reis de Portugal. Pola s\u00faa banda, Francisco Valonga y Gatuellas no seu manuscrito titulado \"T\u00edtulos de los Reyes de Espa\u00f1a\", datado cara ao final do reinado de Filipe IV de Habsburgo (\u20201665), d\u00e1 como armas dos \u00abreis suevos de Galicia\u00bb un escudo partido en pau cun drag\u00f3n verde en campo de prata e un le\u00f3n de ouro en campo de sangue. O primeiro \u00e9 representado coa lingua de goles e o segundo coroado. Xa dentro de Galicia, Juan Velo, c\u00f3engo da catedral de Lugo, que enviou no ano 1669 un relatorio \u00e1 Xunta do Reino de Galicia mediante o cal solicitaba un donativo anual para a dotaci\u00f3n de luminarias que alumeasen o Sant\u00edsimo Sacramento na capela mor catedralicia, fai referencia en tal documento ao drag\u00f3n e le\u00f3n suevos nos seguintes termos:\nC\u00f3mpre mencionar que existe un precedente literario do escudo dourado co drag\u00f3n verde como armas dun rei galego. Tr\u00e1tase da novela de cabalar\u00eda \"Cl\u00e9omad\u00e8s\", que foi escrita polo brabanz\u00f3n Adenet le Roi contra 1285 a pedido da ra\u00ed\u00f1a francesa Mar\u00eda de Brabante e de Branca de Francia, nora de Afonso IX. Na obra aparece un rei de Galicia chamado Sorm\u00e1ns o Roxo (\"Sorman le Roux\") cuxo escudo \u00e9 descrito de ouro cunha serpe verde que ten as \u00e1s vermellas, as orellas e a testa azul, os p\u00e9s brancos e a cola negra.\nPor outra banda, de volta ao s\u00e9culo XVII, segundo a \"Historia de Don Servando\", un falso cronic\u00f3n composto por Xo\u00e1n Fern\u00e1ndez Bo\u00e1n e Ara\u00faxo entre 1625 e 1637, as armas dos reis suevos foran \u00abtreis faijas jaqueraidas douro et roujo no campo de prata e no meo outra faxinha douro\u00bb.\nDurante os s\u00e9culos seguintes o drag\u00f3n verde foi a divisa difundida como as armas dos suevos. De feito, xa no XVII chegara a se manifestar na \"Historia generale della Monarchia Spagnuola\" de Bernardo Giustiniani, publicada na Rep\u00fablica de Venecia en 1674. No s\u00e9culo XVIII divulgouse en diferentes obras her\u00e1ldicas, tales como \"Ciencia heroyca\" de Joseph de Avil\u00e9s (1725), \"Libro, y baraja nuevos, e inseparables\" de Francisco Gaz\u00e1n (1733) e \"Adarga catalana\" de Francisco Xavier de Garma y Dur\u00e0n (1753). No XIX, as armas foron representadas na revista \"Museo de las Familias\" nun artigo de Nicol\u00e1s Castor de Caunedo, publicado en 1845, en \"El blason espa\u00f1ol \u00f3 la ciencia her\u00e1ldica\" de Ramon Med\u00e9l, publicado en 1846, as\u00ed como nun tratado de vexilolox\u00eda catal\u00e1n, datado no \u00faltimo cuarto do s\u00e9culo, nos dous \u00faltimos casos co drag\u00f3n verde sobre un fondo de ouro.\nDesde mediados deste \u00faltimo s\u00e9culo o reino suevo comezou a ser un referente na busca de identificaci\u00f3n para a historiograf\u00eda galega. En realidade, xa en 1812 na in\u00e9dita \"Historia de Betanzos\" de Ver\u00edn Seijas, conservada no Arquivo Municipal de Betanzos, se daba un protagonismo especial \u00e1 \u00e9poca sueva. Precisamente, o autor describe na obra unhas armas de Betanzos cunha cabeza de drag\u00f3n no m\u00e1is alto do escudo que \u00abalude ao tempo dos suevos\u00bb. Esta informaci\u00f3n foi divulgada posteriormente no ano 1892 por Manuel Mart\u00ednez Santiso na s\u00faa \"Historia de la Ciudad de Betanzos\". Tam\u00e9n a figura dun drag\u00f3n que desapareceu en 1858 e que coroaba a espadana da igrexa de San Marti\u00f1o de Tiobre en Betanzos o Vello serviu de base para o propio Ver\u00edn Seijas, as\u00ed como outros autores posteriores, poder datar o templo no per\u00edodo suevo. Mais foi nese mencionado 1892 cando o drag\u00f3n verde se veu por fin materializado nun estandarte de Galicia que o Centro Galego da Habana encargou para si a Manuel Murgu\u00eda. Digno de grandes louvanzas segundo revelan as novas da \u00e9poca, foi bordado por Aurora Cancela e exhibido nun escaparate comercial da sociedade Rey y Luengo en Santiago de Compostela. Cunhas dimensi\u00f3ns de 1,75 m de alto e 1,22 de largo, o notable estandarte ti\u00f1a o fondo branco e a banda azul da bandeira de Galicia e inclu\u00eda o propio escudo galego no centro, entre dous ramos de carballo e loureiro, con todo arrodeado por un colar cos escudos das oito provincias nos elos \u2015as actuais e as antigas\u2015, as\u00ed como con d\u00faas palmas diverxentes acoladas. Finalmente, no canto inferior esquerdo manifest\u00e1base o drag\u00f3n en varios tons de verde.\nNo ano 1930 o escudo co drag\u00f3n verde sobre campo de ouro foi ostentado pola selecci\u00f3n de f\u00fatbol de Galicia. A idea foi de Ram\u00f3n Fern\u00e1ndez Mato.\nA finais do s\u00e9culo XX, mentres en Portugal o heraldista Francisco Ant\u00f3nio de Simas Alves de Azevedo propu\u00f1a no \"Correio da Manh\u00e3\" un verde drag\u00f3n suevo en fondo branco como bandeira de Entre Douro e Mi\u00f1o dentro do contexto do debate sobre a rexionalizaci\u00f3n do pa\u00eds, en Galicia a difusi\u00f3n do texto de Juan Velo en diferentes publicaci\u00f3ns deu pulo \u00e1 versi\u00f3n das armas suevas compostas polo drag\u00f3n e o le\u00f3n. Malia que xa fora publicado en 1925 por Pablo P\u00e9rez Costanti no primeiro volume da s\u00faa obra \"Notas viejas galicianas\", o devandito texto volveu ao prelo en 1993 coa reedici\u00f3n levada a cabo pola Xunta de Galicia. Ese mesmo ano apareceu tam\u00e9n no libro \"A coca e o mito do drag\u00f3n\" de Clodio Gonz\u00e1lez P\u00e9rez. A\u00ednda en 2001 volver\u00eda ser recolleito no volume 8 da obra compilatoria \"Actas de las juntas del reino de Galicia\" dirixida por Eiras Roel. Deste xeito, al\u00e9n dunha ins\u00f3lita bandeira aparecida nun primeiro momento en Internet no ano 1997 so o t\u00edtulo \u00abBandeira Sueva\u00bb, que era cuartelada cun drag\u00f3n pasante encarnado en fondo de ouro no primeiro e cuarto cuarteis e un le\u00f3n rampante de ouro en fondo encarnado no segundo e terceiro, e que estaba baseada talvez nas armas do derradeiro Pr\u00edncipe de Gales gal\u00e9s, Owain Glynd\u0175r, o dese\u00f1o dunha bandeira co drag\u00f3n verde e o le\u00f3n encarnado encarados sobre fondo de ouro foi elaborado con base no relatorio de Juan Velo en 2003 por Jos\u00e9 Manuel Barbosa e outros membros da AGAL. Esta recreaci\u00f3n moderna, que dispu\u00f1a tam\u00e9n o drag\u00f3n pasante e o le\u00f3n rampante, foi publicada primeiramente no Portal Galego da L\u00edngua (PGL) e posteriormente no libro \"Bandeiras da Galiza\" do propio Barbosa en 2006. Con anterioridade, en 2005, o mesmo modelo de bandeira foi manufacturado pola primeira vez cun dese\u00f1o propio pola iniciativa para a recuperaci\u00f3n de s\u00edmbolos hist\u00f3ricos galegos que xurdiu como o web \"Bandeira Galega\". Ademais, os dous animais acab\u00e1ronse representando en posici\u00f3n rampante. A partir desta altura, esta reconstruci\u00f3n de bandeira para os suevos ou reino suevo de Galicia antinxiu certa difusi\u00f3n e popularidade, al\u00e9n de ser publicada na segunda edici\u00f3n de \"Bandeiras da Galiza\" en 2011 e de ter algunha nova proposta est\u00e9tica posterior. Pola s\u00faa banda, Tom\u00e1s Rodr\u00edguez Fern\u00e1ndez, facendo unha reinterpretaci\u00f3n do relatorio de Juan Velo e seguindo criterios hist\u00f3ricos e antropol\u00f3xicos, realizou unha proposta publicada en 2012 para que o drag\u00f3n se representase como serpe alada, a cor do le\u00f3n fose p\u00farpura e entre os dous animais se colocase o c\u00e1liz. Traspasando o campo da bandeira, o drag\u00f3n verde e o le\u00f3n encarnado f\u00f3ronse manifestando en diferentes traballos e produtos, sendo adoptados tam\u00e9n como emblema por varios equipos deportivos, como o Su\u00e9via FG. Outro caso no mundo deportivo foi o da UD Ourense, que os ostentou en forma de silueta, como homenaxe ao reino galego-suevo, en t\u00f3dalas s\u00faas camisetas da tempada 2020-2021, destacando o seu segundo uniforme de cor amarela coa propia bandeira no centro do peito.\nO drag\u00f3n solitario foi recuperado para a imaxe corporativa, mocrom\u00e1tica en verde, do I Congreso Internacional que organizou o concello de Pontevedra no ano 2010 sobre o reino suevo de Galicia para conmemorar o seu 1600 aniversario. Representado como serpe de sinuosas formas neste caso, a s\u00faa silueta configuraba a letra \u00abG\u00bb de Galicia.\nO le\u00f3n p\u00farpura, as primeiras armas do reino de Galicia (s\u00e9culos XII-XIII).\nO desenvolvemento da linguaxe her\u00e1ldica moderna non se pode atribu\u00edr a un s\u00f3 individuo, tempo ou lugar. A\u00ednda que certos dese\u00f1os considerados hoxe her\u00e1ldicos se empregaron aparentemente durante o s\u00e9culo XI, a maior\u00eda dos relatos e representaci\u00f3ns de escudos que se realizaron at\u00e9 comezos do s\u00e9culo XII conte\u00f1en pouca ou ningunha evidencia do seu car\u00e1cter her\u00e1ldico. Por exemplo, o Tapiz de Bayeux, que ilustra a conquista normanda de Inglaterra en 1066, e que probabelmente foi encargado contra 1077 \u2015cando se reconstru\u00edu a catedral de Bayeux\u2015, representa unha serie de escudos con diferentes figuras e dese\u00f1os, moitos dos cales son simples, mentres outros est\u00e1n decorados con drag\u00f3ns, cruces ou outras figuras tipicamente her\u00e1ldicas. Por\u00e9n, ningu\u00e9n \u00e9 representado d\u00faas veces coas mesmas armas, e tampouco se co\u00f1ece que ning\u00fan dos descendentes das diversas persoas representadas tivese insignias semellantes \u00e1s do tapiz.\nPor conseguinte, o costume de pintar formas her\u00e1ldicas nos escudos de guerra acabouse forxando en Europa nos campos de batalla, non antes das d\u00e9cadas centrais do s\u00e9culo XII, debido a unha confluencia de circunstancias de natureza moi diversa; unha delas foi a necesidade de diferenciar o aliado e o adversario na batalla, pois a difusi\u00f3n do casco con nasal imped\u00eda tal, ocultando parcialmente o rostro dos combatentes, mais tam\u00e9n debido ao gran valor ornamental dos escudos decorados con rechamantes cores, no contexto do que foi a sociedade cabaleiresca. Posteriormente, desde esta parte media da xerarqu\u00eda social, o uso da her\u00e1ldica estendeuse, quer \u00e1 parte superior, quer \u00e1 parte inferior. Isto fixo que a adopci\u00f3n das armas polos reis ou emperadores fose relativamente serodia.\nNos comezos da her\u00e1ldica.\nOs primeiros sinais her\u00e1ldicos empregados polos reis eran un distintivo persoal co cal se identificaban. Ao pouco tempo estes emblemas comezar\u00edan a ser compartidos polos niveis sociais superiores pertencentes \u00e1 dignidade real, e finalmente terminar\u00edan representando tam\u00e9n o territorio no que estes exerc\u00edan a s\u00faa xurisdici\u00f3n: o reino.\nDeste xeito, o primeiro rei de Galicia que fixo uso do sinal her\u00e1ldico foi Afonso VII o Emperador (1111-1157). Inicialmente, o monarca comezou a empregar a efixie do le\u00f3n nas s\u00faas moedas, e posteriormente, contra o ano 1148, xa usar\u00eda o le\u00f3n como emblema her\u00e1ldico, tal como testemu\u00f1a o Poema de Almer\u00eda (datado entre 1147 e 1149):\nO le\u00f3n como figura her\u00e1ldica aparece desde os inicios da propia her\u00e1ldica. Un dos primeiros exemplos co\u00f1ecidos de escudo de armas con le\u00f3ns decora o sartego de Godofredo V de Anjou, o cal foi probabelmente encargado, ap\u00f3s a s\u00faa morte en 1151, pola esposa entre 1155 e 1160. Unha cr\u00f3nica datada arredor de 1175 afirma que Godofredo recibiu o emblema dun le\u00f3n de ouro cando foi nomeado cabaleiro polo seu sogro Henrique I de Inglaterra en 1128.\nPola s\u00faa parte, o monarca galego, co emprego do le\u00f3n como distintivo her\u00e1ldico, foi o primeiro rei de Europa en facer uso dun sinal her\u00e1ldico, pois este \u00e9 anterior ao primeiro ou primeiros le\u00f3ns ingleses (talvez desde 1154 e con seguranza desde 1189), aos tres le\u00f3ns pasantes de Dinamarca (c. 1194), \u00e1 aguia do Sacro Imperio Romano Xerm\u00e1nico (c. 1200) e \u00e1s flores de lis francesas (1211, a\u00ednda que presentes na indumentaria real polo menos desde 1179).\nAs\u00ed e todo, c\u00f3mpre sinalar que o primeiro testemu\u00f1o gr\u00e1fico co\u00f1ecido do le\u00f3n \u00e9, en realidade, anterior ao reinado de Afonso VII, e que se acha no \"Libro de Horas\" (ou \"Diurnal\") de Fernando I e Sancha I realizado no ano 1055 e conservado na Universidade de Santiago de Compostela. Na obra, a parella real \u00e9 representada nunha miniatura na cal o rei consorte Fernando aparece cun b\u00e1culo ou longo cetro rematado en cabeza de le\u00f3n. Este remate \u00e9 moi semellante ao dos cetros que pos\u00faen alg\u00fans dos monarcas representados na serie de retratos rexios do \"Tombo A\" da catedral compostel\u00e1, serie xa contempor\u00e1nea a Afonso VII, pois foi creada cara a 1130. Igualmente, de xeito conxunto ou non co cetro, varios dos reis aparecen sentados en tronos con cabezas e poutas de le\u00f3n. A\u00ednda que este tipo de sentadoiros estivo asociado \u00e1 imaxinar\u00eda rexia desde antigo, do mesmo xeito que houbo diferentes obxectos rematados en cabeza de animal sen significado emblem\u00e1tico ning\u00fan, tam\u00e9n \u00e9 certo que existen an\u00e1logos europeos que acabaron torn\u00e1ndose nas armas reais. Al\u00e9n disto, estes non son os \u00fanicos testemu\u00f1os leoninos da devandita serie do \"Tombo A\", pois pos\u00fae outros dous nas miniaturas de Afonso V e de Vermudo III que son a\u00ednda m\u00e1is caracter\u00edsticos, especialmente o segundo. As\u00ed, o primeiro rei am\u00f3sase apoiando os p\u00e9s nun escabelo viol\u00e1ceo con forma de dous le\u00f3ns sentados e acaroados, mentres o segundo ap\u00f3iaos nunha especie de tapiz no cal figura un gran le\u00f3n encarnado case rampante que lembra futuros dese\u00f1os. A constante repetici\u00f3n do motivo do le\u00f3n s\u00f3 se explicar\u00eda polo seu car\u00e1cter emblem\u00e1tico.\nOutra representaci\u00f3n protoher\u00e1ldica, correspondente tam\u00e9n ao reinado de Afonso VII, poder\u00edase achar na fachada das Pratar\u00edas da catedral de Compostela. Tr\u00e1tase de dous le\u00f3ns acaroados que est\u00e1n situados entre as d\u00faas arquivoltas das portas rom\u00e1nicas, sobre o capitel medial e diante dun crism\u00f3n. Sobresa\u00edntes do muro, os ditos le\u00f3ns romper\u00edan coa simbolox\u00eda relixiosa da portada e ter\u00edan sido esculpidos en honor ao rei, do mesmo xeito que acontecer\u00eda co le\u00f3n que hai nun dos laterais das portas, \u00e1 mesma altura dos anteriores. Afonso estivo intensamente relacionado coa cidade e catedral compostel\u00e1s, onde foi coroado como rei de Galicia en 1111, homenaxeado cun recibimento triunfal en 1116, armado cabaleiro en 1124 e nomeado c\u00f3engo en 1127; sen contar o seu expreso desexo en diversas ocasi\u00f3ns de al\u00ed ser soterrado. Na mesma fachada aparece tam\u00e9n a inscrici\u00f3n \u00abANF(us) REX\u00bb, realizada para sinalar a coroaci\u00f3n de 1111, ou talvez a recepci\u00f3n de 1116.\nO emblema do le\u00f3n era empregado conforme o seu antigo simbolismo: o \"leo fortis\", isto \u00e9, o forte le\u00f3n que simbolizaba a potencia e primac\u00eda do monarca. De xeito ning\u00fan ti\u00f1a nesta altura un significado falante. Efectivamente, isto \u00e9 corroborado polo bispo Lucas de Tui no seu \"Chronicon mundi\" realizado cara a 1236. O Tudense, coet\u00e1neo do rei Afonso VIII de Galicia e Le\u00f3n \u2015neto de Afonso VII\u2015, redactou a cr\u00f3nica a petici\u00f3n da ra\u00ed\u00f1a consorte Berengaria de Castela e nela recolleu que \u00abos antigos reis pintaban ou figuraban o le\u00f3n por significar a realeza, pois \u00e9 o rei dos animais\u00bb (\"antiqui Reges [\u2026] Leonem depingere consueverant, eo quod Leo interpretatur Rex, vel est, omnium bestiarum\"). Canto ao propio Afonso VII, este significado simb\u00f3lico p\u00f3dese ver nalgunhas das s\u00faas moedas, nas cales figura un le\u00f3n cunha cabeza humana coroada.\nDesenvolvemento e apoxeo.\nCoa morte de Afonso VII en 1157, consumouse a fragmentaci\u00f3n do antigo reino de Galicia e produciuse o repartimento territorial entre os fillos: Fernando herdou Galicia (sen Portugal) e Le\u00f3n, mentres Sancho herdou Castela e Toledo. Desde a d\u00e9cada de 1140, \u00e1mbolos herdeiros xa aparec\u00edan con t\u00edtulo rexio, e desde a d\u00e9cada seguinte xa estaban asociados a cadanseu territorio. Fernando II de Galicia e Le\u00f3n, al\u00e9n de herdar a maior parte da estrutura estatal de seu pai \u2015os mellores escrib\u00e1ns e notarios, as\u00ed como o propio mordomo real Ponce de Cabreira\u2015, tam\u00e9n herdou as armas reais.\nAt\u00e9 esta altura, o sinal preponderante empregado polos reis nos seus documentos e moedas segu\u00eda a ser a cruz, mais de agora en diante esta foi sendo substitu\u00edda progresivamente polo le\u00f3n, a\u00ednda que nunca de xeito definitivo. O emblema leonino, \u00e1 parte de se manter nas moedas, atinxiu novos soportes reais como os sinais de subscrici\u00f3n e os selos. Con Fernando II (1157-1188) o emprego do le\u00f3n foise desenvolvendo, e co seu fillo Afonso VIII de Galicia e Le\u00f3n (1188-1230) consolidouse heraldicamente.\nXa desde o primeiro ano de reinado, Fernando II comezou a usar, para asinar os seus documentos, o signo ou sinal rodado coa insignia do le\u00f3n incorporada. Esta roda de orixe pontificia fora introducida en Galicia, por primeira vez na Pen\u00ednsula Ib\u00e9rica, polo arcebispo compostel\u00e1n Diego Xelm\u00edrez hab\u00eda m\u00e1is de 40 anos. O seu uso estend\u00e9rase, al\u00e9n de aos seus sucesores, a outros bispos e nobres do reino. Un destes nobres foi Fernando P\u00e9rez de Traba, conde de Galicia, quen fora o propio aio do monarca. Deste xeito, Fernando II introduciu a roda e orixinou un novo tipo de documento real que \u00e9 denominado privilexio rodado. O emprego do sinal rodado foi continuo durante os reinados de Fernando II e Afonso VIII, non as\u00ed o seu tama\u00f1o e dese\u00f1o, que foron variando co tempo. A roda de Fernando, por exemplo, comezou cunhas dimensi\u00f3ns duns 70 mm, aumentou at\u00e9 uns 150\u2013160\u00a0mm no seu apoxeo \u2015contra 1165\u2015 e finalmente diminu\u00edu, a\u00ednda que superando adoito os 100\u00a0mm. Canto ao dese\u00f1o, o desco\u00f1ecemento do aspecto do le\u00f3n por parte da xente da \u00e9poca fixo que a figura tivese unha gran cantidade de formas e estivese inspirada en gatos, cans ou cabalos. A postura do le\u00f3n tam\u00e9n variou, a\u00ednda que normalmente tivo unha actitude pasante \u2015isto \u00e9, en andamento e cunha pata dianteira levantada\u2015, \u00e1s veces virando a cabeza para ollar cara a tras. No reino, a roda foi exclusivamente empregada polo rei desde arredor de 1175, xa que os bispos deixaron de a usar e na nobreza s\u00f3 se manifesta unha en 1176 de Fernando Ponce de Cabreira (fillo de Ponce de Cabreira e de Mar\u00eda Fern\u00e1ndez, filla de Fernando P\u00e9rez de Traba).\nO emblema do le\u00f3n seguiu, como se dixo, a ser incorporado nas moedas, e Fernando II inclu\u00eduno tam\u00e9n na nova moeda de ouro de gran prestixio: o marabed\u00ed. Con Afonso VIII a moeda continuou a ter un dese\u00f1o moi semellante. Noutra das moedas salient\u00e1beis figuraron dous le\u00f3ns unidos polo tronco, dun xeito an\u00e1logo \u00e1 aguia bic\u00e9fala, o que se suma ao paralelismo existente entre os que son os dous animais her\u00e1ldicos por antonomasia.\nDesde 1170 a insignia do le\u00f3n seguiu a ga\u00f1ar importancia e a chegar a novos soportes reais, pois comezou a aparecer nos selos de cera. Mentres no anverso de tipo ecuestre era representado o rei con espada e sen escudo, no reverso o le\u00f3n posu\u00eda un dese\u00f1o semellante ao dos sinais rodados e \u00e9 posible que o campo circular da roda evocase o traspase ao campo circular do selo. Fernando adiantouse aos seus coevos m\u00e1is pr\u00f3ximos ao introducir o seu emblema no selo, xa que Afonso de Castela non o far\u00eda at\u00e9 1175 e Sancho de Portugal tardar\u00eda a\u00ednda m\u00e1is, at\u00e9 1189.\nA manifestaci\u00f3n her\u00e1ldica m\u00e1is importante do reinado de Fernando II d\u00e1se na s\u00faa correspondente representaci\u00f3n do \"Tombo A\", iluminada a p\u00e1xina enteira e datada entre 1175 e 1180. \u00c9 posible que esta ilustraci\u00f3n se realizase inspir\u00e1ndose no selo real de cera, traspasando e desenvolvendo as d\u00faas caras sixilares. Na parte superior repres\u00e9ntase a efixie escuestre do monarca, o cal aparece portando, al\u00e9n dunha lanza, un escudo de ouro no cal figura un le\u00f3n rampante tam\u00e9n de ouro. Esta mesma cor era a insinuada no Poema de Almer\u00eda para as armas de seu pai Afonso VII. Na parte inferior, totalmente paralelo \u00e1 miniatura ecuestre, repres\u00e9ntase o emblema real xa claramente her\u00e1ldico. Deste xeito, o le\u00f3n, que aparece aqu\u00ed en posici\u00f3n saltante, est\u00e1 pintado dunha cor morada escura que se poder\u00eda corresponder co p\u00farpura. Pola contra, a\u00ednda aparece en \u00abcampo aberto\u00bb \u2015sen encadrar\u2015 e sen cor de fondo ningunha. L\u00e9mbranos o seu simbolismo unha inscrici\u00f3n encarnada que se pode ler xusto enriba: \"Leo Fortis\".\nOutra miniatura ecuestre de Fernando II coa figura do le\u00f3n exist\u00eda no perdido \"Tombo Encarnado\", tam\u00e9n da catedral compostel\u00e1. Segundo a descrici\u00f3n da \u00fanica copia co\u00f1ecida realizada no s\u00e9culo XVI, o rei era representado \u00abdacabalo cunha lanza e un peto en que ti\u00f1a pintado un le\u00f3n\u00bb. Este \u00abpeto\u00bb poder\u00edase interpretar literalmente, isto \u00e9, unha peza defensiva do peito. Por\u00e9n, tam\u00e9n \u00e9 posible que, por mor do desco\u00f1ecemento do copista, este fixese en realidade referencia ao escudo. Outra posibilidade \u00e9 que aludise \u00e1s galdrapas do cabalo. Mentres uns autores atrib\u00faen \u00e1 miniatura unha data posterior \u00e1 do \"Tombo A\", en finais do s\u00e9culo XII ou principios do XIII, outros consideran que se poder\u00eda datar entre 1160 e 1165.\nTrala morte de Fernando II, e tal como se mencionou anteriormente, Afonso VIII seguiu a empregar o sinal rodado durante todo o seu reinado. No entanto, a\u00ednda que a roda mantivo as s\u00faas principais caracter\u00edsticas, tam\u00e9n sofreu unha serie de variaci\u00f3ns arbitrarias no dese\u00f1o, as\u00ed como unha certa perda de interese na execuci\u00f3n. Deste xeito, p\u00f3dense ver desde rodas coas palabras ordenadas anomalamente ou escritas en direcci\u00f3n contraria, at\u00e9 rodas sen lenda ningunha, mais sobre todo un bo n\u00famero de privilexios sen o propio sinal rodado, malia si se lles deixar o espazo correspondente dispo\u00f1ible. A\u00ednda que isto se deu xeralmente e durante todo o reinado, cara aos anos finais tam\u00e9n se produciu unha revitalizaci\u00f3n do sinal rodado, cando mesmo chegan a existir documentos con d\u00faas rodas. Non \u00e9 posible, por conseguinte, definir unhas etapas de evoluci\u00f3n claras. Con todo, c\u00f3mpre sinalar que desde 1216 aparecen rodas cuns le\u00f3ns claramente inspirados no da ilustraci\u00f3n de Afonso VIII do \"Tombo A\". Mais al\u00e9n de todo isto, con Afonso VIII houbo d\u00faas importantes innovaci\u00f3ns. A primeira fixo que o le\u00f3n adquirise un maior protagonismo e consistiu no sinal non-rodado, isto \u00e9, o sinal formado unicamente polo le\u00f3n, sen a roda en si. Xa que logo, os documentos no canto de privilexios rodados son denominados privilexios asinados. O novo sinal empregouse xa desde o principio do reinado, desde polo menos o ano 1189, e conviviu co sinal rodado, sobre o cal mesmo chegou a predominar. Na nobreza, o uso deste tipo de sinal manif\u00e9stase de novo nun documento de Fernando Ponce de Cabreira cara ao final da s\u00faa vida, contra 1200. A segunda innovaci\u00f3n produciuse ao final do reinado e consistiu no emprego de cor para o sinal rexio. Nun privilexio de 1229, no cal Afonso VIII confirma outro do seu av\u00f3 Afonso VII, docum\u00e9ntase o primeiro \u2015e \u00fanico\u2015 sinal non-rodado corado. Aqu\u00ed novamente o le\u00f3n aparece pintado da cor real por antonomasia: a cor de ouro. En opini\u00f3n dalg\u00fan autor, este \u00e9 \u00abo exemplar de le\u00f3n m\u00e1is espl\u00e9ndido de toda a diplom\u00e1tica leonesa. Magnificamente debuxado, grandioso e ergueito o seu corpo de ouro, transmite poder e fereza coas s\u00faas fortes poutas e mais coa lingua, as enxivas e os ollos sangu\u00edneos\u00bb.\nAfonso VIII tam\u00e9n continuou a empregar o selo de cera. Cun dese\u00f1o semellante ao de seu pai, al\u00e9n do le\u00f3n pasante no reverso como emblema her\u00e1ldico, no anverso de tipo ecuestre p\u00f3dense apreciar dous le\u00f3ns rampantes nas galdrapas do cabalo. Ademais, co obxectivo de procurar non tanto unha maior solemnidade sen\u00f3n sobre todo unha maior perpetuidade, incorporouse o selo de chumbo, que coexistiu co de cera. O le\u00f3n pasante dos selos pl\u00fambeos, que se conservan en varios privilexios dos mosteiros de Celanova e Mel\u00f3n dos anos 1226 e 1228, ten grandes semellanzas cos le\u00f3ns dos sinais rodados compostel\u00e1ns de 1193 e 1204, polo que o selo poder\u00eda ser anterior aos documentos mon\u00e1sticos conservados.\nCoa representaci\u00f3n de Afonso VIII do \"Tombo A\", datada entre 1208 e 1216, conf\u00edrmase o estado totalmente avanzado do desenvolvemento her\u00e1ldico das armas reais nesa altura. A ilustraci\u00f3n pos\u00fae ademais unha configuraci\u00f3n id\u00e9ntica \u00e1 de Fernando II, o que permite apreciar a evoluci\u00f3n ocorrida no per\u00edodo. Deste xeito, tanto o le\u00f3n do escudo como o le\u00f3n do emblema aparecen coa cor que ha perdurar no futuro: p\u00farpura. Al\u00e9n disto, o escudo co le\u00f3n rampante ten un campo xa de cor branca, mentres o mesmo le\u00f3n en posici\u00f3n saltante do emblema, o que influ\u00edu nos sinais rodados, am\u00f3sase encadrado. Adicionalmente, os dous arz\u00f3ns da sela pos\u00faen cadanseu le\u00f3n pasante, ambos tam\u00e9n de cor p\u00farpura sobre fondo branco.\nNa \u00e9poca de Afonso VIII as armas reais adquiriron tam\u00e9n o car\u00e1cter de armas familiares e pasaron a ser herdadas non s\u00f3 polo sucesor do trono, sen\u00f3n por t\u00f3dolos fillos, tanto lex\u00edtimos como ilex\u00edtimos. Dous exemplos co\u00f1ecidos son os de Afonso, se\u00f1or consorte de Molina \u2015lex\u00edtimo\u2015 e de Marti\u00f1o Afonso \u2015ilex\u00edtimo\u2015, que empregaron no escudo o le\u00f3n combinado coas armas maternas. Ademais, Berengaria de Castela, esposa de Afonso VIII entre 1197 e 1204, fixo uso dun selo de cera co le\u00f3n nunha cara e unha efixie dela na outra. Mais tam\u00e9n, como exra\u00ed\u00f1a consorte de Galicia e Le\u00f3n e rexente de Castela e Toledo, entre 1214 e 1217, aparece empregando nun contrato en Burgos do ano 1215 un selo c\u00e9reo co le\u00f3n galego-leon\u00e9s en posici\u00f3n rampante no anverso e o emblema castelo-toledano, o castelo, no reverso. Outro caso especial foi o do futuro Fernando III, fillo de Afonso VIII e Berengaria. En 1214 morr\u00eda Fernando Afonso, herdeiro do trono galego-leon\u00e9s, e en 1217 sub\u00eda ao trono castelo-toledano o futuro Fernando III, medio irm\u00e1n do anterior. Polo menos desde 1225, Fernando empregou nos seus selos de chumbo, como rei de Castela e Toledo e pretendente do trono de Galicia e Le\u00f3n, un escudo co le\u00f3n en posici\u00f3n rampante no anverso de tipo ecuestre (), as\u00ed como dous pequenos le\u00f3ns tam\u00e9n rampantes a cada lado do castelo no reverso de tipo her\u00e1ldico. Curiosamente, quen incorporou tam\u00e9n dous pequenos le\u00f3ns ao seu emblema foi o rei Sancho VII de Navarra, probabelmente como representaci\u00f3n da s\u00faa li\u00f1axe materna, a trav\u00e9s da cal era neto de Afonso VII o Emperador. As\u00ed, no reverso do seu \u00faltimo selo de cera co\u00f1ecido, que data de 1225, polo que talvez estivese inspirado no selo pl\u00fambeo de Fernando, ocupa o campo a gran aguia das s\u00faas armas xunto cun min\u00fasculo le\u00f3n embaixo de cada pouta; con todo, ningunha das d\u00faas figuras emblem\u00e1ticas tivo continuidade na her\u00e1ldica real navarra.\nEn 1230, coa morte de Afonso VIII e a usurpaci\u00f3n do trono \u00e1s s\u00faas medias irm\u00e1s Sancha II e Aldonza, Fernando tornouse en rei tam\u00e9n de Galicia e Le\u00f3n, produc\u00edndose as\u00ed unha uni\u00f3n din\u00e1stica das d\u00faas coroas. Xa que logo, Fernando III (1230-1252) salientou a s\u00faa titulaci\u00f3n, pasando a se intitular sempre como rei de Castela-Toledo e de Galicia-Le\u00f3n en t\u00f3dolos seus soportes reais: documentaci\u00f3n, sinais rodados, selos de cera e selos de chumbo. Para a reprentaci\u00f3n de \u00e1mbalas coroas inventou o cuartelado her\u00e1ldico \u2015que tivo un grande \u00e9xito en Europa\u2015 mediante a combinaci\u00f3n do castelo e do le\u00f3n, mais dando preferencia ao castelo. Deste xeito, aparecen as armas castelo-toledanas nos cuarteis primeiro e cuarto, mentres as galego-leonesas nos cuarteis segundo e terceiro. O novo cuartelado foi empregado, por exemplo, no selo de cera, onde ocupou o escudo da s\u00faa efixie ecuestre do anverso, as\u00ed como todo o campo do reverso. A\u00ednda que foi a soluci\u00f3n que finalmente triunfou co paso do tempo, non foi a \u00fanica que houbo. As\u00ed pois, nos selos de chumbo as armas de cada coroa enchen cadanseu campo sixilar: o castelo o do anverso e o le\u00f3n \u2015aqu\u00ed pasante\u2015 o do reverso. Este modelo \u00e9 denominado \u00abbinacional\u00bb. Dun xeito semellante, na miniatura de Fernando III do \"Tombo A\", realizada contra 1255, as armas aparecen separadas, en cadanseu lado da efixie sedente do rei, isto \u00e9, na s\u00faa dereita as de Castela e Toledo e na s\u00faa esquerda as de Galicia e Le\u00f3n. O le\u00f3n manif\u00e9stase sen encadrar, en posici\u00f3n rampante e de cor p\u00farpura. Por outra banda, Fernando non cu\u00f1ou nova moeda e nas rodas seguiu a empregar a cruz de Castela, malia o \"Tombo de Caaveiro\" (s\u00e9culo XIII) lle atribu\u00edr algunha co cuartelado ou coas armas combinadas.\nEp\u00edlogo.\nA uni\u00f3n persoal das coroas, e a creaci\u00f3n do cuartelado, non propiciou que os reinos de Galicia e Le\u00f3n deixasen de compartir as armas propias dos seus antigos reis; ao contrario, o feito de as cortes galego-leonesas seguiren a se celebrar separadamente e tanto Galicia como Le\u00f3n seguiren a ter o seu correspondente meiri\u00f1o mor fixo que se reforzase a identificaci\u00f3n coas vellas armas. Deste xeito, s\u00e1bese polo perdido \"Tombo de Mondo\u00f1edo\" que en 1261 o selo do meiri\u00f1o mor de Galicia levaba o le\u00f3n her\u00e1ldico: \u00abet no sello andava o imagen de leon et as letras do sello dizian seu nome\u00bb. Por\u00e9n, tam\u00e9n ocorreu que co paso do tempo o le\u00f3n foi perdendo o seu primitivo significado simb\u00f3lico e adquirindo o falante, para as\u00ed terminar sendo asociado unicamente a Le\u00f3n. As\u00ed e todo, o emblema leonino estivo vencellado a Galicia polo menos at\u00e9 finais do s\u00e9culo XIII, cando se constitu\u00edron as irmandades de Galicia-Le\u00f3n en senllos 1282 e 1295. Os selos destas d\u00faas irmandades concell\u00edas ti\u00f1an unha configuraci\u00f3n totalmente an\u00e1loga \u00e1 dos selos reais, e amosaban no anverso de tipo her\u00e1ldico o le\u00f3n, mentres no reverso de tipo ecuestre o ap\u00f3stolo Santiago, padroeiro tam\u00e9n de \u00e1mbolos reinos. O vencello a\u00ednda permaneceu at\u00e9 principios do s\u00e9culo XIV como unha cabeza de le\u00f3n no selo notarial do concello de Melide. Este selo, empregado tam\u00e9n por outros cargos concell\u00edos leoneses no per\u00edodo final do s\u00e9culo XIII, era empregado polo notario xurado melidao Pedro Dom\u00ednguez desde polo menos 1264.\nA partir do s\u00e9culo XIII non \u00e9 raro que en Galicia \u2015e en Le\u00f3n\u2015 os cuarteis do escudo da xa predominante coroa de Castela aparezan intercambiados, dando preferencia ao le\u00f3n, tal como se pode ver, por exemplo, no sartego situado no Pante\u00f3n Real da catedral de Compostela e pertencente \u00e1 ra\u00ed\u00f1a consorte Xoana de Castro (finada no ano 1374), nunha das fachadas da mesma catedral, no tam\u00e9n compostel\u00e1n colexio de San Xerome (s\u00e9culo XVII), no colexio da Nosa Se\u00f1ora da Antiga en Monforte de Lemos, na casa consistorial de Lugo (s\u00e9culo XVIII) ou, moito m\u00e1is recentemente, na igrexa do Pilar-San Fernando do barrio ferrol\u00e1n de Recimil (anos 40). Igualmente, no estranxeiro esta disposici\u00f3n manif\u00e9stase na bandeira que acompa\u00f1a a Galicia no globo terrestre m\u00e1is antigo que se conserva, o Erdapfel de Martin Behaim (1492), as\u00ed como nalgunhas das bandeiras que amosan as localidades galegas representadas nos debuxos do \"Livro das Fortalezas\" de Duarte de Armas (1509-1510), tales como Tui e Rand\u00edn. Pola s\u00faa banda, Caspar Vopel no seu mapa de Europa editado postumamente en 1566 adscribe a Galicia tanto o le\u00f3n en solitario como o c\u00e1liz.\nFinalmente, c\u00f3mpre salientar que as armas do le\u00f3n foron relacionadas con Raimundo de Borgo\u00f1a, conde de Galicia e pai de Afonso VII, en diferentes obras, talvez polo seu casamento con Urraca, primox\u00e9nita de Afonso VI, dar orixe \u00e1 dinast\u00eda de Borgo\u00f1a. Destaca pola s\u00faa antig\u00fcidade o \"Liber additamentorum\" de Mateu de Par\u00eds, realizado contra 1250, onde o autor explica que o escudo cuartelado de Fernando III \u00e9 \u00abmoderno mais non paterno\u00bb e que \u00abseu pai \u2015Afonso VIII\u2015 portaba un escudo tal coma o conde Raimundo\u00bb (\"moderni sed non patris, pater enim portavit scutum tale quale comes Provincie Reimundus\"). Xa no s\u00e9culo XVII, Jean-Jacques Chifflet no seu \"Vindiciae hispanicae\" atrib\u00fae a escolla da cor \"molochinum\" (malva) ao conde borgo\u00f1\u00f3n.\nTam\u00e9n c\u00f3mpre advertir que \u00e9 habitual non ter en conta o le\u00f3n como armas do reino de Galicia por considerar que Galicia estaba integrada no reino de Le\u00f3n, feito que \u00e9 totalmente discutido por diferentes historiadores. Non se pode entender, por exemplo, o predominio da lingua galega en toda a extensi\u00f3n da coroa galego-leonesa, e mesmo al\u00e9n dos seus l\u00edmites, sen a preeminencia dun reino galego. De feito, no propio Poema de Almer\u00eda out\u00f3rgase a primac\u00eda ao reino de Galicia. A invenci\u00f3n do reino de Asturias, primeiro, e do reino de Le\u00f3n, despois, por parte da historiograf\u00eda espa\u00f1ola leva os historiadores da arte e das ciencias auxiliares da historia a encaixar os seus obxectos de estudo nun espazo pol\u00edtico e territorial ficticio.\nOrixe anglonormanda do c\u00e1liz (s\u00e9culo XIII).\nParalelamente ao proceso de desenvolvemento e consolidaci\u00f3n dos emblemas reais europeos, nac\u00edan na segunda metade do s\u00e9culo XIII as primeiras compilaci\u00f3ns dos mesmos, os armoriais, onde aparec\u00eda unha relaci\u00f3n de reinos e das respectivas armas empregadas. No caso de Galicia, a antig\u00fcidade e proxecci\u00f3n da que durante s\u00e9culos gozou o reino e os seus reis, levou a que a s\u00faa representaci\u00f3n her\u00e1ldica fixese aparici\u00f3n en certos armoriais temper\u00e1ns; non obstante, a inexistencia dunhas armas exclusivas galegas nesa altura orixinou un baleiro que os heraldistas salvaron mediante a identificaci\u00f3n simb\u00f3lica coa fon\u00e9tica, isto \u00e9, atribu\u00edndolle unhas armas falantes.\nXa que logo, as actuais armas de Galicia naceron no estranxeiro, nesa segunda metade ou \u00faltimo terzo do s\u00e9culo XIII. O documento co\u00f1ecido m\u00e1is antigo no que se representa o escudo do ent\u00f3n reino de Galicia \u00e9 o armorial ingl\u00e9s \"Segar's Roll\", realizado cara ao ano 1282. Este armorial, que recibe o nome do seu \u00faltimo propietario, era un aut\u00e9ntico rolo de armas (\"roll of arms\") cuxo pergami\u00f1o med\u00eda uns 2,97 m de longo e 15\u00a0cm de largo. A\u00ednda que o orixinal desaparecera xa a mediados do s\u00e9culo XVII, del fix\u00e9ronse unhas catro ou cinco copias, algunha delas en facs\u00edmile. A m\u00e1is fiel e temper\u00e1 copia facsimilar, realizada contra 1600, cons\u00e9rvase na que \u00e9 a m\u00e1xima autoridade her\u00e1ldica de Inglaterra, o College of Arms. Nela p\u00f3dese apreciar, xunto a outros escudos de monarqu\u00edas europeas, a representaci\u00f3n her\u00e1ldica galega con tres c\u00e1lices de ouro sobre un campo de azur. Tr\u00e1tase dun escudo de car\u00e1cter falante, pois indubidablemente o autor do Segar atribu\u00edu ao \"rey de Galyce\" o s\u00edmbolo do c\u00e1liz debido \u00e1 proximidade fon\u00e9tica existente na lingua anglonormanda entre \u00abGalice\u00bb (Galicia) e \u00abcalice\u00bb (c\u00e1liz). Ademais, a palabra \u00abcalice\u00bb far\u00eda referencia a simples copas, as cales eran daquela comunmente empregadas pola nobreza, de xeito que ser\u00eda un escudo sen significaci\u00f3n relixiosa ningunha. A aparici\u00f3n de tres c\u00e1lices iguais foi por unha cuesti\u00f3n de dese\u00f1o, xa que, de acordo coas regras da her\u00e1ldica, deb\u00edase \u2015e d\u00e9bese\u2015 encher o campo do escudo. Con esta disposici\u00f3n, que era habitual, as figuras adapt\u00e1banse axeitadamente \u00e1 forma triangular dos escudos que se empregaban no espazo anglofranc\u00e9s. Con todo, alg\u00fans autores consideran que posiblemente existise unha versi\u00f3n orixinaria do escudo que posuir\u00eda un \u00fanico c\u00e1liz.\nPrecisamente, moi pr\u00f3ximo no tempo, o denominado armorial do heraldo Vermandois (\"Armorial du H\u00e9raut Vermandois\"), que \u00e9 datado aproximadamente entre os anos 1285 e 1300, si atrib\u00fae ao rei de Galicia un \u00fanico c\u00e1liz ou copa, o que confire ao escudo unha maior forza simb\u00f3lica. Escrito en picardo, non \u00e9 un armorial iluminado, sen\u00f3n brasonado, isto \u00e9, un armorial onde aparecen as descrici\u00f3ns her\u00e1ldicas das armas. Neste caso, o \u00fanico c\u00e1liz \u00e9 cuberto e igualmente sobre campo de azur:\nPardo de Guevara, quen non ten co\u00f1ecemento de continuidade ningunha da f\u00f3rmula orixinal dos tres c\u00e1lices, acerta ao supor que si a houbo. Efectivamente, docum\u00e9ntase de novo en Inglaterra, algo m\u00e1is dun s\u00e9culo despois, no \"Sherborne Missal\". Este misal, outrora co\u00f1ecido coma \"Alnwick Missal\", est\u00e1 datado entre 1399 e 1407 e \u00e9 considerado unha obra mestra do estilo g\u00f3tico internacional. \u00c9 probable que sobrevivise \u00e1 Reforma por mor das s\u00faas espectaculares miniaturas. Chegou a pasar por Francia, mais acabou regresando a territorio ingl\u00e9s, onde actualmente se conserva, na Biblioteca Brit\u00e1nica. Talvez relacionado co \"Segar's Roll\", pos\u00fae unha serie de escudos de armas ao longo de todo o manuscrito pertencentes a diferentes grupos de personaxes, reis entre outros. O escudo galego manif\u00e9stase na p\u00e1xina 107 cunha configuraci\u00f3n id\u00e9ntica \u00e1 do Segar: tres c\u00e1lices ou copas de ouro sobre campo de azur.\nAtribuci\u00f3ns paralelas: os paus, a luva e a torre.\nSe ben o c\u00e1liz foi as primeiras armas atribu\u00eddas a Galicia e as que acabaron triunfando sen dificultade, non foron as \u00fanicas asignadas polos armoriais:\nPrimeiras representaci\u00f3ns cun \u00fanico c\u00e1liz (s\u00e9culo XV).\nAs primeiras representaci\u00f3ns co\u00f1ecidas das armas de Galicia cun \u00fanico c\u00e1liz son relativamente serodias con respecto \u00e1s primeiras atribuci\u00f3ns e docum\u00e9ntanse un pouco antes da metade do s\u00e9culo XV. \u00c9 posible que a m\u00e1is antiga sexa a que aparece no armorial dunha das versi\u00f3ns do tratado de her\u00e1ldica franc\u00e9s denominado \"Egerton Tract\" (Egerton MS 3030). Este c\u00f3dice de orixe anglo-franco-borgo\u00f1oa, que viaxou desde o norte de Francia a Inglaterra e posteriormente aos Pa\u00edses Baixos, e que se conserva na Biblioteca Brit\u00e1nica, est\u00e1 conformado, en realidade, por unha colecci\u00f3n de varios pequenos armoriais realizados en diferentes \u00e9pocas. \u00c9 no primeiro, o m\u00e1is antigo e orixinal, datado contra os anos 1436-1437, na secci\u00f3n intitulada \u00abNomes e armas dos reis cristi\u00e1ns\u00bb onde fai aparici\u00f3n o escudo de Galicia. Am\u00f3sase timbrado con coroa aberta, mentres o c\u00e1liz de ouro cuberto enche o m\u00e1ximo posible o campo de azur. Enriba da composici\u00f3n unha \u00fanica palabra: \"Galice\".\nOutros testemu\u00f1os de importancia reprod\u00facense noutros dous armoriais europeos: o armorial \"Lyncenich\" de Flandres, conservado na Biblioteca Real de Bruxelas, e o armorial \"Bergshammar\", composto en G\u00fceldres ou talvez en Brabante e conservado nos arquivos nacionais de Estocolmo. O \"Lyncenich\", co\u00f1ecido anteriormente de xeito errado coma \"Gymnich\", foi realizado no intervalo entre os anos 1440 e 1442. O escudo galego pres\u00e9ntase coroado e de azur, cun c\u00e1liz cuberto piriforme e rematado en cruz. C\u00f3mpre salientar que este armorial, ao contrario dos outros todos, atrib\u00fae as armas \u00e1 ra\u00ed\u00f1a de Galicia (\"dronincrike van Galissien\"). O \"Bergshammar\", pola s\u00faa banda, foi primeiramente datado en 1436-1450 e m\u00e1is recentemente precisouse a dataci\u00f3n entre 1449 e 1456. Unha das fontes principais para a s\u00faa compilaci\u00f3n foi o propio \"Lyncenich\". O escudo galego, que aparece d\u00faas veces no armorial, pos\u00fae igualmente en campo de azur un c\u00e1liz cuberto con remate cruc\u00edfero e, ademais, est\u00e1 timbrado cun helmo con outro c\u00e1liz como cimeira. O primeiro ten escrito enriba \"Galiscien\" (Galicia), mentres o segundo \"coninc van Galissien\" (rei de Galicia).\nNesta altura o escudo continuaba a manter o seu significado falante, pois a ecuaci\u00f3n fon\u00e9tica \"Galice\"-\"Calice\" a\u00ednda segu\u00eda plenamente vixente.\nOs trevos nos armoriais franceses.\nDurante a segunda metade do s\u00e9culo XV as armas do reino de Galicia tiveron certa difusi\u00f3n a trav\u00e9s de diferentes armoriais franceses. Mais a salientable novidade foi que o c\u00e1liz era acompa\u00f1ado con trevos, quer en n\u00famero de catro, quer en campo sementado, o cal, dada a forma vertical do c\u00e1liz, permit\u00eda encher o campo m\u00e1is axeitadamente. Outra innovaci\u00f3n foi a aparici\u00f3n do campo de goles para o c\u00e1liz.\nNa d\u00e9cada de 1460, unha das copias m\u00e1is fieis de \"Le livre du Coeur d'amour \u00e9pris\" describe as armas galegas \u00abde goles con copas de ouro e o campo sementado con trevos tam\u00e9n de ouro\u00bb. Este manuscrito escrito en 1457 por Renato de Anjou, quen foi rei de N\u00e1poles (1435-1442) e rei en Catalu\u00f1a (1466-1472), \u00e9 unha novela aleg\u00f3rica que incl\u00fae un pequeno armorial sobre 29 personaxes \u201516 heroes antigos, lendarios ou imaxinarios, e 13 persoeiros coevos do autor\u2015, un dos cales \u00e9 Ponto, o protagonista da \"Historia do nobre Ponto, que foi rei de Galiza e de Breta\u00f1a\", relato franc\u00e9s datado entre 1390 e 1425 aproximadamente. Ao tratar este personaxe \u00e9 cando se fai a referida descrici\u00f3n, cont\u00e1ndose que o seu escudo vai sobre as armas de Galicia. As d\u00faas miniaturas que representan a composici\u00f3n en cuesti\u00f3n, elaboradas posteriormente, contra 1480/5, amosan nun estandarte o escudo do heroe sobre fondo encarnado e arrodeado de oito copas ou c\u00e1lices descubertos xunto con outros tantos trevos.\nOs escudos galegos representados, no entanto, comp\u00f3\u00f1ense todos, ag\u00e1s un, dun \u00fanico c\u00e1liz de ouro cuberto sobre campo de azur. O primeiro co campo sementado de trevos, de ouro, figura coroado no armorial anexo \u00e1 obra \"Le Jouvencel\" de Jean V de Bueil. Mentres no manuscrito rel\u00e1tase de xeito autobiogr\u00e1fico a guerra dos Cen Anos, no armorial manif\u00e9stanse as armas de diferentes reinos do mundo, as\u00ed como da nobreza francesa. Datado contra 1470, amosa a seguinte lenda: \"Le roy de Galice\".\nOs escudos con catro trevos, de prata, aparecen nos armoriais de Andr\u00e9 de Rineck, Nancy e Coislin-S\u00e9guier. Os c\u00f3dices non son copias entre eles, sen\u00f3n que pertencer\u00edan a un mesmo grupo derivado dun armorial orixinal anterior. O m\u00e1is antigo \u00e9 o de Rineck, datado en 1473 e composto en Metz, mentres os outros dous ser\u00edan do mesmo s\u00e9culo. Destaca no de Rineck o helmo coroado e con c\u00e1liz piriforme de cimeira. Exist\u00eda a\u00ednda outro armorial derivado, do que se ten co\u00f1ecemento grazas a unha copia brasonada e parcial realizada no s\u00e9culo XVII e chamada armorial do duque de Savelli (\"Armorial du duc de Savelli\"), onde as armas de Galicia tam\u00e9n eran representadas. Na copia, malia o escudo non chegar a ser brasonado, menci\u00f3nase como \"Galicien\". O n\u00famero concreto de catro, trevos neste caso, cruces posteriormente, \u00e9 moi raro e s\u00f3 se co\u00f1ece un mapa de Europa de Caspar Vopel editado postumamente en 1566 e unha referencia a \u00abcatro estrelas\u00bb mencionada por Baltasar Porre\u00f1o no seu \"Nobiliario del Reyno de Galicia\" de arredor do ano 1572. Nesta \u00faltima obra o autor precisa que \u00aboutros pintan a custodia de ouro en campo azul con s\u00f3 catro estrelas, e a custodia en forma de vaso coa s\u00faa cuberta\u00bb.\nNo armorial de Jean Faucquet recup\u00e9rase o primitivo c\u00e1liz descuberto ou copa, coa particularidade do campo sementado de trevos ser pintado de goles. A s\u00faa execuci\u00f3n lembra fortemente as armas da obra de Renato de Anjou. Como se ver\u00e1, non foi talvez o primeiro libro de armas que designou esta cor para o campo, mais si un dos poucos f\u00f3ra da Pen\u00ednsula Ib\u00e9rica. O armorial, al\u00e9n da representaci\u00f3n her\u00e1ldica, tam\u00e9n brasona o escudo:\nRepresentaci\u00f3ns renacentistas (s\u00e9culo XVI).\nSe foi na Europa g\u00f3tica cando a representaci\u00f3n her\u00e1ldica do reino de Galicia se espallou a trav\u00e9s de diferentes armoriais, foi no Renacemento (s\u00e9culo XVI) cando esta adquiriu certa uniformidade. O xa preeminente c\u00e1liz de ouro cuberto sobre campo de azur atinxiu o total protagonismo con respecto \u00e1s anteriores f\u00f3rmulas, as\u00ed como un forte enraizamento europeo grazas \u00e1s, agora, moito m\u00e1is numerosas representaci\u00f3ns. No entanto, o xurdimento e desenvolvemento paralelo das cruces no campo do escudo fixo que o armorial de Martin Schrot do ano 1580 fose unha das \u00faltimas obras que representou o escudo sen elas.\nNesta \u00e9poca, o c\u00e1liz cuberto ou p\u00edxide caracterizouse por carecer dun remate cruc\u00edfero. Constit\u00fae unha excepci\u00f3n o escudo do armorial de Nicolas de Lutzelbourg, datado aproximadamente entre 1540 e 1547, pois pos\u00fae, al\u00e9n dun helmo con cimeira que lembra o do \"Bergshammar\", un c\u00e1liz cun dese\u00f1o moi similar ao do \"Lyncenich\", en \u00e1mbolos casos cunha sofisticaci\u00f3n superior \u00e1 dos anteriores. Por outra banda, c\u00f3mpre salientar o escudo de Galicia que se acha na r\u00faa Herzog-Friedrich, n.\u00ba 35, de Innsbruck (Tirol, Austria). Data de 1495/6 e forma parte dun elaborado dese\u00f1o her\u00e1ldico, feito en pintura mural, que decora a b\u00f3veda do p\u00f3rtico da antiga casa do maxistrado da cidade (\"Stadtrichter\") Walter Zeller o Vello, quen mandou a s\u00faa realizaci\u00f3n como homenaxe \u00f3 emperador Maximiliano I do Sacro Imperio Romano-Xerm\u00e1nico, o cal ti\u00f1a a localidade como a s\u00faa residencia preferida. A obra, que presenta un conxunto de escudos, lemas e emblemas m\u00e1is ou menos relacionados coa persoa do emperador, incl\u00fae outro escudo peninsular al\u00e9n do galego, isto \u00e9, o de Sevilla (\"Hispalis\"). O de Habsburgo pactara en xaneiro do propio 1495 dentro da Liga Santa o matrimonio do seu primox\u00e9nito Filipe coa filla dos Reis Cat\u00f3licos, Xoana, de xeito que se trata do primeiro testemu\u00f1o art\u00edstico da conexi\u00f3n austr\u00edaco-hispana que permitiu o dominio de Carlos V de Habsburgo sobre \u00e1mbolos imperios s\u00f3 unhas d\u00e9cadas despois. Tam\u00e9n c\u00f3mpre p\u00f3r de relevo que no \"Arco Triunfal de Maximiliano\u00a0I\", encargado precisamente por Maximiliano I e debuxado principalmente por Albrecht D\u00fcrer contra 1515, o escudo de Galicia e mailo de Austria son os \u00fanicos, dos 108 escudos pertencentes a reinos e territorios, que te\u00f1en o privilexio de levar a coroa imperial.\nA chegada \u00e1 Pen\u00ednsula Ib\u00e9rica.\nO escudo do reino de Galicia rex\u00edstrase por vez primeira na Pen\u00ednsula Ib\u00e9rica arredor do ano 1497 no libro de armar\u00eda de Diego Hern\u00e1ndez de Mendoza. Na obra, al\u00e9n de apareceren as armas de hist\u00f3ricas li\u00f1axes galegas, bras\u00f3nase e deb\u00faxase o escudo de Galicia. Este \u00e9 descrito como \u00abunha custodia de ouro en campo encarnado\u00bb e f\u00e1lase tam\u00e9n da hostia da custodia (\u00aba custodia [\u2026] ten en si a hostia consagrada\u00bb). Por\u00e9n, no debuxo repres\u00e9ntase un c\u00e1liz cuberto, cop\u00f3n ou p\u00edxide. Entender\u00edase, por tanto, que levar\u00eda a hostia oculta no interior. Este foi posiblemente o primeiro armorial que outorgou o campo de goles ao escudo galego. Tam\u00e9n o primeiro que conferiu \u00e1s armas un significado eucar\u00edstico no canto do falante. Na s\u00faa chegada \u00e1 pen\u00ednsula, o primitivo s\u00edmbolo falante s\u00f3 se debeu poder comprender relacion\u00e1ndoo co antigo privilexio eucar\u00edstico da catedral de Lugo. O armorial foi moi difundido e co\u00f1ecido, e tivo abondosas copias ao longo dos s\u00e9culos seguintes, nas cales a figura her\u00e1ldica xa se representou coma unha aut\u00e9ntica custodia.\nAs cruces no escudo.\nDesde o s\u00e9culo XVI, as armas do reino de Galicia sofreron unha serie de transformaci\u00f3ns; talvez a m\u00e1is importante fose a incorporaci\u00f3n dun n\u00famero inicialmente variable, e posteriormente estandarizado, de cruces no campo do escudo. Este ornamento, an\u00e1logo aos anteriores trevos, permit\u00eda igualmente completar os espazos baleiros do campo que o vertical c\u00e1liz deixaba. Con esta fin xa se empregaba nas armas inglesas desde o final do s\u00e9culo XIII o campo sementado de cruces. No escudo galego o n\u00famero de cruces variou inicialmente entre seis, sete, oito, dez e doce, pasando tam\u00e9n polo campo sementado. A s\u00faa forma variou entre as pateadas, recrucetadas, recrucetadas e fixadas, recortadas\u2026 A cor delas tam\u00e9n vacilou, aparecendo sobre todo de ouro, mais tam\u00e9n de prata e mesmo de goles. Dado o evidente simbolismo das cruces, axudou \u00e1 s\u00faa consolidaci\u00f3n a nova significaci\u00f3n relixiosa do c\u00e1liz. Como xa se dixo anteriormente, as representaci\u00f3ns her\u00e1ldicas con cruces e sen elas conviviron at\u00e9 arredor de 1580, cando o modelo cruc\u00edfero se impuxo definitivamente. No \u00faltimo terzo do s\u00e9culo XVI o n\u00famero de cruces ficou practicamente reducido a seis, mais sen se chegar \u00e1 desaparici\u00f3n do campo sementado.\n\u00c9 posible que a representaci\u00f3n con cruces m\u00e1is antiga co\u00f1ecida sexa a que aparece no armorial alem\u00e1n \"Hyghalmen\", tam\u00e9n co\u00f1ecido como \"High Almain Roll\". Conservado no College of Arms, non est\u00e1 datado de xeito uniforme na bibliograf\u00eda: 1447-1455 (Rodney Dennys), c. 1450 (Gwynn-Jones), c. 1485 ou c. 1520 (Emmanuel de Boos). So a inscrici\u00f3n \"Rex Galicie\" manif\u00e9stanse as armas galegas con dez cruces pateadas. O escudo, que pos\u00fae un c\u00e1liz de ouro cuberto, destaca tam\u00e9n polo seu campo de goles.\nUnha das primeiras representaci\u00f3ns en que cruces recrucetadas se engaden ao c\u00e1liz central \u2015igualmente en n\u00famero de dez\u2015 at\u00f3pase na lareira do pazo de Brugse Vrije ou Franc de Bruges (Bruxas), realizada en 1529 e onde se amosan talladas en madeira as armas dos reinos e territorios que posu\u00eda o emperador Carlos V de Habsburgo. Un dos m\u00e1is antigos escudos con seis cruces \u2015recortadas\u2015 aparece na \"Cosmographia\" de Sebastian M\u00fcnster, cuxa primeira edici\u00f3n \u00e9 do ano 1544. Esta obra foi a primeira descrici\u00f3n do mundo en alem\u00e1n e tivo unha gran repercusi\u00f3n en Europa, con m\u00e1is de d\u00faas ducias de edici\u00f3ns en 100 anos e numerosas traduci\u00f3ns a outras linguas. Tam\u00e9n en Flandres, na fachada do hotel Sint-Jorishof de Gante, cidade natal de Carlos V, \u00e1chase en pedra policromada outro co mesmo n\u00famero de cruces \u2015pateadas neste caso\u2015, o cal \u00e9 datable no s\u00e9culo XVI, m\u00e1is concretamente, antes de 1584. Pola s\u00faa banda, o sementado de cruces fixo aparici\u00f3n arredor da metade do s\u00e9culo. P\u00f3dense salientar, pola s\u00faa vistosidade, a l\u00e1mina do conxunto de gravados dos irm\u00e1ns Jean e Lucas Doetecum que representa as exequias de Carlos V celebradas en Bruxelas en 1558, e a composici\u00f3n her\u00e1ldica do armorial \"Le Blancq\" realizada cara a 1560. Na primeira obra os representantes do reino de Galicia am\u00f3sanse coas armas no estandarte e nas galdrapas do cabalo, mentres na segunda o escudo galego pos\u00fae at\u00e9 21 cruces no campo e est\u00e1 timbrado cun helmo de ouro coroado, cunha gran cruz recrucetada de cimeira e adornado con amplos lambrequ\u00edns de ouro e azur.\nPouco despois da metade do s\u00e9culo XVI, o escudo do reino de Galicia manif\u00e9stase coa disposici\u00f3n actual das sete cruces en dous mapas titulados \"Nova Descriptio Hispaniae\" de senllos autores flamengos. O primeiro de Hieronymus Cock foi gravado en Antuerpen, Flandres, no ano 1553; mentres o segundo de Thomas Geminus publicouse en Londres en 1555, sendo adicado a Filipe II e Mar\u00eda Tudor. \u00c1mbolos escudos son practicamente id\u00e9nticos e comp\u00f3\u00f1ense, al\u00e9n das sete cruces recortadas, dun c\u00e1liz cuberto que, igual c\u00f3s seus contempor\u00e1neos, non remata en cruz. Estes dous mapas, que se baseaban cartograficamente nun anterior de 1551 realizado polo cosm\u00f3grafo e dominico frei Vincenzo Paletino de Curzola, tiveron os seus propios derivados na cartograf\u00eda italiana. Xa que logo, o escudo galego aparece tam\u00e9n en dous mapas titulados \"Hispaniae Descriptio\", un de Vincenzo Luchini e outro de Dominicus Zenoi, publicados en Roma e Venecia nos anos 1559 e 1560 respectivamente; as\u00ed como noutro de Paulo di Forlani Veronese, tam\u00e9n publicado en Venecia en 1560. Os bras\u00f3ns destas cartas pos\u00faen iguais caracter\u00edsticas c\u00f3s dous anteriores de orixe flamenga, con excepci\u00f3n do de Forlani, que presenta unhas cruces de diferente tipo, isto \u00e9, con forma de flor de lis. As\u00ed e todo, esta f\u00f3rmula cruc\u00edfera semella que non tivo continuidade, de xeito que se ter\u00e1 que agardar at\u00e9 o s\u00e9culo XVIII para poder ver de novo o escudo de Galicia co n\u00famero actual de cruces.\nXa na obra \"Le blason des Armoiries\" de Hi\u00e9rosme de Bara (1581) bras\u00f3nase o escudo \u00abde azur, sementado de cruces de prata recrucetadas co p\u00e9 fixado, e unha copa ou c\u00e1liz cuberto de ouro\u00bb, mais precisando que \u00abalg\u00fans po\u00f1en soamente seis cruces recrucetadas e fixadas, tres a cada lado\u00bb. Pola s\u00faa banda, o \"Libro de blasones y escudos de armas\" de cara ao final do s\u00e9culo XVI brasona o escudo galego como \u00abcampo azul cun vaso de ouro e seis cruces de encarnado\u00bb malia non as representar na imaxe.\nA adopci\u00f3n no reino de Galicia.\nA\u00ednda que se deco\u00f1ece exactamente cando chegou ao reino de Galicia o escudo que en Europa lle era atribu\u00eddo, consid\u00e9rase que debeu ser na segunda metade do s\u00e9culo XV. Debeuno facer, ademais, antes da conformaci\u00f3n do libro de armar\u00eda de Diego Hern\u00e1ndez de Mendoza (c. 1497), pois, como se dixo, este armorial xa outorga ao c\u00e1liz un significado relixioso. A inmediata asociaci\u00f3n co antigo e famoso privilexio eucar\u00edstico da catedral de Lugo fixo seguramente que a adopci\u00f3n das armas fose moi r\u00e1pida. O primitivo significado falante foi, por conseguinte, axi\u00f1a esquecido e substitu\u00eddo polo relixioso. As\u00ed e todo, a chegada das armas non se puido producir nun \u00fanico momento, sen\u00f3n que tivo que ser en diferentes alturas e nas s\u00faas diferentes f\u00f3rmulas, o cal explicar\u00eda a aparici\u00f3n e convivencia inicial de varias das f\u00f3rmulas. Al\u00e9n disto, a asociacion eucar\u00edstica tam\u00e9n propiciou a transformaci\u00f3n dunhas formas noutras, especialmente tras o Concilio de Trento en 1545, cando desde a Igrexa cat\u00f3lica se procurou consolidar o culto cat\u00f3lico e sentar o seu dogma contra do protestantismo.\nAs primeiras representaci\u00f3ns her\u00e1ldicas de Galicia no territorio galego docum\u00e9ntanse contra o final da primeira metade do s\u00e9culo XVI. A m\u00e1is antiga cons\u00e9rvase no interior da casa do concello de Betanzos. Datable na d\u00e9cada de 1540 e procedente da antiga casa consistorial, est\u00e1 realizada en pedra policromada e forma conxunto coas armas imperiais de Carlos V e coas de Betanzos. Est\u00e1 composta por unha especie de cop\u00f3n cuberto ou p\u00edxide, de ouro e rematado en cruz, sobre campo de azur. A\u00ednda que o armorial de Diego Hern\u00e1ndez de Mendoza non representaba a hostia malia si a mencionar, agora, neste caso, a hostia \u00e9 marcada no centro da figura, confer\u00edndolle deste xeito o car\u00e1cter de \u00abcustodia\u00bb. Outro escudo cunha configuraci\u00f3n id\u00e9ntica \u00e1 do betanceiro aparece nunha Real Carta Executoria de Carlos V datada no ano 1552, a cal une o xulgado de Berganti\u00f1os ao correxemento da Coru\u00f1a. Este escudo ten, a maiores, a particularidade de posu\u00edr unha orla con oito cruces, ou m\u00e1is ben aspas. O autor do debuxo, Lope Romero, ou ben proced\u00eda da Coru\u00f1a, ou ben ti\u00f1a informaci\u00f3n de primeira man, pois o escudo da cidade, que tam\u00e9n figura \u2015as\u00ed como as armas imperiais\u2015, representa a Torre de H\u00e9rcules con t\u00f3dolos detalles desa \u00e9poca.\nDe antes de mediados do s\u00e9culo datan tam\u00e9n os escudos do reino cuxo n\u00famero de c\u00e1lices, cubertos, chegou at\u00e9 cinco, como \u00e9 o caso do que se atopaba na antiga Porta da Vila de Betanzos. A\u00ednda que este \u00e9 datado por alg\u00fans autores no \u00faltimo terzo do s\u00e9culo XV, para Alfredo Erias est\u00e1 claro que foi realizado en 1549 polo canteiro Juan de Berganti\u00f1os. Esculpido en pedra, fai conxunto coas armas reais da coroa e coas de Betanzos, conserv\u00e1ndose na fachada dun edificio pr\u00f3ximo \u00e1 localizaci\u00f3n orixinal, pois a que era a entrada principal da cidade foi derrubada no s\u00e9culo XIX. Unha inscrici\u00f3n xusto embaixo dos escudos, nas mesmas pezas p\u00e9treas, informa das s\u00faas respectivas correspondencias: \u00abAs [armas] do reino e da cidade\u00bb. Este excepcional n\u00famero de c\u00e1lices tam\u00e9n foi representado na Porta de Carlos V de Viveiro, mandada edificar en 1548. Aqu\u00ed, o escudo galego, que \u00e9 acompa\u00f1ado igualmente polos do rei e da cidade, pos\u00fae uns c\u00e1lices que son moi semellantes ao do armorial \"Lyncenich\", a\u00ednda que o central \u00e9 o \u00fanico que remata nunha gran cruz. A disposici\u00f3n en \"sotuer\" de cinco figuras debeuse empregar simplemente para se adaptar ao formato rectangular dos escudos usados no espazo peninsular, de igual xeito que se fac\u00eda, en n\u00famero de tres, nos escudos triangulares anglofranceses. No entanto, alg\u00fans autores interpretaron que simbolizaban as antigas cinco provincias galegas \u2015Santiago, Betanzos, Lugo, Mondo\u00f1edo e Ourense\u2015 ou mesmo as cinco dioceses.\nFoi precisamente nesta \u00e9poca tam\u00e9n cando xurdiu a f\u00f3rmula que perdurou at\u00e9 a actualidade, isto \u00e9, o c\u00e1liz descuberto e coa hostia visible. Quen primeiro nos d\u00e1 noticias sobre esta nova f\u00f3rmula \u00e9 o licenciado Molina en 1550 na s\u00faa \"Descripcion del Reyno de Galizia\". Deste xeito, na obra dise que o escudo \u00ab\u00e9 hostia e un c\u00e1liz\u00bb e que \u00abas armas deste reino de Galicia son un c\u00e1liz cunha hostia dentro\u00bb. Nesta metade de s\u00e9culo xa hai exemplos nos cales se representou o c\u00e1liz coa hostia, mais combinado co cuartelado real, unha modalidade que, como se ver\u00e1, foi bastante com\u00fan. A primeira representaci\u00f3n gr\u00e1fica co\u00f1ecida, soa no escudo, \u00e1chase labrada en pedra \u2015nun estado moi deteriorado\u2015 na antiga Porta do Embarcadoiro da Coru\u00f1a do ano 1595. Nesta porta, mal chamada de San Miguel, a diferenza das de Betanzos e Viveiro, o escudo de Galicia \u00e9 acompa\u00f1ado polo do gobernador-capit\u00e1n xeneral do reino, Diego das Mari\u00f1as, no canto de polo da cidade. Coa relectura eucar\u00edstica do c\u00e1liz, esta nova forma do s\u00edmbolo galego debeu xurdir para se axustar m\u00e1is axeitadamente \u00e1 visi\u00f3n desa \u00e9poca, dentro do contexto de propaganda das ideas cat\u00f3licas e contrarreformistas que se formou co concilio tridentino.\nPola s\u00faa banda, o c\u00e1liz cuberto coa hostia marcada proseguiu a s\u00faa evoluci\u00f3n formal; as\u00ed, as armas de Galicia p\u00f3dense ver, xa como unha verdadeira custodia, na bandeira \u2015ou estandarte\u2015 que \u00e9 atribu\u00edda tradicionalmente \u00e1 armada galega que loitou na batalla de Lepanto en 1571, habendo autores que consideran que tal estandarte simplemente pertencer\u00eda a alg\u00fan nobre galego que participou en dita batalla. Cons\u00e9rvase na Real Armar\u00eda de Madrid e \u00e9 de cor encarnada, orlado cunha franxa dourada e tam\u00e9n encarnada. No centro, o s\u00edmbolo her\u00e1ldico \u00e9 sostido por dous anxos. Do mesmo xeito, a custodia \u00e9 representada en pedra no escudo do reino realizado en 1578 que pertenceu \u00e1 antiga casa consistorial de Mondo\u00f1edo e que se conserva no Museo Provincial de Lugo. Neste caso fac\u00eda conxunto coas armas imperiais de Carlos V e coas do bispo de Mondo\u00f1edo. As\u00ed mesmo, conforme o libro de consistorio do concello da Coru\u00f1a, na data de 30 de abril de 1574, s\u00e1bese que a custodia \u2015\u00abque \u00e9 as armas do reino\u00bb\u2015 se pu\u00f1a xunto coas marcas da cidade nos pesos e medidas municipais.\nBaltasar Porre\u00f1o, al\u00e9n da precisi\u00f3n xa sinalada anteriormente, brasona no seu \"Nobiliario del Reyno de Galicia\", arredor de 1572, as armas do reino de Galicia tam\u00e9n como unha custodia, mais xa inclu\u00edndo as seis cruces: \u00abTen este reino por armas unha custodia de ouro en campo de sangue con seis estrelas aos lados coa figura do Sant\u00edsimo Sacramento\u00bb. Sen ter en conta a orla con oito aspas da carta real, Porre\u00f1o \u00e9 o primeiro co\u00f1ecido en Galicia que fai menci\u00f3n \u00e1s cruces. E xa desde os primeiros momentos da chegada destas figuras ornamentais ao reino e escudo galegos tent\u00f3uselles buscar un significado. Aqu\u00ed, o autor conquense explica que representaban a igrexa de Lugo e as s\u00faas cinco igrexas sufrag\u00e1neas: Ourense, Astorga, Iria Flavia, Tui e Britonia, que \u00aboutros din ser Mondo\u00f1edo\u00bb. Pola s\u00faa banda, o sementado non puido ter \u00e9xito ning\u00fan en Galicia, pois era moi raro na Pen\u00ednsula Ib\u00e9rica.\nAs armas de Galicia no escudo do rei.\nDesde mediados do s\u00e9culo XVI foi moi com\u00fan que en Galicia \u2015igual ca noutros estados da Monarqu\u00eda Cat\u00f3lica\u2015 o escudo do rei levase engadidas as armas do reino en lugar preferente. Deste xeito, as armas galegas normalmente situ\u00e1banse no centro do xefe, brocante, mais non era a \u00fanica f\u00f3rmula empregada, habendo exemplos nos cales aparecen no abismo ou enriba do propio escudo, ou a\u00ednda no seu propio cuartel ou escudete, no centro do xefe ou no centro. Destaca a disposici\u00f3n dun escudo real da \u00e9poca de Filipe V, conservado na catedral de Tui, no cal as armas galegas ocupan o cuartel central dun terzado en pau. Alg\u00fans destes escudos levan a maiores os cuarteis reais intercambiados, dando preferencia ao le\u00f3n, que outrora representara a coroa galego-leonesa. Tam\u00e9n un dos dous le\u00f3ns do escudo pode aparecer virado por cortes\u00eda her\u00e1ldica, para non dar as costas \u00e1s armas de Galicia.\nA figura empregada como s\u00edmbolo her\u00e1ldico galego foi case sempre o c\u00e1liz sumado da hostia. De feito, durante os s\u00e9culos XVII e XVIII esta f\u00f3rmula empregouse, dado o auxe da custodia, pr\u00e1ctica e unicamente neste tipo de escudos. O c\u00e1liz cuberto semella que nunca chegou a ser usado; si a custodia de xeito ocasional, como se pode ver no pend\u00f3n da Coru\u00f1a; tam\u00e9n o viril, como se representa na esquina exterior do claustro da catedral compostel\u00e1.\nUn dos m\u00e1is antigos escudos do rei coas armas do reino de Galicia data de 1554 e \u00e1chase na denominada Casa de Filipe II, tam\u00e9n co\u00f1ecida coma o Pazo de Barral, en Sarand\u00f3s (Abegondo). Nela pasou a noite o futuro Filipe II cando \u00eda de cami\u00f1o \u00e1 Coru\u00f1a para embarcar cara a Inglaterra e casar coa s\u00faa t\u00eda, a ra\u00ed\u00f1a Mar\u00eda Tudor.\nS\u00f3 na Coru\u00f1a \u00e1chanse labrados en pedra sete destes escudos: o da porta dos xard\u00edns do Palacio de Capitan\u00eda de mediados do s\u00e9culo XVI, procedente dun edificio derrubado; o conservado no castelo de Santo Ant\u00f3n do ano 1607, procedente da antiga Porta da Mestranza; os dous da mesma \u00e9poca c\u00f3 anterior no exterior da igrexa de Santiago, un na torre e o outro na \u00e1bsida; o da antiga casa da moeda de 1662; o da Porta do Parrote, ou Porta da Cruz, de 1676; e o do p\u00falpito da mesma igrexa de Santiago de principios do s\u00e9culo XVIII. M\u00e1is catro p\u00f3dense atopar no Pante\u00f3n Real da Catedral de Santiago de Compostela, labrados nos \u00faltimos anos do s\u00e9culo XVI ou nos primeiros do seguinte. Outros existentes en pedra son, por exemplo, os dous do convento de Santa Clara de Allariz de antes de 1640, o do Real Hospital de Montouto de 1698, o que est\u00e1 onda a casa do concello de Neda ou o da casa Pillado de Verducedo (Montecubeiro, Castroverde). Tallados en madeira est\u00e1n o da igrexa de Santiago de Betanzos ou o do \u00f3rgano do evanxeo da catedral de Lugo (1701-1705). E igualmente en pinturas e tapices o escudo rexio foi representado coas armas galegas.\nXa en tempos m\u00e1is recentes, en 1978, Bugallal y Vela propuxo que en territorio galego o rei de Espa\u00f1a, nesa altura Xo\u00e1n Carlos I, levase no seu escudo, como rei de Galicia, as armas galegas no centro do xefe. Ap\u00f3s as elecci\u00f3ns de 2005, no contexto de reforma do Estatuto, o Partido Galeguista propuxo tam\u00e9n que no escudo da casa real espa\u00f1ola se introducisen as armas de Galicia.\nEn Europa o escudo empregado pola Monarqu\u00eda Cat\u00f3lica non deb\u00eda semellar representativo dabondo das s\u00faas posesi\u00f3ns territoriais. Isto fixo que lle fosen atribu\u00eddos diferentes escudos territoriais nos cales adoitaba aparecer representado o reino de Galicia coas s\u00faas armas. Deste xeito, na xa mencionada lareira do pazo de Bruxas de 1529 am\u00f3sase tallado en madeira un escudo cuartelado coas armas dos reinos de Castela, Le\u00f3n e Galicia, isto \u00e9, por un lado, nos cuarteis primeiro e cuarto, cuarteladas \u00e1 s\u00faa vez, as armas de Castela e Le\u00f3n; por outro, nos cuarteis segundo e terceiro as armas de Galicia. Este mesmo escudo figura tam\u00e9n no armorial de Vigil Raber, do ano 1548. Ademais, das diversas obras c\u00f3mpre salientar a de Mainoldi Galerati do ano 1573, onde Galicia se manifesta no seu propio escudete situado no embigo do escudo real. Outra obra poder\u00eda ser a \"Encyclop\u00e9die\" de Diderot e d'Alembert, as\u00ed como a \"Encyclop\u00e9die M\u00e9thodique\", ambas da segunda metade do s\u00e9culo XVIII, onde tam\u00e9n figuran as armas galegas no talvez m\u00e1is \u00abambicioso e estramb\u00f3tico\u00bb exemplo: unha ilustraci\u00f3n did\u00e1ctica cun escudo dividido en 32 cuarteis.\nLogo da instauraci\u00f3n da dinast\u00eda bonapartista na figura de Xos\u00e9 I Bonaparte en 1808, cando o afrancesado Juan Antonio Llorente propuxo para o rei un escudo cunha maior significaci\u00f3n territorial, que acabou sendo aceptado, rexeitouse a intenci\u00f3n de inclu\u00edr as armas de Galicia. Posteriormente, volveuse propor a s\u00faa inclusi\u00f3n no escudo de Afonso XIII, mais a proposici\u00f3n tam\u00e9n foi rexeitada.\nM\u00e1is recentecemente, en 1978, opin\u00e1base desde o xornal \"El Imparcial\" que no escudo de Espa\u00f1a deb\u00edan aparecer as armas de Galicia, as\u00ed como as das Canarias, Catalu\u00f1a e Estremadura. E de novo para Bugallal, nos edificios p\u00fablicos de Galicia e actos oficiais, o escudo de Espa\u00f1a deber\u00eda levar no centro un escus\u00f3n coas armas galegas.\nO predominio da custodia durante o barroco (s\u00e9culos XVII-XVIII).\nCo Concilio de Trento, celebrado en per\u00edodos descontinuos entre 1545 e 1563, o Papado e as monarqu\u00edas fieis a Roma acordaron levar a cabo unha serie de medidas encami\u00f1adas a frear a difusi\u00f3n do protestantismo en Europa. Para logralo crearonse novos instrumentos de comunicaci\u00f3n e expansi\u00f3n da fe cat\u00f3lica, po\u00f1endo especial \u00e9nfase na difusi\u00f3n da mensaxe cat\u00f3lica a trav\u00e9s dunha nova propaganda art\u00edstica: o barroco. Malia a mudanza inicial que no s\u00e9culo XVI sofrera o s\u00edmbolo galego, pasando a ser un c\u00e1liz aberto coa hostia visible, tam\u00e9n se manifestara pouco despois coma unha custodia. Xa que logo, a\u00ednda que os primeiros exemplos xurdiran no s\u00e9culo XVI, foi durante o barroco cando a custodia atinxiu o seu apoxeo e exerceu o predominio sobre as demais formas her\u00e1ldicas, pois era a que m\u00e1is se axustaba ao novo estilo art\u00edstico; no entanto, non deu desprazado por completo as representaci\u00f3ns co c\u00e1liz.\nContra 1603 gravouse en Antuerpen un dos primeiros mapas independentes de Galicia. Titulado \"Descripcion del Reyno de Galizia\", foi realizado polo dominico galego Fernando Ojea e inclu\u00eddo nas seguintes edici\u00f3ns do considerado o primeiro atlas moderno, o \"Theatrum Orbis Terrarum\" de Abraham Ortelius. No mapa, o autor ourens\u00e1n representou o escudo de Galicia como unha custodia rematada nunha pequena cruz e acompa\u00f1ada de seis cruces pateadas, tres a cada lado. Esta composici\u00f3n her\u00e1ldica foi a que deu inicio \u00e1 etapa barroca das armas galegas; e al\u00e9n disto, tam\u00e9n tivo unha grande influencia e repercusi\u00f3n nas representaci\u00f3ns posteriores, convert\u00e9ndose no modelo a seguir durante os dous s\u00e9culos seguintes. Ademais, baixo do escudo inclu\u00eduse por vez primeira a divisa latina referente ao Sant\u00edsimo Sacramento: \"Hoc mysterivm firmiter profitemvr\" (este misterio firmemente profesamos). Tivo un grande \u00e9xito e foi adoito mencionada e empregada para acompa\u00f1ar as armas de Galicia. A imaxe completouse con dous anxos que soste\u00f1en o escudo e outros dous que portan un libro aberto amosando dous pentagramas coa notaci\u00f3n musical da divisa, \u00e1mbolos pares anxelicais entre as nubes. Ap\u00f3s a publicaci\u00f3n do seu mapa, Fernando Ojea seguiu a traballar nel, tendo preparada, antes do seu pasamento en 1615, unha nova edici\u00f3n \u00abemendada, e con moitas cousas engadidas\u00bb. No ano 1635 apareceu publicada en \u00c1msterdam, no Atlas Novus de Joan Blaeu, unha nova versi\u00f3n do mapa de Ojea \u00ab\"emendata et aucta\"\u00bb (emendada e aumentada). Al\u00e9n de numerosas edici\u00f3ns, tivo at\u00e9 tres variantes con diferenzas menores tituladas \"Gallaecia Regnum\" ou \"Gallaecia, Regnum\". Nestas cartas o escudo do reino presenta unha configuraci\u00f3n moi semellante ao da primeira edici\u00f3n. Pos\u00fae igualmente a custodia coas seis cruces, mais agora os dous \u00fanicos anxos est\u00e1n colocados a \u00e1mbolos lados do escudo, como soportes, e soste\u00f1en unha especie de reposteiro coa partitura da divisa.\nA partir do s\u00e9culo XVII, al\u00e9n do minoritario campo de goles, o escudo galego tam\u00e9n apareceu ocasionalmente co campo branco ou de prata. O feito de nesta altura se imprimiren as armas monocromaticamente de xeito m\u00e1is habitual, produc\u00edndose gravados para seren corados posteriormente por diferentes artistas, tal como o propio mapa de Ojea, posiblemente contribu\u00edu a que se deixase o campo branco, seguramente por se desco\u00f1ecer a s\u00faa cor. Un dos m\u00e1is salientables exemplos am\u00f3sase no atlas manuscrito das costas e portos da Pen\u00ednsula Ib\u00e9rica titulado \"Descrip\u00e7ion de Espa\u00f1a y de las costas y puertos de sus reynos\", o cal foi realizado polo cart\u00f3grafo portugu\u00e9s Pedro Teixeira, que o rematou en 1634, ap\u00f3s visitar Galicia probablemente contra o ano 1625. As armas galegas da obra, que te\u00f1en a maiores a particularidade de estaren soportadas por un querub\u00edn, seguen o modelo de Ojea e son consideradas \u00abunha das m\u00e1is fermosas e coidadas composici\u00f3ns do escudo de Galicia\u00bb, de xeito que neste caso non semella que o desco\u00f1ecemento fose o motivo para outorgar o branco \u00e1 cor do campo.\nCanto \u00e1s cruces, o seu tipo diversificouse m\u00e1is a\u00ednda e, a maiores das formas anteriores, p\u00f3dense atopar potenzadas, florenciadas ou trevadas. A s\u00faa cor seguiu a variar principalmente entre ouro e prata, a\u00ednda que o encarnado tam\u00e9n continuou a aparecer. Con todo, a meirande parte dos autores \u2015como os galegos Pallares, \u00c1lvarez Sotelo ou Segu\u00edn\u2015 describiunas de ouro; outros, alg\u00fans franceses \u2015como Palliot ou Segoing\u2015, do mesmo xeito que anteriormente fixera Hi\u00e9rosme de Bara, brason\u00e1ronas de prata. T\u00e9\u00f1ase en conta que o escudo do mapa de Ojea non fornece informaci\u00f3n sobre a cor das cruces, pois, malia estaren raiadas verticalmente \u2014na primeira versi\u00f3n, horizontalmente na seguinte\u2014, o sistema para a representaci\u00f3n monocrom\u00e1tica das cores her\u00e1ldicas nas armas mediante li\u00f1as e puntos a\u00ednda non se empregaba. Nestes casos, coma no campo, a escolla dos esmaltes depend\u00eda do iluminador. O propio dominico ourens\u00e1n, de feito, chegou a describilas de ouro no texto que ti\u00f1a composto para o reverso do seu mapa.\nNeste s\u00e9culo XVII foi tam\u00e9n cando se comezou a representar o escudo de Galicia coa cruz de Santiago acolada, unha f\u00f3rmula que axi\u00f1a se tornou habitual e que tivo continuidade at\u00e9 o s\u00e9culo XX. Esta cruz-espada de goles, con forma de flor de lis nos brazos e de pica na empu\u00f1adura, fora orixinalmente o emblema dos cabaleiros da militar e relixiosa Orde de Santiago, e posteriormente o da propia orde. Dado o vencello existente desde antigo entre a simbolox\u00eda xacobea e o reino de Galicia, a asociaci\u00f3n e identificaci\u00f3n galegas coa devandita cruz foi un proceso natural, mais para se chegar ao seu acolado inicial debeu influ\u00edr tam\u00e9n o costume que hab\u00eda de ligar os diferentes reinos aos distintivos das s\u00faas ordes m\u00e1is sobranceiras. O primeiro documento co\u00f1ecido no cal se incorporou a cruz ao escudo data de 1659 e \u00e9 o xogo de cartas de Claude-Oronce Fin\u00e9 de Brianville titulado \"Jeu d'armoiries des souverains et \u00e9tats d'Europe\". Este xogo franc\u00e9s, did\u00e1ctico para a aprendizaxe da her\u00e1ldica, foi moi popular, tivo numerosas edici\u00f3ns e estendeuse polo resto de Europa, co\u00f1ec\u00e9ndose traduci\u00f3ns neerlandesas, alem\u00e1s, italianas, inglesas e castel\u00e1s. As armas de Galicia, al\u00e9n de se representaren nunha das cartas, tam\u00e9n se brasonan do seguinte xeito: \u00abDe azur, sementado de cruces recrucetadas co p\u00e9 fixado de ouro; un c\u00e1liz, ou copa cuberta do mesmo. A cruz da orde de Santiago de Galicia\u00bb. Outro dos primeiros autores que empregou este innovador elemento foi o florentino Pier Maria Baldi. No ano 1669, durante a s\u00faa viaxe por Galicia \u2015e o resto da Pen\u00ednsula Ib\u00e9rica\u2015, na serie de debuxos con vistas panor\u00e1micas que fixo das cidades e lugares polos que pasou, representou o escudo do reino galego cunha configuraci\u00f3n id\u00e9ntica \u00e1 do xogo her\u00e1ldico at\u00e9 tres veces: na \u00faltima vista de Portugal, Caminha, e mais na primeira e \u00faltima galegas, Tui e A Coru\u00f1a. No entanto, na vista de Santiago de Compostela tam\u00e9n o representou seguindo o modelo de Ojea, coa custodia e as seis cruces, mesmo inclu\u00edndo a partitura da divisa.\nNo reino de Galicia.\nEn Galicia, a partir da publicaci\u00f3n do mapa de Ojea, o predominio da custodia foi case absoluto e as diferentes publicaci\u00f3ns seguiron a pauta marcada polo dominico ourens\u00e1n. Ademais, dita figura her\u00e1ldica foi sempre acompa\u00f1ada coas cruces, ausentes at\u00e9 esta altura nas representaci\u00f3ns galegas.\nDesde os primeiros momentos a cruz da custodia tendeu a atinxir un tama\u00f1o semellante ao das outras seis, equipar\u00e1ndose con elas. Isto permitiu outorgar \u00e1s cruces unha nova significaci\u00f3n, interpretando que simbolizaban as agora sete provincias do reino \u2015Betanzos, A Coru\u00f1a, Lugo, Mondo\u00f1edo, Ourense, Santiago e Tui\u2015, tal como fan o c\u00f3engo Pallares, na s\u00faa obra \"Argos Divina\" publicada postumamente en 1700 ap\u00f3s finar en 1668, e o padre \u00c1lvarez Sotelo, na s\u00faa \"Historia general del reyno de Galicia\" de comezos do XVIII. Deste xeito, na primeira metade deste \u00faltimo s\u00e9culo a cruz da custodia xa se representou separadamente, como se pode ver no gravado de 1734 realizado por Juan Bernab\u00e9 Palomino ou na portada realizada por Troncoso para a obra \"Galicia. Reyno de Christo Sacramentado\" de Pascasio de Segu\u00edn do ano 1750.\nCanto ao c\u00e1liz sumado da hostia, sen ter en conta o seu xa dito uso combinado coas armas reais, s\u00f3 fixo aparici\u00f3n en moi contadas ocasi\u00f3ns. No s\u00e9culo XVII, arredor de 1678, labrouse en pedra na fachada do antigo Hospital Real de Santiago de Compostela. Neste caso, as armas galegas repres\u00e9ntanse radiantes nun escudo redondo e orlado cunha guarnici\u00f3n vexetal, que se sit\u00faa no centro do lintel dunha das portas da balconada, sobre unha cartela sostida por dous anxos recostados. No XVIII, mais xa no ano 1765, o c\u00e1liz coa hostia manif\u00e9stase no diploma de acad\u00e9mico dunha das primeiras instituci\u00f3ns ilustradas da coroa de Espa\u00f1a: a Real Academia de Agricultura do Reino de Galicia. Acompa\u00f1ado das cruces \u2015seis de ouro\u2015, s\u00e1bese que foi representado \u2015en campo azur\u2015 nas exequias da ra\u00ed\u00f1a Mar\u00eda Lu\u00edsa de Borb\u00f3n celebradas na catedral de Santiago de Compostela no ano 1689. Xa coas sete cruces, aparece varias veces tam\u00e9n na devandita obra de Pascasio de Segu\u00edn de 1750.\nPola s\u00faa banda, o uso do c\u00e1liz cuberto foi na Galicia desta \u00e9poca totalmente excepcional, co\u00f1ec\u00e9ndose unicamente o exemplar en pedra da fachada do Palacio de Capitan\u00eda da Coru\u00f1a, o cal data de mediados do s\u00e9culo XVIII e \u00e9 considerado un dos primeiros escudos de Galicia nun edificio p\u00fablico. Neste s\u00e9culo as armas galegas tam\u00e9n se representaron como un viril, forma que xa se vira nos escudos do rei. \u00c1lvarez Sotelo menciona na s\u00faa obra que o escudo do frontispicio da casa consistorial de Compostela posu\u00eda un viril e m\u00e1is serodiamente aparece no centro do frontispicio do antigo Arquivo do Reino de Galicia de Betanzos, constru\u00eddo entre 1763 e 1766/69/75, e na b\u00f3veda do refectorio da galer\u00eda sur do mosteiro de Oia, datado en 1784. O betanceiro \u00e1chase dentro dunha cuncha e estaba timbrado cunha coroa tirada na Primeira Rep\u00fablica Espa\u00f1ola (1873-1874), en canto o oiense \u00e9 policromado e ten xa as sete cruces, a s\u00e9tima na punta, amosando o campo azul e as cruces vermellas.\nDas representaci\u00f3ns galegas desta etapa c\u00f3mpre sinalar diferentes aspectos. Igual ca no \"Arco Triunfal de Maximiliano\u00a0I\" hai pouco menos dun s\u00e9culo e medio atr\u00e1s, nas d\u00faas edici\u00f3ns da obra de Felipe da G\u00e1ndara o escudo de Galicia timbrouse coa coroa imperial. Con respecto \u00e1 divisa, na primeira metade do s\u00e9culo XVIII, como se pode ver nas xa mencionadas publicaci\u00f3ns de 1734 e 1750, acabou mutando en \"In hoc misterivm fidei firmiter profitemvr\". Con diferentes variaci\u00f3ns seguiu a aparecer de xeito intermitente at\u00e9 o s\u00e9culo XX e \u00e1s veces foi incorporada ao propio escudo como orla. Pola s\u00faa vez, a cruz de Santiago manif\u00e9stouse por vez primeira na obra de Segu\u00edn e con aparici\u00f3ns descontinuas continou tam\u00e9n at\u00e9 o s\u00e9culo XX.\nNa Pen\u00ednsula Ib\u00e9rica.\nConcretamente na Pen\u00ednsula Ib\u00e9rica a representaci\u00f3n do s\u00edmbolo her\u00e1ldico galego como un c\u00e1liz cuberto semella que foi moito m\u00e1is habitual. Tam\u00e9n se pode apreciar como o pintado do campo de goles e de prata foi relativamente algo m\u00e1is com\u00fan ca noutros lugares. A diferenza do que se ver\u00e1 no resto de Europa, aqu\u00ed os c\u00e1lices cubertos van normalmente acompa\u00f1ados das seis cruces, pois l\u00e9mbrese que o sementado practicamente non exist\u00eda no espazo peninsular. No entanto, na destacada obra \"Ciencia Heroyca\" de Joseph de Avil\u00e9s, publicada en 1725, as armas galegas aparecen conforme o modelo franc\u00e9s, pois son representadas cun campo sementado de cruces. C\u00f3mpre salientar tam\u00e9n o escudo de Galicia do Sal\u00f3n de Reinos do antigo Palacio do Bo Retiro de Madrid, constru\u00eddo entre 1630 e 1635, no cal o c\u00e1liz cuberto sobre campo de goles est\u00e1 acompa\u00f1ado de oito cruces, tres a cada lado, unha no xefe e outra na punta. Tam\u00e9n en Madrid se pode atopar labrado en pedra coas normais seis cruces, mais co c\u00e1liz soportado por un querub\u00edn, nunha das fachadas do antigo Real Hospicio de San Fernando, edificado entre 1721 e 1726.\nEn Europa.\nCoa publicaci\u00f3n do mapa de Ojea, a custodia como armas do reino de Galicia estendeuse moi r\u00e1pido por Europa e competiu co m\u00e1is tradicional c\u00e1liz cuberto, que perdurou especialmente en Francia. Nesta \u00e9poca a aparici\u00f3n do escudo de Galicia tivo lugar en numerosas obras impresas, fundamentalmente de car\u00e1cter cartogr\u00e1fico e en menor medida her\u00e1ldico. No que respecta \u00e1s cruces, a s\u00faa disposici\u00f3n mant\u00edvose entre as seis e o campo sementado. A\u00ednda que con algunha excepci\u00f3n, p\u00f3dese apreciar que a custodia foi normalmente acompa\u00f1ada polas seis cruces mentres o c\u00e1liz cuberto colocouse sobre o campo sementado. Nalg\u00fans casos, as cruces do sementado chegaron a atinxir tal tama\u00f1o que s\u00f3 catro delas se amosan completas no campo. Curiosamente, cun n\u00famero exacto de catro foi representado o escudo galego nalg\u00fans mapas publicados en \u00c1msterdam, como o do alem\u00e1n Petrus Schenk do ano 1706 e outro anterior.\nAs armas na bandeira naval de Galicia.\nDurante o s\u00e9culo XVIII e at\u00e9 o segundo terzo do XIX as armas galegas represent\u00e1ronse no pavill\u00f3n naval de Galicia, o cal aparec\u00eda de xeito habitual nos cat\u00e1logos das bandeiras mar\u00edtimas do mundo. Este pavill\u00f3n era sempre branco coas armas do reino, que presentaban unha especie de c\u00e1liz de ouro cuberto sen remate cruc\u00edfero e acompa\u00f1ado con 6 cruces normalmente encarnadas. Os exemplos m\u00e1is temper\u00e1ns p\u00f3dense ver na t\u00e1boa de Petrus Schenk \"Schouw-park aller Scheeps-Vlaggen des geheelen Water-Waerelds\" do ano 1711 ou na obra \"Les pavillons ou banni\u00e9res que la pl\u00fbpart des nations arborent en mer\" de 1718, ambas publicadas en \u00c1msterdam. Outras obras nas cales tam\u00e9n se manifestan son a \"Encyclop\u00e9die\" de Diderot e d'Alembert e a \"Encyclop\u00e9die M\u00e9thodique\". Xa no seguinte s\u00e9culo, p\u00f3dese salientar un raro lenzo de algod\u00f3n coas bandeiras navais do mundo onde a galega tam\u00e9n aparece. Atopado en Londres, foi probablemente elaborado para o mercado estadounidense e \u00e9 datado contra 1840. Unha das \u00faltimas publicaci\u00f3ns na cal se rexistra o pavill\u00f3n de Galicia debeu ser \"Vlaggen van alle Natien\" de Steenbergen, xa do ano 1862. \u00c9 posible que este dese\u00f1o da bandeira galega se remonte a 1647, cando Filipe IV estabeleceu que a bandeira da divisi\u00f3n da armada de Galicia fose branca \u00abcoas armas dese reino\u00bb.\nRecuperaci\u00f3n do c\u00e1liz (s\u00e9culos XVIII-XX).\nCoa superaci\u00f3n das ideas barrocas e contrarreformistas, no s\u00e9culo XVIII imponse a Ilustraci\u00f3n. Con ela, o escudo do reino de Galicia comeza a recuperar a s\u00faa forma renacentista, as\u00ed como a restituci\u00f3n do c\u00e1liz no canto do relicario. As\u00ed e todo, at\u00e9 a segunda metade do s\u00e9culo XX mant\u00edvose o emprego da custodia, de xeito que durante toda esta etapa das armas galegas houbo un uso indistinto do c\u00e1liz coa hostia, o c\u00e1liz cuberto e a custodia, sendo considerada como unha \u00e9poca ca\u00f3tica polos diferentes historiadores, especialmente o s\u00e9culo XIX.\nPrecisamente neste s\u00e9culo produciuse en Galicia a introduci\u00f3n serodia do campo sementado de cruces. Isto poder\u00edase explicar talvez por mor da influencia das xa vistas obras peninsulares que imitaban as pautas francesas, ou tam\u00e9n debido \u00e1 perda de importancia das sete provincias, primeiramente, por causa da creaci\u00f3n da intendencia \u00fanica galega en 1785 e, posteriormente, por causa do estabelecemento das catro provincias ap\u00f3s a divisi\u00f3n territorial de Espa\u00f1a en 1833 que abol\u00eda o antigo reino de Galicia. Por outra banda, o emprego de cruces en n\u00famero de seis tornouse durante un tempo m\u00e1is habitual. Canto \u00e1 s\u00faa cor, non \u00e9 posible determinar se foi m\u00e1is frecuente o ouro ou a prata.\nA inestabilidade formal da \u00e9poca p\u00f3dese apreciar, por exemplo, nos dous selos empregados pola Xunta Suprema do Reino de Galicia, constitu\u00edda en 1808 no marco da guerra contra o franc\u00e9s. Malia os dous teren un escudo coas sete cruces, nun aparece a custodia e no outro o viril, amosando ademais este \u00faltimo unha bordadura coa divisa. Ao mesmo tempo, o \"Diario de Santiago\", un dos primeiros xornais galegos, nado por iniciativa da propia Xunta Suprema para informar sobre a guerra contra o ex\u00e9rcito invasor de Napole\u00f3n, fac\u00eda uso na cabeceira dun simple escudo conformado unicamente polo c\u00e1liz sumado da hostia. Un ano despois a Xunta Superior de Galicia empregaba no seu selo un escudo composto polo c\u00e1liz cuberto en campo sementado e coa cruz de Santiago acolada. Al\u00e9n disto, poucos anos despois, en 1823, mesmo se chegou a recuperar en Betanzos o escudo con cinco c\u00e1lices cubertos, o cal foi pintado co campo de azur na fachada do concello polos absolutistas betanceiros ap\u00f3s a chegada das tropas do duque de Angulema no que era o final do trienio liberal.\nF\u00f3ra de Galicia, en Europa, a aparici\u00f3n do escudo de Galicia reduciuse amplamente. No entanto, dada a significativa emigraci\u00f3n galega que partiu cara a Am\u00e9rica a partir do s\u00e9culo XIX, especialmente desde as tres \u00faltimas d\u00e9cadas dese s\u00e9culo, as armas de Galicia comezaron a se manifestar nas diferentes instituci\u00f3ns e obras galegas que se crearon no Novo Mundo. Un dos m\u00e1is antigos escudos p\u00f3dese ver na bandeira do Terzo de Galicia, un batall\u00f3n de voluntarios galegos para a defensa de Bos Aires contra as invasi\u00f3ns brit\u00e1nicas, que data de 1806. O escudo amosa sobre fondo azur un viril acompa\u00f1ado das sete cruces. Como sociedade galega en Am\u00e9rica p\u00f3dese salientar o importante Centro Galego da Habana, constitu\u00eddo en 1879, o cal adoptou as armas de Galicia no seu propio escudo. Est\u00e1 conformado polo c\u00e1liz cuberto acompa\u00f1ado das sete cruces e orlado pola divisa. C\u00f3mpre sinalar que foi especialmente habitual o acolado da cruz de Santiago por parte das instituci\u00f3ns galegas do outro lado do Atl\u00e1ntico.\nUnha das \u00faltimas novidades no escudo galego foi a incorporaci\u00f3n da coroa mural como timbre desde o \u00faltimo cuarto do s\u00e9culo XIX. Esta coroa, con orixe na her\u00e1ldica napole\u00f3nica, fac\u00eda orixinalmente referencia \u00e1s vilas e cidades, outrora amuralladas. A\u00ednda que nun primeiro momento indicaba o car\u00e1cter c\u00edvico do escudo, posteriormente empregouse para outorgar o car\u00e1cter republicano \u00e1s armas de Galicia. De feito, en tempos da Rep\u00fablica tam\u00e9n foi habitual representar o escudo sen timbrar ou con diferentes enfeites que substitu\u00edsen a coroa. O inicio desta moda tivo lugar en 1868 co aumento do republicanismo e foi especialmente seguida polas instituci\u00f3ns galegas de Am\u00e9rica. Posiblemente o primeiro escudo de Galicia en amosar unha coroa mural fose o xa referido escudo do Centro Galego da Habana.\nIgual c\u00f3 pioneiro \"Diario de Santiago\", aos poucos foron sa\u00edndo do prelo multitude de xornais e revistas que amosan na portada ou cabeceira as armas de Galicia. Excepcionalmente, sobre todo nalgunhas das m\u00e1is ornamentais, as cruces son substitu\u00eddas por estrelas, vieiras, escudos ou outros s\u00edmbolos. Entre outros, p\u00f3dense citar, a\u00ednda que xa no s\u00e9culo XX, \"Galicia\" de Madrid onde o c\u00e1liz coa hostia est\u00e1 arrodeado polos escudos das sete provincias, as\u00ed como a revista da Asociaci\u00f3n de Contables de Galicia, con sede en Vigo, na cal se representan seis vieiras no canto das cruces.\nTam\u00e9n dous destacados persoeiros como Manuel Murgu\u00eda e Bernardo Barreiro empregaron na segunda metade do s\u00e9culo XIX diferente figura her\u00e1ldica nas s\u00faas publicaci\u00f3ns. Murgu\u00eda, nas s\u00faas obras \"Historia de Galicia\" (1865) e \"Galicia\" (1888), fixo uso do c\u00e1liz cuberto sobre sementado de cruces; Barreiro, en \"Efem\u00e9rides de Galicia\" (1877) e na revista \"Galicia Diplom\u00e1tica\" (1882-1893), decidiuse pola custodia acompa\u00f1ada das seis cruces.\nNa procura das \u00abverdadeiras\u00bb armas de Galicia.\nAs diferentes variantes formais do escudo de Galicia provocaron o debate, as m\u00e1is das veces acalorado, por parte dos autores galegos, que tentaron discernir cales eran as \u00abverdadeiras\u00bb ou \u00abaut\u00e9nticas\u00bb armas de Galicia, mais sen chegaren a comprender que heraldicamente este tipo de variaci\u00f3ns son irrelevantes canto ao significado, estando a se representar unhas mesmas armas. Dous dos primeiros que trataron de esclarecer o asunto foron os propios Manuel Murgu\u00eda e Bernardo Barreiro, como se pode ver nos seus respectivos traballos \u00abArmas y bandera de Galicia\u00bb (\"Galicia. Revista Regional\" n\u00ba 1, 1887) e \u00abInsignias y blasones de Galicia\u00bb (Biblioteca Hist\u00f3rica de Galicia, 1888). Este fen\u00f3meno provi\u00f1a, en realidade, xa desde os comezos do s\u00e9culo XVIII, cando o padre \u00c1lvarez Sotelo na s\u00faa obra defend\u00eda acendidamente a custodia fronte \u00e1s demais figuras her\u00e1ldicas, chegando a describir as armas para que \u00abnon poidan errar os ignorantes e desculpa ningunha te\u00f1an os maliciosos\u00bb.\nLogo da creaci\u00f3n da Real Academia Galega en 1906, a instituci\u00f3n cient\u00edfica empregou na cabeceira do n\u00famero 3 do seu Bolet\u00edn, publicado o 3 de xullo dese mesmo ano, un escudo de Galicia conformado por unha custodia e seis cruces, tres a cada lado, amosando unha bordadura coa divisa \"In hoc misterium fidei firmiter profitemur\". Como adici\u00f3n orixinal, a composici\u00f3n sit\u00faase sobre unha cartela, de posible orixe barcelonesa, cunha aguia ou drag\u00f3n pousado no seu lado esquerdo e unhas follas sobresa\u00edndo polo lado dereito e a parte inferior. Estas armas aparecen, tam\u00e9n en 1906, na reedici\u00f3n da referida \"Historia de Galicia\", impresa por Ux\u00edo Carr\u00e9, as\u00ed como nun cart\u00f3n postal da Liga Gallega na Cru\u00f1a, datado tam\u00e9n contra ese ano. Posteriormente foron empregadas en diferentes obras impresas, inclu\u00eddo o \u00faltimo tomo da Historia de Murgu\u00eda (1913). Do mesmo xeito, coa mesma cartela, mais representando o c\u00e1liz sumado da hostia e as sete cruces, f\u00edxose uso igualmente en diferentes obras, e a\u00ednda na \"Geograf\u00eda General del Reino de Galicia\" (1928).\nEntre 1918 e 1922 o historiador C\u00e9sar Vaamonde Lores publicou un detallado estudo onde, al\u00e9n de analizar pormenorizadamente as diferentes caracter\u00edsticas dun \u00abnotable\u00bb escudo da Coru\u00f1a, o cal fora descuberto polo propio autor hab\u00eda alg\u00fans anos, trataba tam\u00e9n as armas galegas. Isto debeuse a que dito escudo, labrado en pedra e procedente das antigas casas consistoriais coru\u00f1esas, ten a particularidade de inclu\u00edr na s\u00faa parte superior as armas de Galicia, isto \u00e9, o c\u00e1liz sumado da hostia. No entanto, Vaamonde Lores, al\u00e9n de se centrar practicamente s\u00f3 nos escudos coru\u00f1eses coas armas galegas, rexeitou ademais aqueles cunha disposici\u00f3n diferente \u00e1 do devandito escudo. Esta metodolox\u00eda levouno a defender o c\u00e1liz coa hostia como as \u00ab\u00fanicas, verdadeiras e lex\u00edtimas\u00bb armas de Galicia, desbotando incondicionalmente o resto de f\u00f3rmulas, inclu\u00edndo calquera modelo coas cruces. Con todo, a\u00ednda prescindindo das consagradas cruces, o co\u00f1ecido estudo de Vaamonde Lores ter\u00eda sen d\u00fabida un grande impacto na estabilizaci\u00f3n formal ao reforzar o uso do c\u00e1liz coa hostia.\nNo primeiro terzo do s\u00e9culo XX, a significaci\u00f3n relixiosa do s\u00edmbolo her\u00e1ldico de Galicia non estaba ben vista por alg\u00fans autores. Por iso, especialmente Alfonso Rodr\u00edguez Castelao, entre outros, representaron o c\u00e1liz sen a hostia, tal como se pode ver na portada da revista \"N\u00f3s\" desde 1922, no selo da Irmandade Nazonalista Galega, no Dec\u00e1logo do nacionalismo galego ou no xornal \"Galicia. Diario de Vigo\". Tam\u00e9n no selo do Seminario de Estudos Galegos ou no tomo 2 do \"Diccionario galego-castel\u00e1n\" de Leandro Carr\u00e9, publicado en 1931, onde as cruces son ademais substitu\u00eddas por estrelas. Outro persoeiro que evitou a hostia foi o arquitecto galego Antonio Palacios Ramilo, quen durante a construci\u00f3n do antigo Palacio de Comunicaci\u00f3ns de Madrid \u2015hoxe denominado Palacio de Cibeles\u2015, inaugurado o ano 1919, fixo esculpir no escudo de Espa\u00f1a da fachada un escus\u00f3n coas armas de Galicia. Segundo contou Alfonso Paz-Andrade, fillo de Valent\u00edn Paz-Andrade, foi este quen suxeriu inclu\u00edr ese detalle nunha visita que fixo ao taller. Igualmente, no interior do Teatro Garc\u00eda Barb\u00f3n de Vigo, proxectado tam\u00e9n por Antonio Palacios e inaugurado en 1927, o escus\u00f3n de Galicia volve aparecer no escudo de Espa\u00f1a sen a hostia. Posteriormente, Castelao ir\u00eda m\u00e1is al\u00f3, chegando a crear un novo escudo galego.\nPor outra banda, desde os comezos do s\u00e9culo XX tam\u00e9n se produciu unha reinterpretaci\u00f3n simb\u00f3lica do c\u00e1liz coa hostia, identific\u00e1ndoo co c\u00e1liz do Cebreiro, graal que se acha no santuario de Santa Mar\u00eda a Real, no concello de Pedrafita do Cebreiro. O primeiro autor que vencellou as armas galegas \u00e1 lenda cebreirega foi V\u00edctor Said de Armesto, e axi\u00f1a seguiron a nova corrente importantes persoeiros galegos como Xoaqu\u00edn Arias Sanjurjo, Ant\u00f3n Vilar Ponte, Ram\u00f3n Cabanillas ou Vicente Risco. Co\u00f1ecido como o c\u00e1liz rom\u00e1nico ou milagreiro, reflectiuse claramente nalgunhas das representaci\u00f3ns da \u00e9poca e finalmente acabar\u00edase manifestando na propia Lei de s\u00edmbolos de Galicia.\nO salientable e prestixioso artista Camilo D\u00edaz Bali\u00f1o foi un dos que representou con clareza nalg\u00fans dos seus traballos o c\u00e1liz do Cebreiro. Como un dos autores m\u00e1is preocupados polo escudo de Galicia, as s\u00faas representaci\u00f3ns destacaron pola s\u00faa gran calidade gr\u00e1fica, mais tam\u00e9n pola posici\u00f3n da s\u00e9tima cruz, a cal era situada na punta do escudo. A s\u00faa preferencia incondicional por esta disposici\u00f3n \u00e9 dif\u00edcil de esclarecer, a\u00ednda cando non foi o \u00fanico nin sequera o primeiro que colocou esa cruz na punta. En ocasi\u00f3ns, Camilo D\u00edaz tam\u00e9n acolou ao escudo a cruz de Santiago. Os seus dese\u00f1os ilustraron diferentes publicaci\u00f3ns e carteis da \u00e9poca.\nDurante o proceso de elaboraci\u00f3n e aprobaci\u00f3n en referendo do Estatuto de autonom\u00eda de Galicia de 1936, levado a cabo desde 1931, empreg\u00e1ronse diferentes modelos de escudo, de xeito que a inestabilidade formal continuaba a se manifestar. Por unha banda, a Asemblea de Concellos de Galicia, na cal as corporaci\u00f3ns municipais galegas, al\u00e9n de diversas entidades do pa\u00eds, participaron para redactar e aprobar o proxecto de Estatuto, fixo uso dun escudo coa cruz de Santiago acolada, timbrado cunha coroa mural e composto por unha custodia e sete cruces, tres a cada lado e a \u00faltima no xefe. Este escudo foi tam\u00e9n inclu\u00eddo na portada dalgunhas das diferentes publicaci\u00f3ns estatutarias, como alg\u00fan anteproxecto e o proxecto final, do ano 1932. A Asemblea empregaba ademais no seu selo outro escudo practicamente id\u00e9ntico mais sen a cruz de Santiago. Por outra banda, o Comit\u00e9 Central de Autonom\u00eda de Galicia, constitu\u00eddo o 8 de xaneiro de 1933, ap\u00f3s a aprobaci\u00f3n da Asemblea, ti\u00f1a como armas un escudo timbrado tam\u00e9n cunha coroa mural mais composto por un c\u00e1liz coa hostia e sete cruces, a \u00faltima na punta. Deste escudo existen d\u00faas versi\u00f3ns: unha de Castelao e outra de Camilo D\u00edaz. Deste xeito, na acta de escrutinio do referendo, con data do 5 de xullo de 1936, aparecen tanto o da Asemblea de Municipios como o do Comit\u00e9 Central. Al\u00e9n disto, c\u00f3mpre advertir que nin o propio Estatuto nin os seus respectivos anteproxectos chegaron a tratar o escudo de Galicia.\nAp\u00f3s a guerra civil espa\u00f1ola, o 15 de novembro de 1944 constitu\u00eduse en Montevideo o Consello de Galiza, o goberno galego no exilio que se lexitimaba no plebiscitado Estatuto de autonom\u00eda. Coa sede situada en realidade en Bos Aires, ocupou a presidencia o propio promotor: Castelao. En 1946 a colectividade de Bos Aires, por iniciativa das delegaci\u00f3ns de Chile, Mendoza, Rosario e Montevideo, entregaron a Castelao unha bandeira de Galicia que foi declarada a insignia oficial do Consello. Feita en seda, ten o escudo de Galicia bordado en ouro e prata, a\u00ednda cando a incorporaci\u00f3n das armas non era daquela o m\u00e1is habitual. A s\u00faa inclusi\u00f3n debeuse \u00e1 evidente vontade institucional de crear unha imaxe simb\u00f3lica. O escudo amosa en campo de azur unha custodia de ouro acompa\u00f1ada de sete cruces tam\u00e9n de ouro, tres a cada lado e unha na punta. Dita composici\u00f3n sit\u00faase sobre unha cartela de prata que pos\u00fae unha bordadura coa divisa (\"In hoc misterium fidei firmiter profitemur\"). Como timbre ten unha coroa mural tam\u00e9n de prata. Ademais, tal como o escudo empregado pola Real Academia Galega en 1906, no lado esquerdo da cartela presenta acaroado unha aguia ou o drag\u00f3n suevo, mentres no dereito e na parte inferior sobresaen unhas follas. Como escudo do Consello de Galiza p\u00f3dese ver, por exemplo, nos seus manifestos, as\u00ed como no seu \"Bolet\u00edn Oficial Informativo\", publicado entre 1963 e 1967. Tam\u00e9n aparece en diferentes obras publicadas en Bos Aires. As\u00ed e todo, non foi o \u00fanico empregado polo Consello, pois tam\u00e9n fixo uso destoutro moito m\u00e1is sinxelo: un escudo sen coroa que ten simplemente o c\u00e1liz coa hostia e as sete cruces, a \u00faltima no xefe.\nCara ao final do terceiro cuarto do s\u00e9culo XX non era raro o emprego do modelo de escudo sen cruces defendido por Vaamonde Lores. Deste xeito, o escudo composto unicamente polo c\u00e1liz coa hostia aparece, entre outros, na portada do libro \"Galicia. Estructura y ritmo socioecon\u00f3micos\" de Antonio Taboada Arceo, publicado en 1971; no bolet\u00edn de exposici\u00f3ns Expo-Galicia da Sociedade Filat\u00e9lica da Coru\u00f1a, do ano 1974; no mapa de Galicia editado polas caixas de aforros galegas en 1976 e nos impresos do Congreso Mundial da Emigraci\u00f3n Galega celebrado en Vigo en xu\u00f1o do mesmo ano. Este tipo de escudo foi tam\u00e9n un dos empregados pola Real Academia Galega. No entanto, tras unha proposici\u00f3n de Francisco Vales Villamar\u00edn en maio de 1972, dita instituci\u00f3n encargou a Ferm\u00edn Bouza-Brey, Xos\u00e9 Trapero Pardo, Dalmiro da V\u00e1lgoma e Jos\u00e9 Santiago Crespo Pozo a elaboraci\u00f3n dun relatorio sobre o inestable escudo galego. Finalmente, na sesi\u00f3n plenaria do 17 de decembro dese mesmo ano ficaron fixadas as armas de Galicia.\nPropostas alternativas desde o s\u00e9culo XX.\nA partir do s\u00e9culo XX fix\u00e9ronse algunhas diferentes propostas para a substituci\u00f3n do escudo de Galicia por unhas novas armas. Estas propostas pasaron totalmente desapercibidas, coa excepci\u00f3n do escudo dese\u00f1ado por Castelao, que conseguiu ter unha certa difusi\u00f3n.\nO escudo desde 1978.\nAp\u00f3s a constituci\u00f3n da Xunta de Galicia preauton\u00f3mica mediante o Real Decreto-Lei 7/1978 e o Real Decreto 474/1978, aprobados o 16 de marzo de 1978, o goberno galego que presid\u00eda Antonio Ros\u00f3n publicou o 1 de decembro o primeiro n\u00famero \u2015o n\u00famero 0\u2015 do \"Bolet\u00edn Oficial da Xunta de Galicia\", no cal se estabelec\u00eda por fin o primeiro escudo oficial de Galicia. Foi publicado, por tanto, d\u00edas antes da ratificaci\u00f3n da Constituci\u00f3n espa\u00f1ola de 1978 polo referendo celebrado o 6 de decembro, que supu\u00f1a o reco\u00f1ecemento das comunidades aut\u00f3nomas e do seu dereito a regular os seus propios s\u00edmbolos.\nNo ano 1981 aprobouse o novo Estatuto de autonom\u00eda de Galicia; por\u00e9n, non incidir\u00eda nas armas e simplemente lembrar\u00eda que \u00abGalicia ten himno e escudo de seu\u00bb. Como en realidade non se ditara disposici\u00f3n normativa ningunha que legalizase o escudo, malia si estar oficializado, en 1983 comezouse a considerar a s\u00faa sanci\u00f3n legal ap\u00f3s unha Proposici\u00f3n non de Lei sobre a bandeira galega presentada por Camilo Nogueira no Parlamento de Galicia o 5 de abril. Segundo o propio Nogueira, inicialmente a proposta fora s\u00f3 sobre a bandeira porque consideraba que pod\u00eda non haber consenso sobre o escudo. Posteriormente, o 30 de decembro foi aprobado polo Consello da Xunta o Proxecto de lei de s\u00edmbolos de Galicia, que ti\u00f1a como obxectivo, al\u00e9n de \u00ablle dar car\u00e1cter oficial \u00e1 letra e \u00e1 m\u00fasica do himno\u00bb, \u00abfixar definitivamente a composici\u00f3n do escudo\u00bb. O 9 de febreiro do ano seguinte entrou no Rexistro Xeral do Parlamento galego.\nJos\u00e9 Antonio Garc\u00eda Cotarelo, nalquel ent\u00f3n secretario xeral t\u00e9cnico da primeira Xunta de Galicia auton\u00f3mica, presidida por Xerardo Fern\u00e1ndez Albor, encargou o dese\u00f1o dun novo escudo oficial de Galicia a Lu\u00eds Prego Carregal, quen xa levaba realizando un traballo de documentaci\u00f3n persoal sobre as armas galegas desde o ano 1968. Prego tomou a decisi\u00f3n de representar o c\u00e1liz do Cebreiro, do cal se chegaron a facer detallados debuxos para a elaboraci\u00f3n do modelo oficial. Este foi aceptado e o 7 de marzo acordouse a tramitaci\u00f3n do Proxecto de Lei e a s\u00faa publicaci\u00f3n no \"Bolet\u00edn Oficial do Parlamento de Galicia\" dous d\u00edas despois. O Proxecto pasou \u00e1 Comisi\u00f3n Institucional, que designou como membros do relatorio a Tom\u00e1s P\u00e9rez Vidal, Antonio Olives Quint\u00e1s, Ram\u00f3n Pi\u00f1eiro, Jos\u00e9 Mar\u00eda Pardo Montero e Camilo Nogueira, coa asistencia do letrado Baldomero Cores Trasmonte. Ap\u00f3s o per\u00edodo de emendas, o informe final redactado polo relatorio foi publicado no bolet\u00edn oficial parlamentario o 11 de maio. Deste xeito, dito bolet\u00edn xa comezou a empregar o novo escudo a partir do n\u00famero seguinte; no entanto, ser\u00eda o 29 de maio cando o Parlamento de Galicia finalmente aprobar\u00eda a Lei de S\u00edmbolos. A\u00ednda o 18 de abril do ano seguinte, co Decreto 73/1985, estabeleceuse a especificaci\u00f3n t\u00e9cnica oficial das cores do escudo.\nObservando as diferenzas entre o modelo proposto inicial do escudo, o das emendas e o final, p\u00f3dese apreciar que se debeu debater polo mi\u00fado unha serie de diferentes aspectos heraldicamente triviais, como a posici\u00f3n exacta da hostia e da coroa, tentando precisar se ti\u00f1an que ir sumadas ou superadas, isto \u00e9, apegadas ou separadas con respecto ao c\u00e1liz e ao escudo. Malia isto, os persoeiros todos opinaron positivamente do resultado final. Camilo Nogueira, que prefer\u00eda un escudo \u00abm\u00e1is laico\u00bb, salientou que aquel era \u00abun momento hist\u00f3rico da recuperaci\u00f3n da personalidade nacional de Galicia\u00bb. Con respecto \u00e1 laicidade, Antonio Olives Quint\u00e1s fixo referencia ao \u00absentido polis\u00e9mico dalg\u00fans elementos do escudo\u00bb, explicando que o c\u00e1liz \u00abest\u00e1 dentro da tradici\u00f3n do caldeiro e de f\u00f3rmulas precristi\u00e1s\u00bb e que as cruces son a \u00abexpresi\u00f3n das sete provincias\u00bb. Por outra banda, toda a documentaci\u00f3n de Lu\u00eds Prego foi entregada para a s\u00faa conservaci\u00f3n; por\u00e9n, acabou sendo destru\u00edda nos anos 90.\nEduardo Pardo de Guevara, vicepresidente e asesor da Comisi\u00f3n de Her\u00e1ldica da Xunta de Galicia e acad\u00e9mico de n\u00famero da Acad\u00e9mie internationale d'h\u00e9raldique, ten criticado en diferentes ocasi\u00f3ns o actual dese\u00f1o oficial do escudo galego. Na s\u00faa opini\u00f3n, \u00abm\u00e1is que lament\u00e1bel resulta a pobreza e mal gusto do \u201cmodelo oficial\u201d\u00bb. M\u00e1is concretamente, por unha banda, o dese\u00f1o sem\u00e9llalle demasiado sinxelo, m\u00e1is propio dun logotipo ca dun escudo her\u00e1ldico; por outra, considera totalmente innecesaria a longa descrici\u00f3n da coroa, as\u00ed como a propia especificaci\u00f3n t\u00e9cnica das cores. O especialista explica que os emblemas her\u00e1ldicos non te\u00f1en un modelo r\u00edxido, sen\u00f3n que a s\u00faa representaci\u00f3n depende do artista. Por conseguinte, na s\u00faa propia versi\u00f3n das armas de Galicia debuxa un c\u00e1liz m\u00e1is adaptado \u00e1 arte her\u00e1ldica, as\u00ed como unha coroa de maiores proporci\u00f3ns.\nUso institucional.\nConforme a Lei de s\u00edmbolos, o escudo de Galicia deber\u00e1 figurar:"}
{"id": "30483", "revid": "1987", "url": "https://gl.wikipedia.org/wiki?curid=30483", "title": "Coxeraci\u00f3n", "text": "A coxeraci\u00f3n \u00e9 a produci\u00f3n conxunta de enerx\u00eda el\u00e9ctrica e calor (normalmente vapor) nunha mesma instalaci\u00f3n. Por teren maior rendemento que a produci\u00f3n de ambos por separado, son incentivadas polas instituci\u00f3ns p\u00fablicas.\nCaracter\u00edsticas.\nA vantaxe da coxeraci\u00f3n \u00e9 a s\u00faa maior eficiencia enerx\u00e9tica xa que se aproveita tanto a calor como a enerx\u00eda mec\u00e1nica ou el\u00e9ctrica dun \u00fanico proceso, en vez de utilizar unha central el\u00e9ctrica convencional e para as necesidades calor unha caldeira convencional.\nAo xerar electricidade mediante unha d\u00ednamo ou alternador, movidos por un motor t\u00e9rmico ou unha turbina, o aproveitamento da enerx\u00eda qu\u00edmica do combust\u00edbel \u00e9 s\u00f3 do 25% ao 40%, e o resto d\u00e9bese disipar en forma de calor. Coa coxeraci\u00f3n, aprov\u00e9itase unha parte importante da enerx\u00eda t\u00e9rmica que normalmente se disipar\u00eda \u00e1 atmosfera ou a unha masa de auga e evita volvela xerar cunha caldeira. Ademais evita os posibles problemas xerados pola calor non aproveitada.\nRegulamento.\nO proceso de coxeraci\u00f3n ten un repartimento m\u00e1is ou menos fixo entre produci\u00f3n el\u00e9ctrico/mec\u00e1nica e calor. Como as necesidades de ambas as d\u00faas enerx\u00edas poden variar de xeito diferente, adoita aparecer un excedente dalgunha delas.\nA enerx\u00eda de coxeraci\u00f3n incl\u00faese no R\u00e9xime Especial de enerx\u00eda que lle permite utilizar a coxeraci\u00f3n para proverse de toda a calor que necesite e inxectar na rede el\u00e9ctrica a enerx\u00eda el\u00e9ctrica que non necesite, a unha tarifa fixa. Deste xeito ev\u00edtase que outra central produza esa enerx\u00eda dun xeito menos eficiente."}
{"id": "30484", "revid": "6496827", "url": "https://gl.wikipedia.org/wiki?curid=30484", "title": "Monotremos", "text": "Os monotremos, ou monotremados, \u00e9 unha orde de mam\u00edferos, a \u00fanica da subclase dos prototerios. os \u00fanicos con reproduci\u00f3n ov\u00edpara. Est\u00e1n moi pouco estendidos, tan s\u00f3 nalgunhas zonas do continente de Ocean\u00eda, en Australia, Pap\u00faa-Nova Guinea e Tasmania.\nA orde incl\u00fae as especies actuais de mam\u00edferos m\u00e1is primitivas, que te\u00f1en diversas caracter\u00edsticas reptilianas, como a reproduci\u00f3n ov\u00edpara (son os \u00fanicos mam\u00edferos que po\u00f1en ovos), e a presenza de cloaca, orificio onde confl\u00faen os tractos dixestivo, urinario e reprodutor; o seu nome fai referencia a esta caracter\u00edstica e significa \"un s\u00f3 orificio\". Existen poucas especies de monotremos; entre elas, son ben co\u00f1ecidos o ornitorrinco e os equidnas.\nIncl\u00faense nos mam\u00edferos debido a que as cr\u00edas son aleitados, por medio dunhas gl\u00e1ndulas mamarias parecidas \u00e1s sudor\u00edparas, entre outras caracter\u00edsticas propias deste tipo de animais: gran presenza de pelo, sangue quente etc.\nDurante moito tempo, os monotremos estiveron clasificados como un grupo de r\u00e9ptiles cubertos de pelo, at\u00e9 que despois de 200 anos identific\u00e1ronse inequivocamente como mam\u00edferos, pois neles se encontran todas as caracter\u00edsticas que definen a clase:\nTaxonom\u00eda.\nDescrici\u00f3n.\nA orde foi descrita en 1837 polo naturalista franc\u00e9s Charles Lucien Bonaparte.\nEtimolox\u00eda.\nO termo cient\u00edfico \"Monotr\u0113mata\" est\u00e1 formado polos elementos do lat\u00edn cient\u00edfico \"mono-\", calco do grego antigo \u03bc\u03bf\u03bd\u03bf-, derivado de \u03bc\u03cc\u03bd\u03bf\u03c2 \"m\u00f3nos\", '\u00fanico', e \"-tr\u0113mat\", derivado do grego antigo \u03c4\u03c1\u1fc6\u03bc\u03b1 -\u03b1\u03c4\u03bf\u03c2 \"tr\u1ebdma -atos\", 'abertura', 'orificio', coa adici\u00f3n da desinencia \"-a\", indicando plural. Literalmente, 'os que te\u00f1en un s\u00f3 orificio'.\nClasificaci\u00f3n.\nA orde comprende as subordes, familias, x\u00e9neros e especies seguintes:\nOrde \"Monotremata\" \nFiloxenia.\n\u00c1rbore filoxen\u00e9tica dos monotremas (incl\u00faense os taxons extintos):\n --o Monotremata (~Prototheria )\n |-o \"Kollikodontidae\" (\u2020)\n | `-o \"Kollikodon\" (\u2020)\n | `- \"K. ritchiei\" (\u2020)\n |-o \"Platypoda\" \n | `-o \"Ornithorhynchidae\" \n | |-o \"Monotrematum\" (\u2020)\n | | `- \"M. sudamericanum\" (\u2020)\n | |-o \"Obdurodon\" (\u2020)\n | | |- \"O. dicksoni\" (\u2020)\n | | `- \"O. insignis\" (\u2020)\n | |-o \"Ornithorhynchus\" \n | | |- \"O. anatinus\" \n | | `- \"O. maximus\" - (\u2020)\n | |-o \"Teinolophos\" (\u2020)\n | | `- \"T. trusleri\" (\u2020)\n | `-o \"Steropodon\" (\u2020)\n | `- \"S. galmani\" (\u2020)\n `-o \"Tachyglossa\" \n |-o \"Kryoryctes\" (\u2020)\n | `- \"K. cadburyi\" (\u2020)\n `-o \"Tachyglossidae\" \n |-o \"Megalibgwilia\" \n | `- \"M. ramsayi\" (\u2020)\n |-o \"Tachyglossus\" \n | `- \"T. aculeatus\"\n `-o \"Zaglossus\" \n |- \"Z. attenboroughi\" \n |- \"Z. bartoni\" \n |- \"Z. bruijni\" \n |- \"Z. hacketti\" (\u2020)\n |- \"Z. harrisoni\" (\u2020)\n |- \"Z. owenii\" (\u2020)\n `- \"Z. robusta\" (\u2020)\nO clado Australosphenida foi proposto por Luo \"et al\". (2001) a\u00ednda que se deixou sen rango por non gardar a xerarqu\u00eda de Linneo. Benton (2005) clasif\u00edcao como \"superdivisi\u00f3n\", alg\u00fans niveis por debaixo da \"subclase\". \nMcKenna e Bell (1997) dividiron a orde en \"Platypoda\" e \"Tachyglossa\", a\u00ednda que a data de diverxencia non est\u00e1 concretada."}
{"id": "30485", "revid": "27155", "url": "https://gl.wikipedia.org/wiki?curid=30485", "title": "Central t\u00e9rmica", "text": "Unha central t\u00e9rmica ou central termoel\u00e9ctrica \u00e9 unha instalaci\u00f3n empregada para a xeraci\u00f3n de enerx\u00eda el\u00e9ctrica a partir da enerx\u00eda liberada en forma de calor, normalmente mediante a combusti\u00f3n dalg\u00fan combustible f\u00f3sil como petr\u00f3leo, gas natural ou carb\u00f3n. Esta calor \u00e9 empregado por un ciclo termodin\u00e1mico convencional para mover un alternador e producir enerx\u00eda el\u00e9ctrica. Doutra banda, tam\u00e9n existen centrais termoel\u00e9ctricas que empregan fisi\u00f3n nuclear do uranio para producir electricidade, estas instalaci\u00f3ns reciben o nome de centrais nucleares.\nCentrais termoel\u00e9ctricas cl\u00e1sicas.\nDenom\u00ednanse centrais cl\u00e1sicas a aquelas centrais t\u00e9rmicas que empregan a combusti\u00f3n do carb\u00f3n, petr\u00f3leo (fuel\u00f3leo) ou gas natural para xerar a enerx\u00eda el\u00e9ctrica. Son consideradas as centrais m\u00e1is econ\u00f3micas e rendibles, polo que a s\u00faa utilizaci\u00f3n est\u00e1 moi estendida no mundo economicamente avanzado e no mundo en v\u00edas de desenvolvemento, a pesar de que estean sendo criticadas debido ao seu elevado impacto ambiental.\nCentrais termoel\u00e9ctricas de ciclo combinado.\nNa actualidade estanse constru\u00edndo numerosas centrais termoel\u00e9ctricas das denominadas de ciclo combinado, que son un tipo de central que utiliza gas natural, gas\u00f3leo ou ata carb\u00f3n preparado como combustible para alimentar unha turbina de gas. Como os gases te\u00f1en a\u00ednda unha temperatura moi alta, util\u00edzanse para producir vapor que move unha segunda turbina, esta vez de vapor. Cada unha destas turbinas est\u00e1 axustada ao seu correspondente alternador para xerar a electricidade como nunha central termoel\u00e9ctrica cl\u00e1sica.\nComo a diferenza de temperatura que se produce entre a combusti\u00f3n e os gases de escape \u00e9 m\u00e1is alta que no caso dunha turbina de gas ou unha de vapor, cons\u00e9guense rendementos moi superiores, da orde do 55%.\nImpacto ambiental.\nA emisi\u00f3n de residuos \u00e1 atmosfera e os propios procesos de combusti\u00f3n que se producen nas centrais t\u00e9rmicas te\u00f1en unha incidencia importante sobre o medio ambiente. Para tratar de paliar, na medida do posible, os danos que estas plantas provocan na contorna natural, incorp\u00f3ranse \u00e1s instalaci\u00f3ns diversos elementos e sistemas.\nO problema da contaminaci\u00f3n \u00e9 m\u00e1ximo no caso das centrais termoel\u00e9ctricas convencionais que utilizan como combustible carb\u00f3n. Nas de fueloil ou gas, os niveis de poluci\u00f3n son moito menores, practicamente inapreciables nas plantas de gas. Con todo, a combusti\u00f3n do carb\u00f3n ten como consecuencia a emisi\u00f3n de part\u00edculas e \u00e1cidos de xofre. Nas centrais de fueloil, a emisi\u00f3n de part\u00edculas s\u00f3lidas \u00e9, como xa se dixo antes, moito m\u00e1is pequena. No entanto ha de terse en conta a emisi\u00f3n de \u00f3xidos de xofre e tisnes acedos.\nVantaxes e inconvenientes.\nVantaxes.\nSon as centrais m\u00e1is baratas de constru\u00edr (tendo en conta o prezo por megavatio instalado, especialmente as de carb\u00f3n, debido \u00e1 simplicidade (comparativamente falando) de construci\u00f3n e a enerx\u00eda xerada de forma masiva.\nAs centrais de ciclo combinado de gas natural son moito m\u00e1is eficientes que unha termoel\u00e9ctrica convencional, aumentado a electricidade xerada (e xa que logo, as ganancias) coa mesma cantidade de combustible.\nInconvenientes.\nO uso de combustibles f\u00f3siles xera emisi\u00f3ns de gases de efecto invernadoiro e de choiva aceda \u00e1 atmosfera, xunto a part\u00edculas volantes (no caso do carb\u00f3n) que poden conter metais pesados.\nAo ser os combustibles f\u00f3siles unha fonte de enerx\u00eda finita, o seu uso est\u00e1 limitado \u00e1 duraci\u00f3n das reservas e/ou a s\u00faa rendibilidade econ\u00f3mica.\nAs s\u00faas emisi\u00f3ns t\u00e9rmicas e de vapor poden alterar o microclima local.\nAfectan negativamente aos ecosistemas fluviais debido \u00e1s verteduras de auga quente nestes.\nO seu rendemento (en moitos casos) \u00e9 baixo (comparado co rendemento ideal), a pesar de t\u00e9rense realizado grandes melloras na eficiencia (un 30-40% da enerx\u00eda liberada na combusti\u00f3n conv\u00e9rtese en electricidade, de media)."}
{"id": "30486", "revid": "23204", "url": "https://gl.wikipedia.org/wiki?curid=30486", "title": "Man (hom\u00f3nimos)", "text": "O termo man p\u00f3dese referir:"}
{"id": "30487", "revid": "15490", "url": "https://gl.wikipedia.org/wiki?curid=30487", "title": "Manfred Gn\u00e4dinger", "text": "Manfred Gn\u00e4dinger, co\u00f1ecido como Man ou O alem\u00e1n de Camelle, nado en Radolfzell o 27 de xaneiro de 1936 e finado en Camelle o 28 de decembro de 2002, foi un pintor e escultor ermit\u00e1n de nacionalidade alem\u00e1 que viviu durante corenta anos na praia de Camelle (Camari\u00f1as, na costa da Morte). Tratou de levar unha vida o m\u00e1is sinxela e natural posible, creando unha peculiar paisaxe de pedra preto da praia onde viv\u00eda e coidando o seu pequeno xard\u00edn.\nTraxectoria.\nNace e pasa a s\u00faa infancia en Alema\u00f1a, procedente dunha familia de sete irm\u00e1ns, estudou Artes en Italia. Impartiu clases de arte en Su\u00edza a persoas con problemas de integraci\u00f3n social. O seu interese pola preservaci\u00f3n do medio ambiente e a curiosidade por co\u00f1ecer a costa galega lev\u00e1rono \u00e1 Costa da Morte. En maio de 1961 chegou a Camelle, inmerso nas festas patronais do Esp\u00edrito Santo. Dende ese d\u00eda ese alem\u00e1n solitario, educado e de bo aspecto, con certo aire de turista acomodado, instalouse para sempre na vila.\nViviu at\u00e9 \u00e1 s\u00faa morte da axuda dos veci\u00f1os e do que lle achegaba mostrar a s\u00faa arte nas rochas nas que habitaba (un euro por persoa no \u00faltimo ano m\u00e1is a obriga de dese\u00f1ar nun caderno o que m\u00e1is chamase a atenci\u00f3n). A s\u00faa morte, natural, vinculouse no imaxinario popular coa indignaci\u00f3n provocada pola cat\u00e1strofe do petroleiro \"Prestige\" e a marea negra que provocou.\nO 9 de novembro de 2010, un temporal levou o que quedaba da s\u00faa obra.\nObra.\nEn tanto como escultor p\u00f3dese clasificar nas artes contempor\u00e1neas do Land art, e a arte marxinal. Na s\u00faa memoria foi creado en Camari\u00f1as o Museo do Alem\u00e1n, actualmente at\u00f3pase en estado de abandono.\nO autor e a s\u00faa obra fixeron co\u00f1ecida no mundo enteiro \u00e1 vila de Camelle, ata tal punto que \u00e9 practicamente imposible atopar na rede informaci\u00f3n deste lugar na que non se faga referencia a Man, e viceversa. A posta en valor e a recuperaci\u00f3n do legado de Man, tam\u00e9n o \u00e9, por extensi\u00f3n do porto de Camelle e a s\u00faa contorna, nos que Man non s\u00f3 creou, sen\u00f3n que converteu no seu fogar e no seu propio proxecto muse\u00edstico espont\u00e1neo.\nO traballo que Man realizou ao longo dos anos nas inmediaci\u00f3ns do espig\u00f3n de Camelle quedou destru\u00eddo por mor do vandalismo e das \u00faltimas cat\u00e1strofes climatol\u00f3xicas da zona. A obra que persiste actualmente no xard\u00edn-museo, \u00fanico xard\u00edn mari\u00f1o de esculturas no mundo, non representa o seu estado orixinal.\nEn 2014 iniciouse un proxecto denominado MAN: mar, arte e natureza, que ten por obxectivo recuperar a obra de Man e expo\u00f1ela tanto na Casa do Alem\u00e1n coma en Internet, por medio dunha exposici\u00f3n virtual."}
{"id": "30489", "revid": "181", "url": "https://gl.wikipedia.org/wiki?curid=30489", "title": "N\u00facleo urb\u00e1n de Porto do Son", "text": ""}
{"id": "30490", "revid": "181", "url": "https://gl.wikipedia.org/wiki?curid=30490", "title": "Tercio", "text": ""}
{"id": "30495", "revid": "98629", "url": "https://gl.wikipedia.org/wiki?curid=30495", "title": "Servio Sulpicio Galba, emperador", "text": "Servius Sulpicius Galba (24 de decembro de 3 a.C. - 15 de xaneiro de 69) foi un emperador romano.\nFoi un dos gobernadores que se alzou contra a tiran\u00eda de Ner\u00f3n. Era gobernador da provincia Tarraconense e ao seu levantamento pronto se xunguiron os seus colegas de Lusitania, \u00c1frica e Exipto.\nServio Sulpicio Galba foi nomeado emperador polas lexi\u00f3ns e os pretorianos en Clunia, na actual provincia de Burgos, inaugurando deste xeito o que acabar\u00eda por ser un costume. En efecto, as lexi\u00f3ns atoparon a capacidade de presi\u00f3n que pod\u00edan exercer sobor dunha Roma que s\u00f3 dispu\u00f1a dunha guarnici\u00f3n de pretorianos. S\u00f3 era necesario a ratificaci\u00f3n do Senado, o que rematou por ser unha mera formalidade.\nMarchou a Roma, onde instaurou un poder forte, que pronto recibiu o rechazo pola s\u00faa severidade. Os pretorianos, que se uniran \u00e1 rebeli\u00f3n para acadar unha recompensa, non a recibiron, as\u00ed como Marco Salvio Ot\u00f3n, gobernador da Lusitania, quen foi nomeado emperador polos pretorianos despois de asasinar a Galba no ano 69. S\u00f3 permanecera uns meses como emperador."}
{"id": "30497", "revid": "1987", "url": "https://gl.wikipedia.org/wiki?curid=30497", "title": "Ot\u00f3n", "text": "Marcus Salvius Otho, co\u00f1ecido como Ot\u00f3n, nado o 25 de abril de 32 e finado o 16 de abril de 69, foi un emperador romano.\nTraxectoria.\nOt\u00f3n foi nomeado emperador despois de ser asasinado Servio Sulpicio Galba no ano 69. Fora gobernador da provincia da Lusitania e acompa\u00f1ara a Galba na s\u00faa rebeli\u00f3n en contra do despotismo de Ner\u00f3n.\nO seu nomeamento foi coincidente co mesmo nomeamento por parte das lexi\u00f3ns do Rhin do seu comandante, Aulio Vitelio, quen marchou sobor de Roma e venceu a Ot\u00f3n, sendo reco\u00f1ecido polo Senado como novo emperador."}
{"id": "30498", "revid": "1987", "url": "https://gl.wikipedia.org/wiki?curid=30498", "title": "Vitelio", "text": "Aulus Vitellius Germanicus, nado o 24 de setembro de 15 e finado o 22 de decembro de 69, foi un emperador romano.\nVitelio era comandante das lexi\u00f3ns do Rhin, cando foi nomeado emperador Marco Salvio Ot\u00f3n por parte dos pretorianos. As lexi\u00f3ns baixo o seu mando rebel\u00e1ronse e o nome\u00e1rono tam\u00e9n emperador, e marchando este sobre Roma, venceu a Ot\u00f3n e foi reco\u00f1ecido polo Senado como o novo Emperador.\nPero \u00e1 vez que se fac\u00eda este reco\u00f1ecemento, as lexi\u00f3ns de Oriente proclamaban emperador a Tito Flavio Vespasiano, quen nese intre estaba a sufocar unha rebeli\u00f3n dos xudeus. De inmediato recibiu o apoio dos gobernadores de Siria e Exipto, as\u00ed como das lexi\u00f3ns acantonadas na fronteira do Danubio, que con anterioridade apoiaran o nomeamento de Ot\u00f3n.\nO xefe desas lexi\u00f3ns, Marco Antonio Primo, marchou sobre Roma, derrotou a Vitelio, quen pereceu no combate, e no ano 69 ocupou a cidade e forzou ao Senado a que reco\u00f1ecesen a Vespasiano como Emperador. Estamos no ano 69, e nese ano foron nomeados catro emperadores"}
{"id": "30500", "revid": "55340", "url": "https://gl.wikipedia.org/wiki?curid=30500", "title": "Li\u00f1a de comandos", "text": "A li\u00f1a de comandos (\"Command Line Interface\", \"Interface de Li\u00f1a de Comandos\") \u00e9 unha forma de interactuar cun ordenador a trav\u00e9s de texto, \u00e9 dicir secuencias de caracteres tecleados. \nOs comandos d\u00e1nselle ao ordenador utilizando li\u00f1as de texto (ou sexa, secuencias de caracteres introducidos por medio do teclado), e a resposta tam\u00e9n se recibe como texto. As interfaces de li\u00f1as de comandos apareceron cando se conectaron os teletipos aos ordenadores na d\u00e9cada de 1950. En termos de interacci\u00f3n e resposta inmediata supuxeron un avance en relaci\u00f3n ao uso de cart\u00f3ns perforados.\nCo uso dos monitores como dispositivos de interface, foise evolucionando cara \u00e1s interfaces gr\u00e1ficas de usuario (GUI), como as co\u00f1ecidas de Mac OS, X-Window e Windows a partir de 1984.\nPor\u00e9n, unha minor\u00eda significativa de usuarios inform\u00e1ticos a\u00ednda prefire o uso da li\u00f1a de comandos, alg\u00fans debido a unha discapacidade visual, pero a maior\u00eda porque pensan que lles resultan m\u00e1is produtivas. Util\u00edzannas sobre todo os programadores e m\u00e1is os administradores de sistemas, especialmente nos sistemas operativos baseados en Unix, as\u00ed como na enxe\u00f1ar\u00eda e na ciencia e moitos usuarios dom\u00e9sticos con co\u00f1ecementos t\u00e9cnicos avanzados.\nNa s\u00faa forma m\u00e1is simple, unha li\u00f1a de comandos mostra un indicador ou \"prompt\", o usuario introduce un comando ou mandato e termina o comando coa tecla Enter; o computador executa o comando, fornecendo unha resposta (\"sa\u00edda\") en texto. Un programa que fornece esta interface denom\u00ednase \"'int\u00e9rprete de li\u00f1a de comandos\", \"shell\" ou \"consola\". Como exemplos, os varios \"shells\" de Unix (sh, ksh, csh, tcsh, bash etc.), o hist\u00f3rico CP/M e o command.com do DOS.\nAlg\u00fans programas permiten utilizar tanto a GUI como a interface de li\u00f1a de comandos, como o programa de CAD AutoCAD. As\u00ed, o Matlab, un programa de c\u00e1lculo num\u00e9rico para enxe\u00f1ar\u00eda e ciencias ofrece unha interface gr\u00e1fica para alg\u00fans c\u00e1lculos, pero outros s\u00f3 son acces\u00edbeis desde a li\u00f1a de comandos.\nOs comandos que se utilizan son habitualmente da forma:\n [faiAlgo] [como] [nosFicheiros]\nou\n [faiAlgo] [como] &lt; [ficheiroDeEntrada] &gt; [ficheiroDeSa\u00edda]\nO \"faiAlgo\" p\u00f3dese interpetar como un verbo, o \"como\" como un adverbio (por exemplo, executar o comando explicando todos os pasos ou s\u00f3 os importantes) e [nosFicheiros] como un obxecto. O '&gt;' do segundo exemplo \u00e9 un car\u00e1cter de redirecci\u00f3n, que lle indica ao int\u00e9rprete de li\u00f1a de comandos que env\u00ede a sa\u00edda do comando, non \u00e1 pantalla, sen\u00f3n ao ficheiros que aparece a continuaci\u00f3n. Outro car\u00e1cter de redirecci\u00f3n \u00e9 a \"canalizaci\u00f3n\" (\"pipe\", '|'), que indica que se use a sa\u00edda dun comando como entrada do seguinte."}
{"id": "30501", "revid": "5312", "url": "https://gl.wikipedia.org/wiki?curid=30501", "title": "Talib\u00e1n", "text": "Denom\u00ednase talib\u00e1n a un movemento pol\u00edtico fundamentalista isl\u00e1mico afg\u00e1n de car\u00e1cter sunnita que gobernou a maior\u00eda do pa\u00eds a partir de 1996 e ata 2001, malia ter reco\u00f1ecemento diplom\u00e1tico de soamente tres pa\u00edses: os Emiratos \u00c1rabes Unidos, Paquist\u00e1n, e Arabia Saudita, as\u00ed como do goberno -non reco\u00f1ecido internacionalmente- da Rep\u00fablica chechena de Ichkeria.\nHistoria e caracter\u00edsticas.\nOs membros m\u00e1is influentes, inclu\u00edndo Mullah Mohammed Omar, o l\u00edder do movemento, eran simples mul\u00e1s da aldea (eruditos relixiosos isl\u00e1micos menores), a maior\u00eda dos cales estudaran en madrasas paquistan\u00eds. O movemento talib\u00e1n estaba integrado principalmente por paxtos de Afganist\u00e1n e da provincia da Fronteira do Noroeste Paquist\u00e1n, pero tam\u00e9n inclu\u00edu a moitos voluntarios non-afg\u00e1ns do mundo \u00e1rabe, as\u00ed como Eurasia, Asia do Sur, e Asia suroriental. \nDespois da ca\u00edda da prosovi\u00e9tica Rep\u00fablica Democr\u00e1tica de Afganist\u00e1n en 1992, Afganist\u00e1n foise enredando nunha guerra civil entre se\u00f1ores da guerra, facendo a vida dif\u00edcil nas zonas rurais e en especial no sueste do pa\u00eds habitado polos paxtos. Os talib\u00e1ns emerxeron eventualmente como unha forza capaz de traer orde \u00f3 pa\u00eds. A subida dos talib\u00e1ns axudou \u00e1 econom\u00eda eliminando os pagos que os se\u00f1ores da guerra esix\u00edan \u00f3s comerciantes, trouxo vantaxes pol\u00edticas reducindo a loita entre facci\u00f3ns (a\u00ednda que o talib\u00e1ns combateron agresivamente contra os seus inimigos, a s\u00faa hexemon\u00eda relativa reduciu o n\u00famero de facci\u00f3ns) e trouxo estabilidade relativa impo\u00f1endo un sistema de normas ante unha sociedade ca\u00f3tica. A ideolox\u00eda radical dos talib\u00e1ns apartar\u00eda m\u00e1is adiante a moitos observadores que consideraban inicialmente a s\u00faa aparici\u00f3n como positiva. A mitolox\u00eda talib\u00e1n establece a primavera de 1994, co rapto e violaci\u00f3n de d\u00faas raparigas nun punto de control mujahidin na aldea de Sang Hesar nas aforas de Kandahar. O mul\u00e1 local Omar, veterano da facci\u00f3n Harakat-i Inqilab-i Islami contra o r\u00e9xime de Najibul\u00e1, con outros trinta e tantos talib\u00e1ns organizou un grupo armado para rescatar as raparigas e colgou o comandante dos mujahid\u00edn.\nDespois deste incidente, Omar fuxiu \u00e1 provincia veci\u00f1a de Baluchist\u00e1n en Paquist\u00e1n. Para o outono de 1994 organizara unha milicia ben armada e ben financiada de 1.500 seguidores e a primeira operaci\u00f3n significativa constatada foi en setembro de 1994 co asalto \u00e1 vila fronteiriza de Spin Boldak controlada polas forzas de Gulbuddin Hekmatyar conseguindo unha importante cantidade de armamento e munici\u00f3n, Hekmatyar acusou aos paquistan\u00eds de estar detr\u00e1s da vitoria talib\u00e1n. Os talib\u00e1ns fix\u00e9ronse co control de Kandahar en novembro de 1994 e Herat en setembro de 1995, a\u00ednda que son derrotados nun primeiro intento de tomar a capital a mediados de 1995 continuaron a bombardeala conseguindo o 27 de setembro de 1996 entrar en Cabul, e a\u00ednda que a guerra continuou os talib\u00e1n declar\u00e1ronse o goberno lex\u00edtimo do pa\u00eds, baseado na lei isl\u00e1mica, colgaron na forca ao expresidente Mohammad Najibullah e entre as s\u00faas primeiras medidas estivo a prohici\u00f3n \u00e1s mulleres a acceder \u00e1 educaci\u00f3n e ao traballo, as\u00ed como a imposici\u00f3n de c\u00f3digos de vestimenta estritos tanto para as mulleres como para os homes e continuaron ao ano seguinte coa s\u00faa pol\u00edtica de invisibilidade social da muller, desde a prohibici\u00f3n de facer ru\u00eddo ao andar ata a prohibici\u00f3n de falar ou viaxar con homes que non foran da s\u00faa familia pasando pola prohibici\u00f3n de achegarse \u00e1s fiestras das s\u00faas casas. O ataque terrorista de 2001 en Nova York levou \u00e1 ca\u00edda dos talib\u00e1ns ao pedirlles os Estados Unidos a entrega de Osama bin Laden e logo da s\u00faa negativa o 7 de outubro dese ano co apoio das Naci\u00f3ns Unidas forzas da OTAN coa colaboraci\u00f3n da Alianza do Norte invad\u00eda o pa\u00eds e o 13 de novembro os talib\u00e1ns perd\u00edan a capital, organiz\u00e1ndose os restos das forzas talib\u00e1ns como guerrillas."}
{"id": "30504", "revid": "98629", "url": "https://gl.wikipedia.org/wiki?curid=30504", "title": "Advanced Encryption Standard", "text": "Advanced Encryption Standard (AES), tam\u00e9n co\u00f1ecido como Rijndael, \u00e9 un esquema de cifrado por bloque adoptado como un est\u00e1ndar de encriptaci\u00f3n polo goberno estadounidense, e esperase que sexa usado en todo o mundo, como tam\u00e9n analizado exhaustivamente, como foi o caso do seu predecesor, o DES. Foi adoptado polo Instituto Nacional de Est\u00e1ndares e Tecnolox\u00eda (NIST) como un FIPS (PUB 197) en novembro do 2001 despois de 5 anos do proceso de estandarizaci\u00f3n.\nO cifrado foi desenvolvido por dous criptologos Belgas, Joan Daemen e Vincent Rijmen, e enviado \u00f3 proceso de selecci\u00f3n AES baixo o nome \"Rijndael\".\nDescrici\u00f3n do cifrado.\nEstritamente falando, AES non \u00e9 precisamente Rijndael (a\u00ednda que na pr\u00e1ctica chamaselle de maneira indistinta) xa que Rijndael permite un maior rango de tama\u00f1o de bloque e clave; AES ten un tama\u00f1o de bloque fixo de 128 bits e tama\u00f1os de chave de 128, 192 \u00f3 256 bits, mentres que Rijndael pode ser especificado por unha clave que sexa m\u00faltiplo de 32 bits, cun m\u00ednimo de 128 bits e un m\u00e1ximo de 256 bits.\nA maior\u00eda dos c\u00e1lculos do algoritmo AES fanse nun campo finito determinado.\nAES opera nun arranxo de 4\u00d74 bytes, chamado \"state\" (algunhas versi\u00f3ns de Rijndael cun tama\u00f1o de bloque maior te\u00f1en columnas adicionais no state). Para o cifrado, cada rolda da aplicaci\u00f3n do algoritmo AES (excepto a \u00faltima) consiste en catro pasos:\nA rolda final omite a fase MixColumns."}
{"id": "30505", "revid": "634", "url": "https://gl.wikipedia.org/wiki?curid=30505", "title": "AES", "text": ""}
{"id": "30506", "revid": "85894", "url": "https://gl.wikipedia.org/wiki?curid=30506", "title": "Huelva", "text": "Huelva \u00e9 unha cidade e concello espa\u00f1ol, capital da provincia de Huelva, en Andaluc\u00eda. Est\u00e1 situada na costa suroeste de Espa\u00f1a, na confluencia dos r\u00edos Tinto e Odiel, que forman a R\u00eda de Huelva. O municipio ten unha extensi\u00f3n de 149\u00a0km\u00b2, e a s\u00faa poboaci\u00f3n en 2010 era de 149.310 habitantes.\nXeograf\u00eda.\nHuelva at\u00f3pase localizada nunha pequena pen\u00ednsula confluencia dos r\u00edos Tinto e Odiel, na chamada terra chaira pertencendo \u00e1 conca do Guadiana. Est\u00e1 situada a escasos quil\u00f3metros do mesmo, do que o separan unha r\u00eda e varias illas. Os dous r\u00edos fusi\u00f3nanse no punto co\u00f1ecido como Punta do Sebo (ou Pen\u00ednsula de Huelva ou Anicoba). A altitude media var\u00eda desde os cero aos cincuenta e catro metros sobre o nivel do mar.\nClima.\nO clima \u00e9 moi benigno, pois \u00e9 de transici\u00f3n entre subtropical (de variedade b\u00e9tica) e temperado (de variedade mediterr\u00e1nea). A temperatura \u00e9 suave grazas a ter preto o mar, posto que a s\u00faa brisa arrefr\u00eda o caloroso clima.\nHistoria.\nO poboamento onubense comeza a ter grande importancia na Idade de Bronce, adquirindo o seu auxe durante a civilizaci\u00f3n tart\u00e9ssica (en torno aos s\u00e9culos VIII e VI antes de Cristo). En s\u00e9culos posteriores comezan a chegar comerciantes fenicios e gregos. Durante a \u00e9poca romana, o lugar que corresponde \u00e1 provincia \u00e9 chamada Beturia (entre o Betis, o Guadalquivir, e o Anas, o Guadiana), est\u00e1 poboado polos celtici, e m\u00e1is tarde existe \"Onuba Aesturiana\". Durante a \u00e9poca visigoda ten maior importancia a localidade de Niebla. Ao conquistar a cidade os musulm\u00e1ns, ch\u00e1mana \"Welba\". A cidade \u00e9 reconquistada por Afonso X o Sabio. En 1873, as minas de Riotinto converten a Huelva nun importante porto. Os novos pol\u00edgonos industrias do s\u00e9culo XX fan que Huelva aumente considerablemente a s\u00faa poboaci\u00f3n.\nEconom\u00eda.\nAs principais industrias onubenses son as relacionadas coa qu\u00edmica e a pesca (Huelva conta cun importante porto pesqueiro, unha ampla frota e unha longa tradici\u00f3n mari\u00f1eira). O marisco e peixe onubenses gozan dunha significativa fama. O porto de Huelva \u00e9 un dos de maior actividade de Espa\u00f1a, grazas a construci\u00f3ns portuarias de finais do s\u00e9culo XX."}
{"id": "30507", "revid": "98629", "url": "https://gl.wikipedia.org/wiki?curid=30507", "title": "Sibila", "text": "A sibila (en grego cl\u00e1sico: \"\u03b1\u1f31 \u03a3\u1fd0\u0301\u03b2\u03c5\u03bb\u03bb\u03b1\u03b9\"; en singular \"\u03a3\u1fd0\u0301\u03b2\u03c5\u03bb\u03bb\u1fb0\"; romanizado: \"S\u00edbyllai\"; en lat\u00edn: \"Sibyllae\"), \u00e9 un personaxe da mitolox\u00eda grega e romana e mais tam\u00e9n da literatura. Era unha muller que posu\u00eda poderes para a profec\u00eda, e que inspirados polo deus Apolo. Estaban relacionadas con lugares sagrados concretos onde exist\u00edan or\u00e1culos dende a antig\u00fcidade. \nOrixe e evoluci\u00f3n.\nSegundo a mitolox\u00eda grega, a primeira Sibila, da que deriva o nome das outras, era filla de D\u00e1rdano e Neso. \nO primeiro autor grego co\u00f1ecido en mencionar unha sibila foi Her\u00e1clito (documentado a trav\u00e9s do testemu\u00f1o de Plutarco) no 500 a. C.:\nWalter Burkert observa que \"mulleres fren\u00e9ticas en cuxos beizos fala o deus\" est\u00e1n rexistradas moito antes no Pr\u00f3ximo Oriente, en cidades como Mari no segundo milenio e en Asiria no primeiro milenio\". Ata as elaboraci\u00f3ns literarias dos escritores romanos, as sibilas non eran identificadas por un nome persoal, sen\u00f3n por nomes que fan referencia \u00e1 localizaci\u00f3n do seu \"t\u00e9menos\", ou santuario. \nPausanias, autor do s\u00e9culo II, en \"Hellados Periegesis\" (en galego, \"Descrici\u00f3n de Grecia\"), cando describ\u00eda as tradici\u00f3ns locais, menciona a primeira sibila en Delfos (\"a primeira\" [anterior]) e, tam\u00e9n, indica que se pensaba que foran os libios quen lle deran o nome de \"sibila\", polo que a primeira sibila, ser\u00eda a Sibila L\u00edbia. Por\u00e9n, Frazer opina que esa idea \u00e9 err\u00f3nea. A segunda sibila \u00e1 que se refire Pausanias, e chamada \"Her\u00f3fila\", parece ter a s\u00faa sede en \u00faltima instancia en Samos, pero visitou outros santuarios, en Claros, Delos e Delfos e cantou al\u00ed, pero que, ao mesmo tempo, Delfos ti\u00f1a a s\u00faa propia sibila.\nJames Frazer escribiu, na s\u00faa traduci\u00f3n e comentario sobre Pausanias, que s\u00f3 d\u00faas das sibilas gregas eran hist\u00f3ricas: o her\u00f3filo de Erythrae, que se pensa que viviu no s\u00e9culo VIII a.C., e Phyto de Samos, que viviu algo m\u00e1is tarde. Observa que os gregos ao principio parec\u00edan co\u00f1ecer s\u00f3 unha sibila, e cita a Her\u00e1clides P\u00f3ntico como o primeiro escritor antigo en distinguir varias sibilas pois nomea, polo menos, tres sibilas: a frixia, a eritrea e a helespontina. O estudoso David S. Potter escribe: \"A finais do s\u00e9culo V a.C. parece que \"Sibila\" era o nome dado a unha \u00fanica profetisa inspirada\".\nComo Her\u00e1clito, Plat\u00f3n s\u00f3 fala dunha sibila, pero co paso do tempo o n\u00famero aumentou ata nove, cunha d\u00e9cima, a Sibila tiburtina, probablemente de orixe etrusca, engadida polos romanos. Segundo as \"Diuinae institutiones\" de Lactancio (Libro 1, cap. 6), Varr\u00f3n (s\u00e9culo I a. C.) enumera at\u00e9 dez: a persa, a l\u00edbica, a d\u00e9lfica, a cimeria, a eritrea, a samia, a cumana, a helespontina (en territorio troiano), a frixio (en Ancira) e a tiburtino (chamada Albunea).\nA m\u00e1is famosa de todas foi a Sibila de Cumas, citada baixo os nomes de Herofila, Demo, Femonoe, Deifoba, Demofila e Amaltea. Foi consultada por Eneas antes de que este descendese ao inframundo, e dise que foi a Italia dende Oriente, onde apareceu ante o rei Tarquinio, ofrec\u00e9ndolle os Libros Sibilinos. Pausanias tam\u00e9n menciona unha Sibila hebrea co nome de Sabe, filla de Beroso e Erimante."}
{"id": "30509", "revid": "56817", "url": "https://gl.wikipedia.org/wiki?curid=30509", "title": "808", "text": "Outros.\nHistoria ano a ano"}
{"id": "30511", "revid": "15490", "url": "https://gl.wikipedia.org/wiki?curid=30511", "title": "Pl\u00e1cido Domingo", "text": "Pl\u00e1cido Domingo, nado en Madrid o 21 de xaneiro de 1941, \u00e9 un tenor espa\u00f1ol.\nTraxectoria.\nNado en Espa\u00f1a, moveuse a M\u00e9xico \u00f3s 8 anos coa s\u00faa familia, que dirix\u00eda unha compa\u00f1\u00eda de zarzuela. En Cidade de M\u00e9xico estudou m\u00fasica no Conservatorio Nacional. Foi o cantante reserva de \"Los Black Jeans\" en 1958, unha banda de rock formada en 1958 por C\u00e9sar Costa. Aprendeu o piano e a dirixir orquestra, pero fixo o seu debut como tenor de \u00f3pera en 1961 en Monterrey, M\u00e9xico, como Alfredo en \"La Traviata\" de Verdi. En 1962 uniuse \u00e1 \u00d3pera Nacional Israel\u00ed en Tel Aviv, onde pasou 2 anos e medio, realizando 280 funci\u00f3ns.\nRealizou numerosas actuaci\u00f3ns nos Estados Unidos sobre todo en Nova York e San Francisco, a\u00ednda que tampouco deixou de facer xiras en cidades de Europa, durante os anos 1960, realizando numerosos papeis musicais e o seu repertorio, est\u00e1 composto dunha ampla gama de directores entre eles von Karajan, Zubin Mehta, James Levine, entre outros, e compositores de m\u00fasica cl\u00e1sica moi co\u00f1ecidos. Como director de \u00d3pera iniciou as s\u00faas actividades en 1973.\nGravou d\u00faos con diversos cantantes como John Denver, Jos\u00e9 Mar\u00eda Cano, Alejandro Fern\u00e1ndez, Carlos Santana, Luis Cobos, Caetano Veloso, Patricia Kaas etc. e con Jos\u00e9 Carreras e Luciano Pavarotti formou en 1990, a c\u00e9lebre sociedade art\u00edstica dos Tres Tenores."}
{"id": "30512", "revid": "89787", "url": "https://gl.wikipedia.org/wiki?curid=30512", "title": "Ragnarok", "text": "Na mitolox\u00eda n\u00f3rdica, Ragnarok (fado do mundo) \u00e9 a batalla da fin do mundo. Esta batalla ser\u00eda supostamente emprendida entre os deuses (os \u00c6sir, liderados por Od\u00edn) e os demos (os xigantes do lume, os Jotuns e varios monstros, conducidos por Loki). Alg\u00fans dos deuses, dos xigantes, e dos monstros falecer\u00e1n non s\u00f3 nesta conflagraci\u00f3n apocal\u00edptica, sen\u00f3n que case todo no universo acabar\u00e1 destru\u00eddo.\nOs deuses xa saben a trav\u00e9s da profec\u00eda, o que vai suceder: que avisar\u00e1 da chegada do acontecemento, quen matar\u00e1 a quen, e as\u00ed sucesivamente. Ata saben que eles non te\u00f1en o poder de evitar o Ragnarok. Isto est\u00e1 relacionado co concepto de destino dos pobos n\u00f3rdicos antigos."}
{"id": "30518", "revid": "1131", "url": "https://gl.wikipedia.org/wiki?curid=30518", "title": "Gottfried B\u00f6hm", "text": "Gottfried B\u00f6hm nado en Offenbach am Main o 23 de xaneiro de 1920 e finado en Colonia o 9 de xu\u00f1o de 2021, foi un arquitecto contempor\u00e1neo alem\u00e1n.\nTraxectoria.\nB\u00f6hm naceu no seo dunha familia de arquitectos en Offenbach am Main, Hessen. O seu pai, Dominikus B\u00f6hm, constru\u00edu moitas igrexas ao longo da Alema\u00f1a. O seu av\u00f3 tam\u00e9n foi arquitecto. Logo de obter o t\u00edtulo de arquitecto pola Universidade T\u00e9cnica de M\u00fanic no ano 1946, estudou escultura na Academia de Belas Artes. Despois do 1947, B\u00f6hm traballou xunto co seu pai ata o falecemento deste no ano 1955. B\u00f6hm sa\u00edu pouco despois da firma. Durante este per\u00edodo, tam\u00e9n traballou coa Sociedade de Reconstruci\u00f3n de Colonia baixo as ordes de Rudolph Schwarz. No 1951, mudouse a Nova York onde traballou seis meses na firma Cajetan Baumann. No transcurso das s\u00faas viaxes por Am\u00e9rica, atopou d\u00faas das s\u00faas maiores inspiraci\u00f3ns, os arquitectos alem\u00e1ns Ludwig Mies van der Rohe e Walter Gropius.\nNas vindeiras d\u00e9cadas, B\u00f6hm constru\u00edu moitos edificios na Alema\u00f1a, inclu\u00edndo igrexas, museos, centros sociais, edificios de oficinas, casas e apartamentos. Foi considerado un arquitecto expresionista e un pos-Bahaus, el prefire referirse a si mesmo coma un arquitecto que crea \"conexi\u00f3ns\" entre o pasado e o futuro, entre o mundo das ideas e o mundo f\u00edsico, entre un edificio e o contexto urbano que o rodea. Neste eido, B\u00f6hm sempre visiona a cor, a forma e os materiais en relaci\u00f3n coas ferramentas. Os seus proxectos m\u00e1is novos foron feitos a maior\u00eda en formig\u00f3n armado, a\u00ednda que m\u00e1is recentemente comezou a usar m\u00e1is aceiro e vidro nos seus edificios. En moitos dos seus traballos, a s\u00faa idea de planeamento urban\u00edstico \u00e9 evidente, inclu\u00edndo a s\u00faa idea da \"conexi\u00f3n\"."}
{"id": "30521", "revid": "23204", "url": "https://gl.wikipedia.org/wiki?curid=30521", "title": "Pita (xogo)", "text": "A pita ou pita cega \u00e9 un xogo popular galego de persecuci\u00f3n no que unha persoa (que se di que \"leva a pita\", ou que apanda) fai de perseguidora e debe tocar a calquera outra en calquera parte do corpo para perder esa tarefa e encomendarlla \u00e1 persoa tocada. C\u00f3mpre dicir que o posto de perseguidor est\u00e1 estigmatizado e habitualmente ridiculizado. Normalmente, durante o toque dise a palabra \"pita!\".\nExisten variantes onde o perseguidor ou os perseguidos modifican temporalmente os seus papeis:\nA sinxeleza e a frecuencia deste xogo proceden da s\u00faa versatilidade: como o acocho, non precisa de intrumentos para xogarse e pode practicarse en calquera lugar con l\u00edmites definidos (que deben concretarse \u00f3 comezar o xogo)."}
{"id": "30522", "revid": "5312", "url": "https://gl.wikipedia.org/wiki?curid=30522", "title": "Jos\u00e9 Luis Rodr\u00edguez Zapatero", "text": "Jos\u00e9 Luis Rodr\u00edguez Zapatero (), nado o 4 de agosto de 1960 en Valladolid e criado en Le\u00f3n, \u00e9 un pol\u00edtico espa\u00f1ol, que foi o quinto Presidente do Goberno de Espa\u00f1a dende a aprobaci\u00f3n da Constituci\u00f3n espa\u00f1ola de 1978. Asumiu o seu cargo despois da vitoria do PSOE nas elecci\u00f3ns ao Congreso dos Deputados do 14 de marzo de 2004, revalidada nos seguintes comicios, celebrados o 9 de marzo de 2008. Deixou o cargo o 21 de decembro de 2011.\nTraxectoria.\nEducaci\u00f3n e formaci\u00f3n.\nLogo dunha escolaridade en centros relixiosos (Colexio dos Disc\u00edpulos de Xes\u00fas de Le\u00f3n, despois ao Colexio Leon\u00e9s), entra na Universidade de Le\u00f3n para seguir os estudos de Dereito seguindo a tradici\u00f3n familiar (o seu pai, decano do Ilustre Colexio de Avogados de Le\u00f3n, administra cos seus outros fillos un gabinete de dereito administrativo).\nEn 1983, Jos\u00e9 Luis Rodr\u00edguez Zapatero \u00e9 graduado en Dereito, cunha tese de final de estudos consagrada ao estatuto da rexi\u00f3n aut\u00f3noma de Castela e Le\u00f3n (\u00faltima rexi\u00f3n espa\u00f1ola por constitu\u00edrse como aut\u00f3noma nese mesmo ano).\n\u00c9 contratado como profesor adxunto en Dereito Constitucional, e permanecer\u00e1 en contacto coa formaci\u00f3n universitaria ata 1986, ano en que vai consagrarse \u00e1 s\u00faa carreira pol\u00edtica.\nCarreira pol\u00edtica.\nComprom\u00e9tese, xa desde moi novo do mesmo xeito que a s\u00faa familia politicamente ben \u00e1 esquerda. En 1976, asiste co seu pai \u00e1 primeira reuni\u00f3n autorizada do Partido Socialista Obreiro Espa\u00f1ol en Xix\u00f3n e en 1978, pegando carteis para este partido.\nAdh\u00edrese a este partido socialdem\u00f3crata en febreiro de 1979 empuxado dunha parte pola s\u00faa admiraci\u00f3n do discurso de Felipe Gonz\u00e1lez, e doutra polas ideas herdadas do seu av\u00f3 paterno. Apoiado polo deputado local \u00c1ngel Capdevilla, en decembro de 1982 \u00e9 nomeado secretario do partido en Le\u00f3n, \u00e1 idade de vinte e dous anos. A s\u00faa ascensi\u00f3n pol\u00edtica monta en frecha desde ese momento e int\u00e9grase nas comisi\u00f3ns da Constituci\u00f3n, Defensor do Pobo, Xustiza e Interior.\nFoi elixido secretario xeral da Federaci\u00f3n Socialista de Le\u00f3n (FSL) no congreso celebrado en Astorga o 19 de xu\u00f1o de 1988. Ser\u00e1 tam\u00e9n elixido deputado pola s\u00faa provincia nas elecci\u00f3ns lexislativas do 22 de xu\u00f1o de 1989, convert\u00e9ndose no cargo electo m\u00e1is novo do Congreso. \nReelixido \u00e1 cabeza dos socialistas de Le\u00f3n en febreiro de 1991 e de novo como deputado o 6 de xu\u00f1o de 1993, no Congreso Federal de marzo de 1994 como secretario xeral do FSL, esta vez polo 70% dos delegados, conserva por cuarta vez o seu escano nas Cortes o 3 de marzo de 1996.\nO PSOE col\u00f3cao ent\u00f3n \u00e1 Mesa Bipartidos con Esquerda Unida, ocup\u00e1ndose da reforma do modelo de Financiamento das Autonom\u00edas.\nO 16 de novembro de 1997, reel\u00edxeselle a secretario rexional do PSOE.\nO 22 de xullo de 2000, consegue as \"rendas\" do PSOE no XXXV Congreso por 414 votos (41,7 % dos delegados), contra 405 a Bono (40,8 %) e afirma inmediatamente que desexa \u00abun cambio tranquilo, sereno e disciplinado e proponse practicar unha oposici\u00f3n socialmente \u00fatil\u00bb.\nO 27 de outubro de 2002, Zapatero \u00e9 oficialmente candidato \u00e1 presidencia do Goberno. O naufraxio do buque Prestige fronte \u00e1s costas de Galicia, vai verter toneladas de chapapote, contaminando as costas galegas sen que o Goberno tome as xustas medidas necesarias a esta situaci\u00f3n . A indignaci\u00f3n popular vai favorecer politicamente \u00e1 oposici\u00f3n que vai acusar o Goberno de Aznar de desinformaci\u00f3n e mentira.\nAs sondaxes para as elecci\u00f3ns lexislativas previstas para o 2004 daban ent\u00f3n aos dous homes a igualdade, pero \u00e9 durante o ano 2003, coa intervenci\u00f3n militar de Espa\u00f1a en Iraq, cando cerca do 90 % dos espa\u00f1ois xulgan negativa a iniciativa do Goberno. Para rematar, a s\u00f3 3 d\u00edas das elecci\u00f3ns, prod\u00facese o atentado do 11-M, causando 192 mortos. A designaci\u00f3n primeira de ETA como autora do atentado por parte do Ministerio de Interior, desmentida polas investigaci\u00f3ns da polic\u00eda, que apuntaban a v\u00eda isl\u00e1mica, crearon unha corrente de desconfianza e de condenas ao Goberno por mentir ao pobo con fins electoralistas.\nO 14 de marzo de 2004, o PSOE ga\u00f1a as elecci\u00f3ns lexislativas por 42,64 % contra o 37,64 % do PP, 164 escanos contra 146, (a maior\u00eda absoluta situ\u00e1base en 174). O 17 de abril Jos\u00e9 Luis Rodriguez Zapatero \u00e9 nomeado quinto presidente da democracia.\nNo seu primeiro discurso como presidente quere recordar a memoria do seu av\u00f3 (fusilado en 1936) lendo unhas frases do testamento para declarar \u00ab(...) un desexo infinito para a paz, o amor para o ben e todo o que poida mellorar as condici\u00f3ns sociais de todos\u00bb.\nO 9 de marzo de 2008, Zapatero imponse con claridade, a\u00ednda que sen chegar a acadar a maior\u00eda absoluta, nas elecci\u00f3ns lexislativas por segunda vez consecutiva. Conseguiu 169 escanos (5 m\u00e1is que nas elecci\u00f3ns de 2004) fronte \u00f3s 153 do Partido Popular (7 m\u00e1is que en 2004).\nIdeolox\u00eda.\n\u00c1 hora de situarse no espectro pol\u00edtico, Zapatero afirmou que \"\"M\u00e1is que un socialdem\u00f3crata son un dem\u00f3crata social\". Para Zapatero, \"O programa dunha esquerda moderna pasa por unha econom\u00eda ben gobernada con super\u00e1vit das contas p\u00fablicas, impostos moderados e un sector p\u00fablico limitado. Todo iso, conxugado coa extensi\u00f3n dos dereitos civ\u00eds e sociais\"\". Zapatero afirmou que a\u00ednda que \"Hai moita xente neste pa\u00eds que bota de menos un partido de centro\", \"eu nunca serei dese partido de centro\". Respecto dos seus rivais de dereitas, matizaba a s\u00faa afirmaci\u00f3n \u00e1 popular revista \"Marie Claire\" de que nada me ensinou a dereita\" dicindo que \"A dereita neste pa\u00eds ensinoume que a esquerda fai avanzar a democracia\". Igualmente resaltou que \"Os grandes avances no mundo fix\u00e9ronse defendendo a causa dos dominados\". Neste sentido, Zapatero falou en numerosas ocasi\u00f3ns de como a memoria do seu av\u00f3 fusilado, Juan Rodr\u00edguez Lozano, motivou as s\u00faas convicci\u00f3ns pol\u00edticas.\nZapatero m\u00f3strase tam\u00e9n como un fervente pacifista e partidario do di\u00e1logo para solucionar os conflitos, tendo promovido a retirada das tropas espa\u00f1olas de Iraq, a Alianza de Civilizaci\u00f3ns ou o proceso de paz con ETA. Neste senso, o ex presidente de Goberno, preocupado por unha necesaria loita contra a deterioraci\u00f3n ambiental \u00e1 que non se destinan os mesmos recursos que \u00e1 guerra contra o terrorismo, afirmou que o cambio clim\u00e1tico \"provocou xa m\u00e1is v\u00edtimas que o terrorismo internacional e o seu potencial de destruci\u00f3n \u00e9 tam\u00e9n moi superior\" .\nSegundo goberno Zapatero.\nO 9 de marzo de 2008 o PSOE venceu por segunda vez consecutiva as elecci\u00f3ns xerais, volvendo ser reelixido presidente de Espa\u00f1a. Esta etapa co\u00f1\u00e9cese como segundo goberno Zapatero."}
{"id": "30523", "revid": "1131", "url": "https://gl.wikipedia.org/wiki?curid=30523", "title": "Nitr\u00f3xeno", "text": "O nitr\u00f3xeno, tam\u00e9n chamado de xeito popular azote, \u00e9 un elemento qu\u00edmico de n\u00famero at\u00f3mico 7, con s\u00edmbolo N e de masa at\u00f3mica 14,00674 u. En condici\u00f3ns normais forma un gas diat\u00f3mico, incoloro, inodoro, ins\u00edpido e principalmente inerte, que constit\u00fae o 78,08% do ar atmosf\u00e9rico. Pertence \u00e1 familia das pnic\u00f3xenos. O nitr\u00f3xeno foi descuberto polo m\u00e9dico escoc\u00e9s Daniel Rutherford no ano 1772, como compo\u00f1ente separable do ar.\nO nitr\u00f3xeno \u00e9 un elemento com\u00fan no Universo. Est\u00edmase que \u00e9 o s\u00e9timo elemento m\u00e1is abundante na V\u00eda L\u00e1ctea e no Sistema Solar. \u00c9 sintetizado pola fusi\u00f3n de carbono e hidr\u00f3xeno nas supernovas. Debido \u00e1 volatilidade do nitr\u00f3xeno elemental e dos seus compostos m\u00e1is habituais, o nitr\u00f3xeno \u00e9 moito menos com\u00fan nos planetas rochosos do sistema solar interior, ademais de ser un elemento relativamente raro na Terra en xeral. Con todo, do mesmo xeito que na Terra, o nitr\u00f3xeno e os compostos do nitr\u00f3xeno te\u00f1en unha gran presenza na atmosfera dos planetas e sat\u00e9lites que o te\u00f1en.\nMoitos compostos de importancia industrial, como o amon\u00edaco, o \u00e1cido n\u00edtrico, os nitratos org\u00e1nicos (propelentes e explosivos) as\u00ed como os cianuros, conte\u00f1en nitr\u00f3xeno. O enlace extremadamente forte do nitr\u00f3xeno elemental domina a qu\u00edmica do nitr\u00f3xeno, facendo que resulte dif\u00edcil tanto para os organismos como para a industria transformar o N2 en compostos \u00fatiles, liberando grandes cantidades de enerx\u00eda cando estes compostos se qu\u00e9iman ou se degradan en gas nitr\u00f3xeno. O amon\u00edaco e os nitratos producidos sint\u00e9ticamente son importantes fertilizantes industriais. Os nitratos fertilizantes son contaminantes que te\u00f1en un papel clave na eutrofizaci\u00f3n dos sistemas acu\u00e1ticos.\nSeparadamente dos seus usos principais como fertilizantes e stocks de enerx\u00eda, o nitr\u00f3xeno forma compostos org\u00e1nicos vers\u00e1tiles. O nitr\u00f3xeno forma parte de materiais tan diversos como o kevlar e a supercola de cianoacrilato. O nitr\u00f3xeno \u00e9 parte integral das mol\u00e9culas de todas as grandes clases de medicamento, inclu\u00edndo os antibi\u00f3ticos. Moitos medicamentos imitan ou son prof\u00e1rmacos de mol\u00e9culas de se\u00f1alizaci\u00f3n que conte\u00f1en nitr\u00f3xeno. Por exemplo, a nitroglicerina e o nitroprusiato, ambos nitratos org\u00e1nicos, controlan a presi\u00f3n sangu\u00ednea o metabolizarse en \u00f3xido n\u00edtrico natural. Os alcaloides vexetais (que a mi\u00fado son substancias de defensa) conte\u00f1en nitr\u00f3xeno por definici\u00f3n. As\u00ed pois, moitos f\u00e1rmacos importantes que conte\u00f1en nitr\u00f3xeno, como a cafe\u00edna e a morfina, son ou ben alcaloides ou m\u00edmicos sint\u00e9ticos que act\u00faan (do mesmo xeito que moitos alcaloides vexetais) sobre os receptores dos neurotransmisores dos animais (por exemplo, as anfetaminas sint\u00e9ticas).\nO nitr\u00f3xeno est\u00e1 presente en todos os seres vivos. \u00c9 un elemento constituente dos amino\u00e1cidos, e xa que logo das prote\u00ednas, as\u00ed como dos \u00e1cidos nucleicos (o ADN e a ARN). O corpo humano cont\u00e9n aproximadamente o 3% de nitr\u00f3xeno do seu peso. Tr\u00e1tase do cuarto elemento m\u00e1is abundante no corpo despois do os\u00edxeno, o carbono e o hidr\u00f3xeno. O ciclo do nitr\u00f3xeno describe o movemento deste elemento desde a atmosfera cara \u00e1 biosfera e os compostos org\u00e1nicos e a volta de novo cara \u00e1 atmosfera.\nEtimolox\u00eda.\nConsid\u00e9rase que o nitr\u00f3xeno (do lat\u00edn \"nitrum -i\", \u00e1 s\u00faa vez do grego \"\u03bd\u03af\u03c4\u03c1\u03bf\u03bd\", \"nitro\" -nome que historicamente se usou en forma vaga para referirse a diversos compostos de sodio e de potasio que conte\u00f1en nitr\u00f3xeno-, e \"-geno\", da ra\u00edz grega \"\u03b3\u03b5\u03bd-\", \"xerar\"; \u00e9 dicir, \"que xera salitre\") foi descuberto formalmente por Daniel Rutherford en 1772, ao dar a co\u00f1ecer algunhas das s\u00faas propiedades (chamouno \"aire floxisticado\", en funci\u00f3n do que observou no seu experimento dese ano. Con todo, pola mesma \u00e9poca tam\u00e9n se dedicaron ao seu estudo Carl Wilhelm Scheele (quen o illou), Henry Cavendish e Joseph Priestley.\nO nitr\u00f3xeno \u00e9 un gas tan inerte que Antoine Lavoisier refer\u00edase a el co nome \"azote\" (do grego \"\u00e1zoe\", que significa \"sen vida\". Clasificouse entre os \"gases permanentes\", sobre todo desde que Michael Faraday non conseguiu velo l\u00edquido a 50 atmosferas (atm) e \u2013110\u00a0\u00b0C ata os experimentos de Raoul Pictet e Louis Paul Cailletet, quen en 1877 conseguiron licualo.\nOs compostos de nitr\u00f3xeno xa se co\u00f1ec\u00edan na Idade Media; as\u00ed, os alquimistas chamaban \"aqua fortis\" ao \u00e1cido n\u00edtrico e \"aqua rexia\" (auga rexia) \u00e1 mestura de \u00e1cido n\u00edtrico e \u00e1cido clorh\u00eddrico, mestura co\u00f1ecida pola s\u00faa capacidade para disolver o ouro e o platino.\nHistoria.\nOs compostos de nitr\u00f3xeno te\u00f1en unha historia moi longa, xa que o cloruro de amonio era co\u00f1ecido por Her\u00f3doto. Xa eran ben co\u00f1ecidos na Idade Media. Os alquimistas co\u00f1ec\u00edan o \u00e1cido n\u00edtrico como \"aqua fortis\" (auga forte), as\u00ed como outros compostos nitroxenados como os sales de amonio e os sales de nitrato. A mestura de \u00e1cido n\u00edtrico e clorh\u00eddrico era co\u00f1ecida como \"aqua regia\" (auga real), c\u00e9lebre pola s\u00faa capacidade para disolver o oro, o rei dos metais.\nO descubrimento do nitr\u00f3xeno atrib\u00faese ao m\u00e9dico escoc\u00e9s Daniel Rutherford en 1772, que o chamou \"aire nocivo\". A\u00ednda que non o reco\u00f1eceu como unha substancia qu\u00edmica totalmente diferente, distinguiuno claramente do \"aire fixo\", ou di\u00f3xido de carbono, de Joseph Black. O feito de que hab\u00eda un compo\u00f1ente do aire que non soportaba a combusti\u00f3n estaba claro para Rutherford, a\u00ednda que non era consciente de que fose un elemento. O nitr\u00f3xeno tam\u00e9n foi estudado case ao mesmo tempo por Carl Wilhelm Scheele, Henry Cavendish, e Joseph Priestley, que se referiu a el como \"aire queimado\" ou \"floxisto\". O qu\u00edmico franc\u00e9s Antoine Lavoisier referiuse ao gas nitr\u00f3xeno como \"aire mef\u00edtico\" ou \"azote\", da palabra do grego. (azotikos), \"sen vida\", debido a que \u00e9 maioritariamente inerte. Nunha atmosfera de nitr\u00f3xeno puro, os animais morr\u00edan e as chamas extingu\u00edanse. A\u00ednda que o nome de Lavoisier non foi aceptado en ingl\u00e9s, xa que se sinalou que case todos os gases (de feito, coa \u00fanica excepci\u00f3n do os\u00edxeno) son mef\u00edticos, util\u00edzase en moitos idiomas (franc\u00e9s, italiano, portugu\u00e9s, polaco, ruso, alban\u00e9s, turco, etc. O alem\u00e1n \"Stickstoff\" tam\u00e9n fai referencia \u00e1 mesma caracter\u00edstica, \u00e9 dicir, \"ersticken\" \"afogar ou asfixiar\") e a\u00ednda permanece en ingl\u00e9s nos nomes com\u00fans de moitos compostos de nitr\u00f3xeno, como a hidracina e os compostos do i\u00f3n azida. Finalmente, deu lugar \u00e1 denominaci\u00f3n \"pnict\u00f3xenos\" para o grupo encabezado polo nitr\u00f3xeno, do grego \u03c0\u03bd\u03af\u03b3\u03b5\u03b9\u03bd \"afogar\".\nA palabra galega nitroxeno entrou na lingua a partir do franc\u00e9s \"nitrog\u00e8ne\", acu\u00f1ado en 1790 polo qu\u00edmico franc\u00e9s Jean-Antoine Chaptal (1756-1832), do franc\u00e9s \"nitre\" (nitrato de potasio, tam\u00e9n chamado salitre) e o sufixo franc\u00e9s \"-g\u00e8ne\", \"producir\", do grego -\u03b3\u03b5\u03bd\u03ae\u03c2 (-xens, \"enxendrado\"). O significado de Chaptal era que o nitr\u00f3xeno \u00e9 a parte esencial do \u00e1cido n\u00edtrico, que \u00e1 s\u00faa vez se produc\u00eda a partir do nitrato de potasio. En \u00e9pocas anteriores, o nitro confundiuse co \"natr\u00f3n\" exipcio (carbonato de sodio)\u00a0- chamado \u03bd\u03af\u03c4\u03c1\u03bf\u03bd (nitr\u00f3n) en grego\u00a0- que, a pesar do nome, non conti\u00f1a nitrato.\nAs primeiras aplicaci\u00f3ns militares, industriais e agr\u00edcolas dos compostos de nitr\u00f3xeno utilizaban o salitre (nitrato de sodio ou nitrato de potasio), sobre todo na p\u00f3lvora, e posteriormente como fertilizante. En 1910, Lord Rayleigh descubriu que unha descarga el\u00e9ctrica no gas nitr\u00f3xeno produc\u00eda \"nitr\u00f3xeno activo\", un monoat\u00f3mico al\u00f3tropo do nitr\u00f3xeno. A \"nube arremolinada de luz amarela brillante\" producida polo seu aparello reaccionou con mercurio para producir nitruro de mercurio explosivo.\nDurante moito tempo, as fontes de compostos de nitr\u00f3xeno foron limitadas. As fontes naturais proced\u00edan da biolox\u00eda ou de dep\u00f3sitos de nitratos producidos por reacci\u00f3ns atmosf\u00e9ricas. A fixaci\u00f3n do nitr\u00f3xeno mediante procesos industriais como o proceso Frank-Caro (1895-1899) e o proceso Haber-Bosch (1908-1913) aliviaron esta escaseza de compostos nitrogenados, ata o punto de que a metade da produci\u00f3n mundial de alimentos depende agora dos fertilizantes nitroxenados sint\u00e9ticos. Ao mesmo tempo, o uso do m\u00e9todo de Ostwald (1902) para producir nitratos a partir da fixaci\u00f3n industrial do nitr\u00f3xeno permitiu a produci\u00f3n industrial a grande escala de nitratos como materia prima na fabricaci\u00f3n de explosivos na guerra mundial do s\u00e9culo XX. \nPropiedades.\nAt\u00f3micas.\nUn \u00e1tomo de nitr\u00f3xeno ten sete electr\u00f3ns. No estado b\u00e1sico, est\u00e1n dispostos na configuraci\u00f3n electr\u00f3nica 1s2s2p2p2p. Por tanto, ten cinco electr\u00f3ns de valencia nos orbitais 2s e 2p, tres dos cales (os electr\u00f3ns p) non est\u00e1n apareados. Ten unha das m\u00e1is altas electronegatividades entre os elementos (3,04 na escala de Pauling), s\u00f3 superada polo cloro (3,16), o os\u00edxeno (3,44), e o fl\u00faor (3.98). Os gases nobres lixeiros, helio, neon e argon, presumiblemente tam\u00e9n ser\u00edan m\u00e1is electronegativos, e de feito est\u00e1n na escala de Allen, Seguindo as tendencias peri\u00f3dicas, o seu radio covalente de 71\u00a0pm \u00e9 menor que os do boro (84\u00a0pm) e do carbono (76\u00a0pm), mentres que \u00e9 maior que os do os\u00edxeno (66\u00a0pm) e o fl\u00faor (57\u00a0pm). O ani\u00f3n nitruro, N3-, \u00e9 moito maior, con 146\u00a0pm, similar ao do \u00f3xido. (O2-: 140\u00a0pm) e do fluoruro (F-: 133\u00a0pm). As tres primeiras enerx\u00edas de ionizaci\u00f3n do nitr\u00f3xeno son 1,402, 2,856 e 4,577\u00a0MJ-mol-1, e a suma da cuarta e a quinta \u00e9 de 16,920 MJ-mol-1}. Debido a estas cifras tan elevadas, o nitr\u00f3xeno non ten unha qu\u00edmica cati\u00f3nica simple.\nA falta de nodos radiais na subesfera 2p \u00e9 directamente responsable de moitas das propiedades an\u00f3malas da primeira fila do bloque p, especialmente no nitr\u00f3xeno, o os\u00edxeno e o fl\u00faor. A subc\u00e1scara 2p \u00e9 moi pequena e ten un radio moi similar \u00e1 casca 2s, facilitando a hibridaci\u00f3n orbital. Tam\u00e9n d\u00e1 lugar a forzas electrost\u00e1ticas de atracci\u00f3n moi grandes entre o n\u00facleo e os electr\u00f3ns de valencia das cascas 2s e 2p, dando lugar a electronegatividades moi altas. A hipervalencia \u00e9 case desco\u00f1ecida nos elementos 2p pola mesma raz\u00f3n, xa que a alta electronegatividade fai dif\u00edcil que un pequeno \u00e1tomo de nitr\u00f3xeno sexa un \u00e1tomo central nunha ligaz\u00f3n de tres centros e catro electr\u00f3ns, xa que tender\u00eda a atraer os electr\u00f3ns fortemente cara a si mesmo. As\u00ed, a pesar da posici\u00f3n do nitr\u00f3xeno na cabeza do grupo 15 da t\u00e1boa peri\u00f3dica, a s\u00faa qu\u00edmica mostra enormes diferenzas coa dos seus conx\u00e9neres m\u00e1is pesados f\u00f3sforo, ars\u00e9nico, antimonio e bismuto.\nO nitr\u00f3xeno p\u00f3dese comparar de xeito \u00fatil cos seus veci\u00f1os horizontais carbono e os\u00edxeno, as\u00ed como cos seus veci\u00f1os verticais na columna do pnict\u00f3xeno, f\u00f3sforo, ars\u00e9nico, antimonio e bismuto. A\u00ednda que cada elemento do per\u00edodo 2 desde o litio ata o os\u00edxeno mostra algunhas semellanzas co elemento do per\u00edodo 3 do seguinte grupo (do magnesio ao cloro; estes co\u00f1\u00e9cense como relaci\u00f3n diagonal), o seu grao cae bruscamente m\u00e1is al\u00f3 do par boro-silicio. As semellanzas do nitr\u00f3xeno co xofre lim\u00edtanse principalmente aos compostos do anel de nitruro de xofre cando ambos os elementos son os \u00fanicos presentes.\nO nitr\u00f3xeno non comparte a propensi\u00f3n do carbono \u00e1 catenaci\u00f3n. Do mesmo xeito que o carbono, o nitr\u00f3xeno tende a formar compostos i\u00f3nicos ou met\u00e1licos cos metais. O nitr\u00f3xeno forma unha extensa serie de nitruros con carbono, inclu\u00eddos aqueles con estruturas tipo cadea, grafito e fulereno.\nPar\u00e9cese ao os\u00edxeno coa s\u00faa alta electronegatividade e a s\u00faa capacidade concomitante para formar enlaces de hidr\u00f3xeno e a capacidade de formar complexos de coordinaci\u00f3n ao doar os seus pares solitarios de electr\u00f3ns. Existen alg\u00fans paralelismos entre a qu\u00edmica do amon\u00edaco NH3 e a da auga H2O. Por exemplo, a capacidade de ambos compostos de ser protonados para dar NH4+ e H3O+ ou desprotonado para dar NH2\u2212 e OH\u2212, con todos estes capaces de ser illados en compostos s\u00f3lidos.\nO nitr\u00f3xeno comparte con ambos os seus veci\u00f1os horizontais a preferencia por formar m\u00faltiples enlaces, normalmente con carbono, os\u00edxeno ou outros \u00e1tomos de nitr\u00f3xeno, a trav\u00e9s das interacci\u00f3ns p\"\u03c0\"\u2013p\"\u03c0\". As\u00ed, por exemplo, o nitr\u00f3xeno pres\u00e9ntase como mol\u00e9culas diat\u00f3micas e, por tanto, ten un punto de fusi\u00f3n (\u2212210\u00a0\u00b0C) e un punto de ebulici\u00f3n (\u2212196\u00a0\u00b0C) moito m\u00e1is baixos que o resto do seu grupo, xa que as mol\u00e9culas de N2 s\u00f3 se mante\u00f1en unidas polas interacci\u00f3ns d\u00e9biles de van der Waals e hai moi poucos electr\u00f3ns dispo\u00f1ibles para crear dipolos instant\u00e1neos significativos. Isto non \u00e9 posible para os seus veci\u00f1os verticais; as\u00ed, os \u00f3xidos de nitr\u00f3xeno, os nitritos, os nitratos, os compostos nitrosos, azoicos e diazoicos, as azidas , os cianatos, os tiocianatos e os derivados da imina non atopan semellanza co f\u00f3sforo, ars\u00e9nico, antimonio ou bismuto. Da mesma maneira, con todo, a complexidade dos oxo\u00e1cidos de f\u00f3sforo non atopa eco no nitr\u00f3xeno. Deixando de lado as s\u00faas diferenzas, o nitr\u00f3xeno e o f\u00f3sforo forman unha extensa serie de compostos entre si; estes te\u00f1en estruturas de cadea, aneis e gaiolas.\nIs\u00f3topos.\nO nitr\u00f3xeno ten dous is\u00f3topos estables: 14N e 15N. O primeiro \u00e9 moito m\u00e1is com\u00fan, constitu\u00edndo o 99,634% do nitr\u00f3xeno natural, e o segundo (que \u00e9 lixeiramente m\u00e1is pesado) constit\u00fae o 0,366% restante. Isto leva a un peso at\u00f3mico de ao redor de 14,007\u00a0u. Ambos os is\u00f3topos estables prod\u00facense no ciclo CNO nas estrelas, pero o 14N \u00e9 m\u00e1is com\u00fan xa que a s\u00faa captura de neutr\u00f3ns \u00e9 o paso que limita a velocidade. 14N \u00e9 un dos cinco n\u00faclidos impares estables. (un nucleido que ten un n\u00famero impar de prot\u00f3ns e neutr\u00f3ns); os outros catro son 2H, 6Li, 10B e 180mTa.\nA abundancia relativa de 14N e 15N \u00e9 practicamente constante na atmosfera pero pode variar noutros lugares, debido ao fraccionamento isot\u00f3pico natural das reacci\u00f3ns redox biol\u00f3xicas e \u00e1 evaporaci\u00f3n do amon\u00edaco natural ou do \u00e1cido n\u00edtrico. As reacci\u00f3ns mediadas bioloxicamente (por exemplo, asimilaci\u00f3n, nitrificaci\u00f3n, e desnitrificaci\u00f3n) controlan fortemente a din\u00e1mica do nitr\u00f3xeno no chan Estas reacci\u00f3ns normalmente dan como resultado un enriquecemento de 15N do substrato e o esgotamento do produto.\nO is\u00f3topo pesado 15N foi descuberto por primeira vez por S. M. Naud\u00e9 en 1929, pouco despois de que se descubrisen os is\u00f3topos pesados dos elementos veci\u00f1os os\u00edxeno e carbono. Presenta unha das secci\u00f3ns transversais de captura de neutr\u00f3ns t\u00e9rmicos m\u00e1is baixas de todos os is\u00f3topos. Util\u00edzase frecuentemente en resonancia magn\u00e9tica nuclear (RMN) para determinar as estruturas das mol\u00e9culas que conte\u00f1en nitr\u00f3xeno, debido ao seu esp\u00edn nuclear fraccionario da metade, que ofrece vantaxes para a RMN, como unha anchura de li\u00f1a m\u00e1is estreita. O 14N, a\u00ednda que tam\u00e9n \u00e9 utilizable en teor\u00eda, ten un esp\u00edn nuclear enteiro dun e, por tanto, ten un momento cuadrupolar que conduce a espectros m\u00e1is amplos e menos \u00fatiles. A RMN do 15N ten, con todo, complicaci\u00f3ns que non se atopan na espectroscopia de RMN do 1H e do 13C, m\u00e1is com\u00fans. A baixa abundancia natural de 15N (0,36%) reduce significativamente a sensibilidade, un problema que se ve agravado pola s\u00faa baixa relaci\u00f3n xiromagn\u00e9tica, (s\u00f3 o 10,14% da de 1H). Como resultado, a relaci\u00f3n sinal-ru\u00eddo para 1H \u00e9 unhas 300 veces maior que a de 15N \u00e1 mesma intensidade de campo magn\u00e9tico. Isto pode aliviarse en certa medida mediante o enriquecemento isot\u00f3pico de 15N por intercambio qu\u00edmico ou destilaci\u00f3n fraccionada. Os compostos enriquecidos con 15N te\u00f1en a vantaxe de que, en condici\u00f3ns est\u00e1ndar, non sofren o intercambio qu\u00edmico dos seus \u00e1tomos de nitr\u00f3xeno co nitr\u00f3xeno atmosf\u00e9rico, a diferenza dos compostos con is\u00f3topos de hidr\u00f3xeno, carbono e os\u00edxeno marcados que deben manterse afastados da atmosfera. A relaci\u00f3n 15N:14N util\u00edzase habitualmente na an\u00e1lise de is\u00f3topos estables nos campos da xeoqu\u00edmica, a hidrolox\u00eda, a paleoclimatolox\u00eda e a paleoceanograf\u00eda, onde se denomina \"\u03b4\"15N ou delta-N-15.\nDos outros dez is\u00f3topos producidos sint\u00e9ticamente, van desde 12N a 23N, 13N ten unha vida media de dez minutos e os is\u00f3topos restantes te\u00f1en vidas medias da orde de segundos (16N e 17N) ou milisegundos. Non son posibles outros is\u00f3topos de nitr\u00f3xeno, xa que caer\u00edan f\u00f3ra dos l\u00edmites da estabilidade nuclear, deixando escapar un prot\u00f3n ou un neutr\u00f3n. Dada a diferenza de vida media, 13N \u00e9 o radiois\u00f3topo de nitr\u00f3xeno m\u00e1is importante, sendo o suficientemente lonxevo como para utilizalo na tomograf\u00eda por emisi\u00f3n de positr\u00f3ns (PET), a\u00ednda as\u00ed a s\u00faa vida media a\u00ednda \u00e9 curta e, polo tanto, debe producirse no lugar de realizaci\u00f3n do PET, por exemplo. nun ciclotr\u00f3n mediante un bombardeo de prot\u00f3ns de 16O producindo 13N e unha part\u00edcula alfa.\nO radiois\u00f3topo 16N \u00e9 o radion\u00faclido dominante no refrixerante dos reactores de auga a presi\u00f3n ou de auga fervendo durante o funcionamento normal. Prod\u00facese a partir de 16O (en auga) mediante unha reacci\u00f3n (n,p), na que o \u00e1tomo 16O captura un neutr\u00f3n e expulsa un prot\u00f3n. Ten unha vida media curta de aproximadamente 7.1 s, pero durante a s\u00faa decadencia de novo a 16O produce radiaci\u00f3n gamma de alta enerx\u00eda (5 a 7 MeV). Debido a isto, o acceso o tubo de refrixeraci\u00f3n primaria nun reactor de auga a presi\u00f3n debe restrinxirse durante a operaci\u00f3n de potencia do reactor. \u00c9 un indicador sensible e inmediato de fugas do sistema de refrixeraci\u00f3n primario o ciclo de vapor secundario, e \u00e9 o principal medio de detecci\u00f3n de ditas fugas.\nCaracter\u00edsticas principais.\nO nitr\u00f3xeno \u00e9 un gas inerte, non metal, incoloro, inodoro e ins\u00edpido que constit\u00fae aproximadamente as catro quintas partes do aire atmosf\u00e9rico, se ben non interv\u00e9n na combusti\u00f3n nin na respiraci\u00f3n. Ten unha elevada electronegatividade (3 na escala de Pauling) e 5 electr\u00f3ns no nivel m\u00e1is externo comport\u00e1ndose como trivalente na maior\u00eda dos compostos que forma. Condensa a 77 K e solidifica a 63 K empreg\u00e1ndose comunmente en aplicaci\u00f3ns criox\u00e9nicas (nitr\u00f3xeno l\u00edquido).\nO ciclo deste elemento \u00e9 bastante m\u00e1is complexo que o do carbono, dado que est\u00e1 presente na atmosfera non s\u00f3 como N2 (78\u00a0%) sen\u00f3n tam\u00e9n nunha grande diversidade de compostos. P\u00f3dese atopar principalmente como N2O, NO e NO2, os chamados NOx. Tam\u00e9n forma outras combinaci\u00f3ns con os\u00edxeno tales como N2O3 e N2O5 (anh\u00eddridos), \"precursores\" dos \u00e1cidos nitroso e n\u00edtrico. Con hidr\u00f3xeno forma amon\u00edaco (NH3), composto gaseoso en condici\u00f3ns normais.\nAbundancia.\nO nitr\u00f3xeno \u00e9 o elemento puro m\u00e1is com\u00fan na Terra, representando o 78,1% do volume da atmosfera. A pesar diso, \u00e9 pouco abundante na codia terrestre, constitu\u00edndo s\u00f3 19\u00a0partes por mill\u00f3n desta, do mesmo xeito que o niobio, o galio e o litio. Os \u00fanicos minerais de nitr\u00f3xeno importantes son o salitre (nitrato de potasio) e a nitratina (nitrato de sodio, salitre chileno). Non obstante, estes non foron unha fonte importante de nitratos a partir da d\u00e9cada de 1920, cando se fixo com\u00fan a s\u00edntese industrial de amon\u00edaco e \u00e1cido n\u00edtrico.\nOs compostos de nitr\u00f3xeno intercambian constantemente entre a atmosfera e os organismos vivos. O nitr\u00f3xeno debe ser primeiro procesado, ou \"fixado\", nunha forma utilizable polas plantas, normalmente amon\u00edaco. Unha parte da fixaci\u00f3n do nitr\u00f3xeno real\u00edzase mediante a ca\u00edda de raios que producen os \u00f3xidos de nitr\u00f3xeno, pero a maior parte \u00e9 realizada por bacterias diazotr\u00f3ficas a trav\u00e9s de encimas co\u00f1ecidas como nitroxenasas (a\u00ednda que hoxe en d\u00eda a fixaci\u00f3n industrial do nitr\u00f3xeno en amon\u00edaco tam\u00e9n \u00e9 importante). Cando o amon\u00edaco \u00e9 absorbido polas plantas, util\u00edzase para sintetizar prote\u00ednas. A continuaci\u00f3n, estas plantas son dixeridas polos animais, que utilizan os compostos de nitr\u00f3xeno para sintetizar as s\u00faas prote\u00ednas e excretar os residuos nitroxenados. Finalmente, estes organismos morren e descomp\u00f3\u00f1ense, sufrindo a oxidaci\u00f3n bacteriana e ambiental e a desnitrificaci\u00f3n, devolvendo o dinitr\u00f3xeno libre \u00e1 atmosfera. A fixaci\u00f3n industrial do nitr\u00f3xeno mediante o proceso Haber util\u00edzase sobre todo como fertilizante, a\u00ednda que o exceso de residuos nitroxenados, ao ser lixiviados, provoca a eutrofizaci\u00f3n das augas doces e a creaci\u00f3n de zonas mortas mari\u00f1as, xa que o crecemento bacteriano impulsado polo nitr\u00f3xeno esgota o os\u00edxeno da auga ata o punto de que todos os organismos superiores morren. Ademais, o \u00f3xido nitroso, que se produce durante a desnitrificaci\u00f3n, ataca a capa de ozono atmosf\u00e9rica.\nMoitos peixes de auga salgada fabrican grandes cantidades de \u00f3xido de trimetilamina para protexerse dos altos efectos osm\u00f3ticos do seu ambiente; A conversi\u00f3n deste composto en dimetilamina \u00e9 o responsable do cheiro precoz nos peixes de auga salgada non frescos.. Nos animais, o radical libre \u00f3xido n\u00edtrico (derivado dun amino\u00e1cido), serve como unha importante mol\u00e9cula reguladora da circulaci\u00f3n sanguinea.\nA r\u00e1pida reacci\u00f3n do \u00f3xido n\u00edtrico coa auga nos animais resulta na produci\u00f3n do seu metabolito nitrito. O metabolismo do nitr\u00f3xeno nas prote\u00ednas dos animais, en xeral, ten como resultado a excreci\u00f3n de urea, mentres que o metabolismo dos \u00e1cidos nucleicos nos animais resulta na excreci\u00f3n de urea e \u00e1cido \u00farico. O cheiro caracter\u00edstico da descomposici\u00f3n da carne animal \u00e9 causado pola creaci\u00f3n de aminas de cadea longa que conte\u00f1en nitr\u00f3xeno, como a putrescina e a cadaverina, que son produtos de descomposici\u00f3n dos amino\u00e1cidos ornitina e lisina, respectivamente, nas prote\u00ednas en descomposici\u00f3n.\nObservaronse compostos que conte\u00f1en nitr\u00f3xeno no espazo exterior e o is\u00f3topo Nitr\u00f3xeno-14 crease nos procesos de fusi\u00f3n nuclear das estrelas.\nObtenci\u00f3n.\nObtense para usos industriais da destilaci\u00f3n do ar l\u00edquido. Est\u00e1 presente tam\u00e9n nos restos de animais, por exemplo no guano, usualmente na forma de urea, \u00e1cido \u00farico e compostos de ambos.\nProduci\u00f3n.\nO nitr\u00f3xeno gas \u00e9 un gas industrial producido mediante a destilaci\u00f3n fraccional de aire l\u00edquido ou mediante un m\u00e9todo mec\u00e1nico que utiliza aire gaseoso (por exemplo, unha membrana osm\u00f3tica inversa presurizada ou adsorci\u00f3n por oscilaci\u00f3n de presi\u00f3n). O nitr\u00f3xeno que se vende comercialmente \u00e9 a mi\u00fado un produto secundario do tratamento de aire para a concentraci\u00f3n industrial de os\u00edxeno para a siderurxia e outros fins. O nitr\u00f3xeno provisto en forma comprimida a mi\u00fado \u00e9 co\u00f1ecido como \u00abNSO\u00bb (nitr\u00f3xeno sen os\u00edxeno).\nNun laboratorio qu\u00edmico, p\u00f3dese elaborar tratando unha soluci\u00f3n acuosa de cloruro de amonio con nitrito de sodio.\nA reacci\u00f3n tam\u00e9n produce pequenas cantidades de NO e HNO3. Estas impurezas p\u00f3dense eliminar facendo pasar o gas por \u00e1cido sulf\u00farico acuoso que conte\u00f1a dicromato de potasio. P\u00f3dese preparar nitr\u00f3xeno puro mediante a descomposici\u00f3n de azida de bario ou azida de sodio.\nAplicaci\u00f3ns.\nA m\u00e1is importante aplicaci\u00f3n comercial do nitr\u00f3xeno \u00e9 a obtenci\u00f3n de amon\u00edaco polo proceso de Haber. O amon\u00edaco empr\u00e9gase na fabricaci\u00f3n de fertilizantes e \u00e1cido n\u00edtrico. Os sales do \u00e1cido n\u00edtrico incl\u00faen importantes compostos coma o nitrato de potasio (empregado na fabricaci\u00f3n da p\u00f3lvora) e o nitrato de amonio fertilizante.\nOs compostos org\u00e1nicos de nitr\u00f3xeno como a nitroglicerina e o trinitrotolueno (TNT) son a mi\u00fado explosivos. A hidracina e os seus derivados empr\u00e9ganse coma combust\u00edbel en foguetes.\nTam\u00e9n se usa, pola s\u00faa baixa reactividade, como atmosfera inerte en tanques de almacenamento de l\u00edquidos explosivos, durante a fabricaci\u00f3n de compo\u00f1entes electr\u00f3nicos (transistores, d\u00edodos, circu\u00edtos integrados etc.) e na fabricaci\u00f3n do aceiro inoxid\u00e1bel. O nitr\u00f3xeno l\u00edquido, producido por destilaci\u00f3n do ar l\u00edquido, \u00fasase en crioxenia, xa que a presi\u00f3n atmosf\u00e9rica condensa a -195,8\u00a0\u00b0C; aplicaci\u00f3n importante \u00e9 tam\u00e9n a de refrixerante, para a conxelaci\u00f3n, o transporte de comida e a conservaci\u00f3n de corpos e c\u00e9lulas reprodutivas (seme e \u00f3vulos) ou calquera outra mostras biol\u00f3xica.\nPrecauci\u00f3ns.\nOs fertilizantes nitroxenados son unha importante fonte de contaminaci\u00f3n do solo e das augas. Os compostos que conte\u00f1en i\u00f3n cianuro forman sales extremadamente t\u00f3xicos e son mortais para numerosos animais, entre eles os mam\u00edferos."}
{"id": "30524", "revid": "1987", "url": "https://gl.wikipedia.org/wiki?curid=30524", "title": "Kandalf", "text": "Kandalf era a anterior mascota do proxecto KDE durante as versi\u00f3ns 2.x. \nFoi remplazado por Konqi, un drag\u00f3n verde, debido posiblemente a un incumprimento do copyright, dada a similitude de Kandalf co mago Gandalf (de O Se\u00f1or dos Aneis de J. R. R. Tolkien)."}
{"id": "30525", "revid": "23204", "url": "https://gl.wikipedia.org/wiki?curid=30525", "title": "Vespasiano", "text": "Caesar Vespasianus Augustus, nado en Falacrinae o 17 de novembro de 9 e finado nas proximidades de Rieti o 23 de xu\u00f1o de 79, co\u00f1ecido con anterioridade como Titus Flavius Vespasianus, foi un emperador romano. Subiu \u00f3 poder no ano 69, despois de ser nomeado polas lexi\u00f3ns de Oriente, en contra do nomeamento de Vitelio. Con este emperador in\u00edciase a dinast\u00eda Flavia, destinada a rexer Roma durante un cuarto de s\u00e9culo.\nTraxectoria.\nTivo que realizar un moi dif\u00edcil labor de pacificaci\u00f3n, xa que o Imperio estaba nunha aut\u00e9ntica guerra civil dende os tempos de Ner\u00f3n. Soubo ga\u00f1ar a lealdade do ex\u00e9rcito, que tornar\u00eda nunha peza chave da gobernabilidade. Puxo orde na administraci\u00f3n, dando entrada nela \u00e1 clase ecuestre, e rematar deste xeito co monopolio dos libertos imposto por Claudio, e restableceu a paz.\nAs feridas morais e materiais das guerras civ\u00eds pronto desapareceron e Roma entrou nunha etapa de estabilidade.\nEn Oriente, puxo fin \u00e1 rebeli\u00f3n dos xudeus. Tito, vinculeiro de Vespasiano, sufocouna, tomou Xerusal\u00e9n e destru\u00edu o seu Templo (70). Tam\u00e9n foi necesario cortar de ra\u00edz o intento do outrora fiel Marco Antonio Primo, que se propu\u00f1a independizarse nas Galias. O ex\u00e9rcito destas provincias e mailo do Rhin foi redistribu\u00eddo e Tito foi nomeado o seu prefecto.\nVespasiano tivo bo coidado de manter boas relacions co Senado, \u00f3 que consultaba t\u00f3dolos asuntos e no que sentou numerosos representantes da aristocracia provincial, especialmente de Occidente. A s\u00faa pol\u00edtica respecto \u00e1s provincias foi quen de impulsar a romanizaci\u00f3n, crear novas colonias e estender os beneficios da cidadan\u00eda romana. A latina foille concedida cando menos a 120 municipios de Hispania, o cal implicaba que os seus maxistrados, pertencentes na s\u00faa meirande parte \u00e1 clase media local, accedesen \u00e1 cidadan\u00eda romana ao ano de desempe\u00f1ar o seu cargo.\nA actuaci\u00f3n dos gobernadores foi rigorosamente fiscalizada para evitar que fixesen abusos sobre dos naturais do pa\u00eds, o cal sempre acababa con reacci\u00f3ns antirromanas e rebeli\u00f3ns.\nTam\u00e9n na orde econ\u00f3mica tratou de sanear as finanzas, despois do per\u00edodo de desorde anterior. Esta pol\u00edtica, que lle custou a acusacion da avaricia, non tardou en dar os seus froitos e os Estado pronto puido contar con fondos non s\u00f3 para atender os seus orzamentos normais, sen\u00f3n en acometer ambiciosas obras suntuarias como o templo Capitolino e o famoso anfiteatro Flavio, m\u00e1is co\u00f1ecido como Coliseo, edificado en parte sobre da Domus Aurea de Ner\u00f3n, que fora derrubada.\nO emperador non quixo correr riscos en aventuras exteriores e renunciou a calquera expansi\u00f3n. A s\u00faa preocupaci\u00f3n fundamental foi o reforzamento das fronteiras. A conquista dos Campos Decumates, unha rexi\u00f3n xerm\u00e1nica comprendida entre os r\u00edos Danubio e Rhin, expl\u00edcase como unha zona de seguridade para garantir o dominio sobre as provincias lim\u00edtrofes.\nTito Flavio Vespasiano morreu no ano 79, despois de ter asociado ao seu fillo Tito ao goberno."}
{"id": "30527", "revid": "94073", "url": "https://gl.wikipedia.org/wiki?curid=30527", "title": "Tito (emperador)", "text": "Titus Flavius Sabinus Vespasianus, nado o 30 de decembro de 39 e finado o 13 de setembro de 81 foi un emperador romano. No ano 79, \u00e1 morte do seu pai Vespasiano, quen foi divinizado, foi nomeado o seu sucesor. \u00c9 o segundo emperador da dinast\u00eda Flavia.\nTraxectoria.\nTito seguira unha brillante carreira militar en Britania e Xermania e sufocou a rebeli\u00f3n xud\u00eda no ano 70. Despois de todos estes feitos, foi nomeado C\u00e9sar e o seu pai asociouno \u00f3 goberno.\nA destruci\u00f3n do templo de Xerusal\u00e9n, a s\u00faa lendaria xenerosidade e bondade de car\u00e1cter e os seus contrariados amores con Berenice, irm\u00e1 do rei xudeu Agripa II, converteron a Tito en protagonista de dramas e \u00f3peras.\nPero gobernou pouco tempo, apenas dous anos, e o seu paso pola escena pol\u00edtica carece de relevo e interese.\nA fama das s\u00faas boas cualidades humanas venlle dos seus desvelos por auxiliar as v\u00edtimas da erupci\u00f3n do Vesuvio no ano 79, e a destruci\u00f3n das cidades de Pompeia e Herculano e cos damnificados do incendio que un ano despois sufriu a propia Roma. Morreu de forma prematura no ano 81."}
{"id": "30528", "revid": "98629", "url": "https://gl.wikipedia.org/wiki?curid=30528", "title": "Lisp", "text": "Lisp (ou LISP) \u00e9 unha familia de linguaxes de programaci\u00f3n cunha longa historia e unha distintiva sintaxe chea de par\u00e9nteses. Orixinalmente especificado en 1958, o Lisp \u00e9 a segunda linguaxe de programaci\u00f3n de alto nivel m\u00e1is vella en amplo uso hoxe en d\u00eda por detr\u00e1s do Fortran. Coma este \u00faltimo, o Lisp cambiou moito dende os seus primeiros d\u00edas, e son moitos os dialectos que existiron na s\u00faa historia. Hoxe, os m\u00e1is extensamente co\u00f1ecidos dialectos do Lisp de prop\u00f3sito xeral, son o Common Lisp e o Scheme.\nCaracter\u00edsticas.\nLisp foi orixinalmente creado coma unha notaci\u00f3n matem\u00e1tica pr\u00e1ctica para programas de computadores, baseado no c\u00e1lculo lambda de Alonzo Church. Axi\u00f1a se converteu na linguaxe de programaci\u00f3n favorita para a investigaci\u00f3n na intelixencia artificial. Coma unha das primeiras linguaxes de programaci\u00f3n, Lisp foi pioneira en moitas ideas na inform\u00e1tica, inclu\u00edndo as estruturas de datos tipo \u00e1rbore, xesti\u00f3n autom\u00e1tica de almacenaxe, tipado din\u00e1mico ou a programaci\u00f3n orientada a obxectos.\nO nome de Lisp deriva de \"List Processing\" (Proceso de listas). As listas enlazadas son as principais estruturas de datos da linguaxe, e o propio c\u00f3digo fonte Lisp, en si mesmo, est\u00e1 constru\u00eddo con listas. Coma resultado disto, os programas en Lisp poden manipular c\u00f3digo fonte coma unha estrutura de datos, dando lugar a un sistema de macros que permite \u00f3s programadores crear novas sintaxes ou incluso novas linguaxes para dominios espec\u00edficos embebidos no propio Lisp.\nA intercambiabilidade de c\u00f3digo e dados d\u00e1lle ademais \u00f3 Lisp o instant\u00e1neo reco\u00f1ecemento da s\u00faa sintaxe. Todo o c\u00f3digo est\u00e1 escrito coma s-expresins (expresi\u00f3ns-s), ou listas entre par\u00e9nteses. Unha chamada a funci\u00f3n ou a unha forma sint\u00e1ctica est\u00e1 escrita coma unha lista co nome da funci\u00f3n ou do operador primeiro, e os argumentos a continuaci\u00f3n: (f x y z)\nA invenci\u00f3n do Lisp: 1958-1962.\nO Lisp foi inventado (ou, coma di Paul Graham, \"descuberto\" ) por John McCarthy en 1958 mentres estaba no MIT. McCarthy publicou o seu dese\u00f1o nunha folla no \"Magazine Communicatios of the ACM\" no 1960, titulado \"Funci\u00f3ns Recursivas Expresi\u00f3ns Simb\u00f3licas e a s\u00faa Computaci\u00f3n por M\u00e1quinas. Parte I\". (A segunda parte nunca foi publicada.) El mostraba que cunhas poucas operaci\u00f3ns e unha notaci\u00f3n para funci\u00f3ns, calquera pode constru\u00edr unha linguaxe Turing-completa para algoritmos.\nO Lisp foi implementado por primeira vez por Steve Russell nunha computadora IBM 704. Rusell lera o artigo de McCarthy, e deuse conta (para sorpresa de McCarthy) que a funci\u00f3n \"eval\" poder\u00eda ser implementada en c\u00f3digo m\u00e1quina. O resultado foi un int\u00e9rprete de Lisp que pod\u00eda ser usado para executar programas Lisp ou, m\u00e1is exactamente, 'avaliar expresi\u00f3ns Lisp.'\nO primeiro compilador completo de Lisp, escrito en Lisp, foi implementado no 1962 por Tim Hart e Mike Levin no MIT. (Memo 39, 767 kB PDF.) Este compilador introduce o modelo Lisp de compilaci\u00f3n incremental, no que funci\u00f3ns compiladas e interpretadas poden mesturarse libremente. A linguaxe empregada no memorando de Hart e Levin est\u00e1 moito m\u00e1is preto do Lisp moderno que do primeiro c\u00f3digo de McCarthy.\nXenealox\u00eda e variantes.\n\u00d3 longo dos seus cincuenta anos de historia, o Lisp xerou moitas variaci\u00f3ns do seu tema central dunha linguaxe de expresi\u00f3ns-S. Ademais, cada dialecto concreto pode ter varias implementaci\u00f3ns, por exemplo, hai m\u00e1is dunha ducia de implementaci\u00f3ns de Common Lisp.\nAs diferenzas entre dialectos poden ser claramente visibles, por exemplo, Common Lisp e Scheme fan uso de verbas clave distintas para definir funci\u00f3ns. Dentro dun dialecto estandarizado, por\u00e9n, as implementaci\u00f3ns respectan o n\u00facleo da linguaxe, pero con diferentes extensi\u00f3ns e bibliotecas.\nConexi\u00f3n coa Intelixencia Artificial.\nDende a s\u00faa concepci\u00f3n, o Lisp estivo estreitamente conectado coa comunidade da investigaci\u00f3n en intelixencia artificial, especialmente en sistemas PDP-10.\nLisp era un sistema dif\u00edcil de implementar coas t\u00e9cnicas dos compiladores e o hardware dos anos 70. As rutinas de recolecci\u00f3n de lixo, desenvolvidas por Daniel Edwards]], fixeron pr\u00e1ctico executar Lisp en sistemas de computaci\u00f3n de prop\u00f3sito xeral, pero a eficiencia era a\u00ednda un problema. Isto conduciu \u00e1 creaci\u00f3n das Lisp machines: a medida para a execuci\u00f3n de contornas e programas Lisp. Os avances en hardware e en tecnolox\u00edas de compilaci\u00f3n pronto fixeron as Lisp machines obsoletas.\n\u00d3 longo dos anos 80 e 90 f\u00edxose un grande esforzo para unificar os numerosos dialectos Lisp (os m\u00e1is notables: InterLisp, Maclisp e ZetaLisp) nunha \u00fanica linguaxe. A nova linguaxe, o Common Lisp, era en esencia un subconxunto dos dialectos que substitu\u00eda. En 1994, o ANSI publicou o est\u00e1ndar Common Lisp, \"ANSI X3.226-1994 Information Technology Programming Language Common Lisp.\"\nDo 2000 en diante.\nA pesar dun certo declive nos anos 90, o Lisp experimentou un rexurdimento dende o ano 2000. A maior parte da actividade xira \u00f3 redor das implementaci\u00f3ns de software libre do Common Lisp, e incl\u00fae o desenvolvemento de novas bibliotecas e aplicaci\u00f3ns portables. Esta interese p\u00f3dese medir polas vendas da versi\u00f3n impresa do libro \"Practical Common Lisp\" de Peter Seibel, un titorial para novos programadores Lisp publicado no 2004 que foi durante un breve per\u00edodo o segundo libro de programaci\u00f3n m\u00e1is popular de Amazon.com. Agora p\u00f3dese atopar en li\u00f1a gratis.\nMoitos dos novos programadores Lisp foron inspirados por escritores coma Paul Graham a perseguir linguaxes que outros consideraban anticuadas. Os novos programadores Lisp describen a linguaxe coma unha experiencia abridora de ollos e aseguran ser sensiblemente m\u00e1is produtivos que con outras linguaxes.\nDialectos modernos maioritarios.\nOs dous dialectos de Lisp m\u00e1is utilizados en programaci\u00f3n de prop\u00f3sito xeral hoxe en d\u00eda son Common Lisp e Scheme. Estas linguaxes representan aproximaci\u00f3ns substancialmente diferentes.\nCommon Lisp, descendente sobre todo de MacLisp, InterLisp e Lisp Machine Lisp, \u00e9 unha expansi\u00f3n de dialectos Lisp m\u00e1is antigos, cun est\u00e1ndar voluminoso que incl\u00fae moitos tipos de datos e formas sint\u00e1cticas, ademais dun sistema de obxectos. Scheme ten un dese\u00f1o m\u00e1is minimalista, cun conxunto de caracter\u00edsticas est\u00e1ndar moito m\u00e1is reducido, pero con caracter\u00edsticas inclu\u00eddas en certas implementaci\u00f3ns non necesariamente inclu\u00eddas en Common Lisp.\nAdemais, hai dialectos Lisp usados como linguaxes de scripting en diversas aplicaci\u00f3ns, sendo os m\u00e1is co\u00f1ecidos o Emacs Lisp do editor Emacs e o AutoLisp do AutoCAD."}
{"id": "30529", "revid": "138085", "url": "https://gl.wikipedia.org/wiki?curid=30529", "title": "Robinson Crusoe", "text": "Robinson Crusoe \u00e9 unha novela do escritor Daniel Defoe, publicada por vez primeira o 25 de abril de 1719. A primeira edici\u00f3n acredita \u00f3 protagonista da obra, Robinson Crusoe, como o autor, o que levou a moitos lectores a crer que se trataba dunha persoa real e que o libro era unha cr\u00f3nica de acontecementos reais.\nPresentado dun xeito epistolar, confesional e did\u00e1ctico, o libro \u00e9 como unha autobiograf\u00eda do personaxe principal (cuxo nome de nacemento \u00e9 Robinson Kreutznaer), un n\u00e1ufrago que pasa 28 anos nunha illa deserta preto de Trinidad, onde se encontra con can\u00edbales, presos e amotinados antes de ser rescatado. Crese que a historia pode estar baseada na vida de Alexander Selkirk, un n\u00e1ufrago escoc\u00e9s que viviu durante catro anos nunha illa do Pac\u00edfico chamada \"M\u00e1s a Tierra\", hoxe parte de Chile, que foi renomeada como Illa Robinson Crusoe en 1966.\nMalia o seu estilo narrativo sinxelo, \"Robinson Crusoe\" foi ben recibida polo mundo literario e a mi\u00fado \u00e9 considerada como a obra que marcou o comezo da ficci\u00f3n realista como x\u00e9nero literario. Tam\u00e9n \u00e9 considerada como a primeira novela inglesa. Antes do remate de 1719, o libro xa ti\u00f1a catro edici\u00f3ns, e converteuse nun dos libros m\u00e1is publicados da historia, xerando tantas imitaci\u00f3ns, non s\u00f3 na literatura sen\u00f3n tam\u00e9n no cinema, televisi\u00f3n e radio, que o seu nome se utiliza para definir un x\u00e9nero, a Robinsonada.\nFoi traducida \u00f3 galego por Gonzalo Navaza e publicada por Edici\u00f3ns Xerais no ano 1986. No ano 2005, foi publicado de novo coa traduci\u00f3n de Pichel dentro da colecci\u00f3n Biblioteca Galega de Cl\u00e1sicos Universais.\nHistoria e caracter\u00edsticas.\nO x\u00e9nero.\nTr\u00e1tase dunha autobiograf\u00eda ficticia de Robinson Kretznaer, que por mor da corrupci\u00f3n das palabras en Inglaterra rematou por derivar en Robinson Crusoe \"que \u00e9 como pronunciamos e mais escribimos n\u00f3s mesmos e como me chamaron sempre os meus compa\u00f1eiros\". Nela rel\u00e1tanse as aventuras dun n\u00e1ufrago ingl\u00e9s que encontra os medios e recursos necesarios para sobrevivir nunha illa deserta durante 28 anos. \u00c9 categorizada en moitas clasificaci\u00f3ns como literatura xuvenil.\nA inspiraci\u00f3n.\nDaniel Defoe inspirouse en varias historias reais de n\u00e1ufragos. Os dous antecedentes reais m\u00e1is pr\u00f3ximos foron o do mari\u00f1eiro escoc\u00e9s Alexander Selkirk, abandonado no arquip\u00e9lago Juan Fern\u00e1ndez que foi rescatado catro anos m\u00e1is tarde, e o dun capit\u00e1n da mari\u00f1a espa\u00f1ola Pedro Serrano que foi recollido en 1534 despois de pasar oito anos nun banco de area do Caribe.\nA recepci\u00f3n.\nO interese da novela radica non tanto na verdade psicol\u00f3xica dos personaxes (a\u00ednda que as aventuras se enmarcan nun discurso emocional e espiritual) coma na presentaci\u00f3n dos feitos narrados como reais nun ambiente descrito con toda sorte de detalles. O estilo narrativo \u00e9 realista, directo e moi simple.\nA recepci\u00f3n inmediata do libro na Inglaterra da \u00e9poca foi moi positiva. \u00d3 final do primeiro ano xa co\u00f1ec\u00eda cinco edici\u00f3ns, que sumar\u00edan m\u00e1is de 700 diferentes adaptaci\u00f3ns e traduci\u00f3ns nos tres s\u00e9culos seguintes. \u00c9 a novela inglesa m\u00e1is popular de todos os tempos e o segundo libro m\u00e1is lido despois da Biblia.\nAs interpretaci\u00f3ns.\nA pesar da ausencia do amor como motivo, o libro sempre gozou de moita aceptaci\u00f3n no mundo literario. Dende un punto de vista global, Robinson Crusoe narra os comezos do mundo mercantilista e capitalista moderno. T\u00f3picos como o do home con vontade extrema que \u00e9 capaz de facerse a si mesmo, de autocontrolarse e de perseverar nas situaci\u00f3ns m\u00e1is dif\u00edciles, ou como o da racionalizaci\u00f3n da actividade humana e do control sobre a natureza e sobre os demais aparecen aqu\u00ed perfectamente dese\u00f1ados.\nJames Joyce falou del como s\u00edmbolo do colonialismo brit\u00e1nico e do esp\u00edrito anglosax\u00f3n: o sentido da independencia, a crueldade inconsciente, a persistencia, a intelixencia eficaz, a apat\u00eda sexual... Robinson ser\u00eda neste sentido o prototipo de colonizador e de conquistador universal guiado pola raz\u00f3n \u00fanica e eficiente.\nOutros cr\u00edticos coma J.P Hunter, tendo en conta o puritanismo cristi\u00e1n de Defoe, viron en Robinson Crusoe non a un heroe sen\u00f3n \u00f3 home com\u00fan, que comeza de vagabundo nun mar que non entende e acaba de peregrino cara a unha terra prometida na s\u00faa procura de Deus. Robinson le a Biblia na s\u00faa illa remota, e \u00e9 capaz de chegar a trav\u00e9s das s\u00faas propias reflexi\u00f3ns e acci\u00f3ns a unha certa felicidade. A igrexa anglicana entendeu a mensaxe do libro como pouco ortodoxa, an\u00e1rquica e pr\u00f3xima \u00e1 herex\u00eda.\nIntertextualidade e influencias culturais.\nHoubo infinidade de adaptaci\u00f3ns, versi\u00f3ns e reescrituras da historia de Robinson \u00e1s m\u00e1is diversas linguas e culturas, dende \"The Swiss Family Robinson\" do pastor su\u00edzo Johann David Wyss de 1812, \u00e1 adaptaci\u00f3n cinematogr\u00e1fica de Luis Bu\u00f1uel: \"Robinson Crusoe\" de 1954.\nEn \"Emilio ou Da educaci\u00f3n\", Jean-Jacques Rousseau desexa que Emilio se identifique con Crusoe e que o imite na confianza que mostra en si mesmo. A Emilio, o principal personaxe deste tratado, perm\u00edteselle que lea un s\u00f3 libro antes dos doce anos e ese libro \u00e9 \"Robinson Crusoe\". \u00c9 a necesidade o que deber\u00eda guiar o que debe ser aprendido e logrado.\nUnha \u00f3pera c\u00f3mica de Jacques Offenbach chamada \"Robinson Cruso\u00e9\" baseada nunha versi\u00f3n pantom\u00edmica \u00e9 de 1867.\nEn 1971, o escritor franc\u00e9s Michel Tournier publicou unha s\u00e1tira de Robinson Crusoe, \"Venres ou os Limbos do Pac\u00edfico\", na que estigmatiza o protestantismo de Robinson.\nA novela do Premio Nobel J.M. Coetzee, \"Foe\", de 1986 \u00e9 basicamente unha reimaxinaci\u00f3n e reavaliaci\u00f3n da mesma historia en termos de racismo.\nTraduci\u00f3ns ao galego.\nFoi traducida a centos de linguas (inclu\u00eddas entre outras o inuit, o copto e o malt\u00e9s). A versi\u00f3n galega apareceu por primeira vez en 1986, traducida por Gonzalo Navaza e publicada por Edici\u00f3ns Xerais de Galicia. Esa mesma traduci\u00f3n ser\u00eda a que se publicar\u00eda anos despois na imprenta de Arteixo de \"La Voz de Galicia\", na medida na que Robinson Crusoe foi un dos t\u00edtulos elixidos para formar parte da colecci\u00f3n Biblioteca Galega de Cl\u00e1sicos Universais.\nExisten ademais algunhas adaptaci\u00f3ns da obra traducidas ao galego, como a realizada por Valent\u00edn Arias para a colecci\u00f3n \"Kalafate\" de Almadraba Editorial en 2011 ou a de Isabel Soto L\u00f3pez para a colecci\u00f3n \"Cucaina\" de Vicens Vives en 2013."}
{"id": "30530", "revid": "98629", "url": "https://gl.wikipedia.org/wiki?curid=30530", "title": "Domiciano", "text": "Titus Flavius Domitianus, nado en Roma o 24 de outubro de 51 e finado na mesma cidade o 18 de setembro de 96, foi un emperador romano.\nTraxectoria.\nA desaparici\u00f3n prematura de Tito deu o poder ao seu irm\u00e1n m\u00e1is novo Domiciano, quen non tardou en rebelarse contra aquel. Como gobernante e administrador mostrouse moi capaz, pero no persoal caracterizouse pola s\u00faa desmesurada ambici\u00f3n e por un autoritarismo extremo.\nSucumbiu \u00e1 tentaci\u00f3n de instaurar unha monarqu\u00eda absoluta, relegando o Senado, utilizando a s\u00faa condici\u00f3n de \"censor perpetuo\" para mantelo afastado e controlado estreitamente, en beneficio dun consello imperial que manexaba ao seu antollo. Esixiu a s\u00faa proclamaci\u00f3n divina e que se lle rendesen os honores correspondentes.\nEstes e outros aspectos negativos da excesiva concentraci\u00f3n do poder, como as confiscaci\u00f3ns arbitrarias e a lixeireza como se ditaban as condenas a morte, tiveron a s\u00faa contrapartida na mellora da xesti\u00f3n gobernamental.\nDomiciano foi un d\u00e9spota, pero non se deu os excesos de Cal\u00edgula ou Ner\u00f3n, sen\u00f3n que gastou as s\u00faas enerx\u00edas na acci\u00f3n pol\u00edtica. Ga\u00f1ou en eficacia administrativa e medrou a presenza dos ecuestres no aparello burocr\u00e1tico, promoveu o retorno \u00e1s tradici\u00f3ns romanas, opo\u00f1\u00e9ndose aos cultos de orixe oriental que estaban a invadir Roma. Puxo especial empe\u00f1o no reforzamento das fronteiras. A xustiza f\u00edxose m\u00e1is efectiva e a fiscalizaci\u00f3n dos gobernadores provinciais f\u00edxose cun maior rigor. Avanzou na romanizaci\u00f3n e ampliouse o dereito de cidadan\u00eda.\nCos problemas fronteirizos, en xeral, prevaleceron as armas romanas. Afianzouse o poder en Britania, lev\u00e1ndose a cabo unha notable penetraci\u00f3n en Escocia. Castigouse duramente aos catos, pobo xerm\u00e1nico, empurr\u00e1ndoos mais al\u00f3 do Rin. Reorganizouse a Xermania, divid\u00edndoa en Superior e Inferior a efectos administrativos e militares. Afianzou a presenza romana nos Campos Decumates, mellorando as comunicaci\u00f3ns e fortificaci\u00f3ns. Derrotou aos dacios, un pobo danubiano, que baixo o seu xefe Dec\u00e9balo, previamente desfixera un ex\u00e9rcito romano, e logo conclu\u00edu con eles unha paz de circunstancias, debido \u00e1 presi\u00f3n que exerc\u00edan os marcomanos.\nPese ao rigor co que gobernou, Domiciano non tivo que facer fronte a rebeli\u00f3ns, exceptuada a do gobernador da Xermania Superior, Lucio Antonio Saturnino, rapidamente sufocada. En troques, foi v\u00edtima das end\u00e9micas conxuras familiares, e na que lle custou a vida interveu a s\u00faa propia esposa.\nCon el ext\u00ednguese a dinast\u00eda Flavia, cuxos emperadores proporcionaron prosperidade, eficacia administrativa e fortaleza militar, pero cuxa actuaci\u00f3n foi creando as condici\u00f3ns para transformar o principado nunha monarqu\u00eda absoluta. Sexa como for, a obra dos Flavios supuxo un s\u00f3lido cimento para a fecunda \"Pax Romana\", que se hab\u00eda prolongar cos seguintes emperadores durante case un s\u00e9culo."}
{"id": "30531", "revid": "98629", "url": "https://gl.wikipedia.org/wiki?curid=30531", "title": "FreeBSD", "text": "FreeBSD \u00e9 un sistema operativo libre para ordenadores con soporte de m\u00faltiples arquitecturas (alpha, amd64, ARM, x86, IA-64, MIPS, PC-98, Power PC, sparc). FreeBSD bas\u00e9ase en BSD 4.4 de Computer Systems Research Group (CSRG) da University of California, Berkeley seguindo a tradici\u00f3n que distingue o desenvolvemento dos sistemas BSD. Ademais do bo traballo realizado polo CSRG, o proxecto FreeBSD investiu miles de horas en axustar o sistema para ofrecer as m\u00e1ximas prestaci\u00f3ns en situaci\u00f3ns de carga real. Distrib\u00faese baixo licenza BSD.\nCaracter\u00edsticas.\nFreeBSD \u00e9 un sistema operativo multiusuario, multitarefa con apropiaci\u00f3n, inspirado na variante 4.4 BSD-Lite de UNIX. A\u00ednda que FreeBSD non pode ser propiamente chamado UNIX, ao non ter adquirido a debida licenza de The Open Group, FreeBSD est\u00e1 feito para ser compatible coa norma POSIX, \u00f3 igual que varios outros sistemas \"clones de UNIX\". O sistema FreeBSD incl\u00fae o kernel, a estrutura de ficheiros do sistema, librer\u00edas da API de \"C\", e algunhas utilidades b\u00e1sicas.\nDistribuci\u00f3n.\nOs instaladores, c\u00f3digo fonte e paquetes do sistema operativo FreeBSD distrib\u00faense de maneira gratu\u00edta ao p\u00fablico, en forma de ficheiros dispo\u00f1ibles nos servidores FTP a trav\u00e9s da web. Tam\u00e9n \u00e9 posible compralos en forma de CD-ROMs ou DVDs nalg\u00fans distribuidores, principalmente nos Estados Unidos.\nInstalaci\u00f3n.\nA instalaci\u00f3n do sistema FreeBSD pode ser iniciada de d\u00faas formas. A m\u00e1is com\u00fan \u00e9 a utilizaci\u00f3n dun CD-ROM ou DVD auto-arrancable, que carga unha versi\u00f3n abreviada do sistema operativo e un instalador con interface textual (Console User Interface) chamada \"sysinstall\".\nTam\u00e9n \u00e9 posible iniciar a instalaci\u00f3n do sistema utilizando un xogo de 2 ou 3 disquetes (en funci\u00f3n da versi\u00f3n que se desexa instalar), que arrancan o ordenador co xa mencionado sistema FreeBSD abreviado, e levan a mesma utilidade \"sysinstall\". A utilidade sysinstall \u00e9 a encargada de instalar realmente o sistema operativo, e pos\u00fae varias alternativas. A saber, instalar o sistema utilizando os datos dispo\u00f1ibles nun dispositivo de almacenamento local (CD-ROM, DVD, directorio nun sistema de arquivos FAT etc.), ou obt\u00e9ndoos desde un sitio remoto a trav\u00e9s dun protocolo de transferencia de ficheiros (HTTP, FTP, NFS etc.).\nAo igual que para Linux, unha parte importante da instalaci\u00f3n c\u00e9ntrase no particionamento do disco duro, pois o sistema FreeBSD utiliza un sistema de ficheiros particular (chamado \u00e1s veces UFS), diferente do utilizado polos sistemas Windows, ou Linux.\nPorts.\nOs Ports, \u00e9 un \"sistema de instalaci\u00f3n\" de paquetes pr\u00e1ctico e eficiente utilizado polo FreeBSD. Consiste nunha estrutura de directorios, os cales pos\u00faen ficheiros (Makefiles) que especifican todos os requisitos da instalaci\u00f3n, como se debe compilar o c\u00f3digo fonte, e o necesario instalar os ficheiros binarios creados dun determinado paquete no sistema. Isto funciona de forma practicamente autom\u00e1tica, ou con pouca intervenci\u00f3n do usuario.\nO soporte de Ports \u00e9 enorme, tendo actualmente m\u00e1is de 14.500 paquetes, raramente \u00e9 necesario que te\u00f1as que descargar un programa que necesites xa que o traer\u00e1 inclu\u00eddo.\nOs ficheiros binarios sen compilar dos Ports son chamados \"paquetes\" e est\u00e1n dispo\u00f1ibles para descargar. A\u00ednda que poden ser instalados automaticamente; sab\u00e9ndose o nome do paquete e pasando este como par\u00e1metro ao comando \"pkg_add -r\" p\u00f3dese instalar manualmente."}
{"id": "30533", "revid": "25871", "url": "https://gl.wikipedia.org/wiki?curid=30533", "title": "Nerva", "text": "Marcus Cocceius Nerva (8 de novembro de 30 - 27 de xaneiro de 98) foi un emperador romano.\nTralo asasinato de Domiciano, a elecci\u00f3n como Emperador de Roma recaeu no anci\u00e1n e prestixioso senador Nerva, como unha soluci\u00f3n transitoria. O per\u00edodo que media entre Nerva e Marco Aurelio pode ser considerado como o da plenitude imperial: a\u00ednda que se acadou a m\u00e1xima expansi\u00f3n territorial, viviuse unha etapa pac\u00edfica, razoabelmente pr\u00f3spera e de bo goberno.\nPese ao circunstancial da s\u00faa designaci\u00f3n, Nerva amosou unhas not\u00e1beis dotes coma gobernante. Rematou coas arbitrariedades do seu antecesor, suprimindo a odiosa figura dos informadores ou delatores, que foran os instrumentos da tiran\u00eda de Domiciano para controlar e aterrar Roma. Saneou as finanzas, suprimiu o imposto persoal que gravaba aos xudeus e organizou a beneficencia publica.\nNerva outorgou ao Senado a relevancia que lle correspond\u00eda como instituci\u00f3n dominante nos negocios p\u00fablicos e para evitar que os pretorianos intervi\u00f1esen no nomeamento do emperador. Conseguiu para si o reco\u00f1ecemento de adoptar en vida ao seu sucesor, para que a transferencia de poder non implicase choque alg\u00fan. A adopci\u00f3n non se fac\u00eda sobre a base dos v\u00ednculos de sangue, sen\u00f3n atendendo aos m\u00e9ritos. De calquera xeito, a sucesi\u00f3n entend\u00edase como un compromiso entre o emperador e o Senado, pois este deb\u00eda ser escoitado sobre a idoneidade do candidato. Nerva tivo o talento de instaurar unha f\u00f3rmula mixta entre monarqu\u00eda e r\u00e9xime senatorial, entre a concentraci\u00f3n de poder que ped\u00edan os tempos e o papel das instituci\u00f3ns tradicionais, que foi outro dos elementos que arranxaron a estabilidade do per\u00edodo que se estaba a comezar. No seu decorrer, os emperadores inspir\u00e1ronse nos principios xur\u00eddicos, e non na intriga nin na conquista violenta do poder. Ademais, consideraron que a extensi\u00f3n do benestar era unha tarefa primordial do gobernante."}
{"id": "30535", "revid": "23204", "url": "https://gl.wikipedia.org/wiki?curid=30535", "title": "Hugh Laurie", "text": "James Hugh Calum Laurie, nado o 11 de xu\u00f1o de 1959 en Oxford, \u00e9 un actor, m\u00fasico e escritor ingl\u00e9s, co\u00f1ecido polo seu papel de Dr. Gregory House na serie televisiva House, M.D.\nTraxectoria.\nFormaci\u00f3n.\nLaurie naceu e creceu en Oxford, onde asistiu \u00f3 Dragon School. Posteriormente acudiu \u00f3 Eton College, acabando finalmente no Selwyn College, pertencente \u00e1 Universidade de Cambridge, onde estudou Arqueolox\u00eda e Antropolox\u00eda. O seu pai fora medalla de ouro nos Xogos Ol\u00edmpicos de 1948 en remo, e el formou parte do equipo de remo na universidade, participando na Competici\u00f3n Anual de Remo entre Oxford e Cambridge de 1980, resultando ese ano perdedora Cambridge.\nCarreira art\u00edstica.\nObrigado a abandonar o remo durante un ataque de febre por mononucleose infecciosa, Laurie uniuse aos \"Cambridge Footlights\", un club dram\u00e1tico universitario que produciu moitos actores e c\u00f3micos co\u00f1ecidos. Al\u00ed, Laurie co\u00f1eceu a Emma Thompson, coa que mantivo unha relaci\u00f3n sentimental; os dous seguen sendo bos amigos. Thompson presentoulle \u00f3 seu amigo Stephen Fry, co que compartir\u00eda escena en m\u00faltiples ocasi\u00f3ns, como na serie \"Blackadder\", protagonizada por Rowan Atkinson, emitida na TVG como \"A v\u00edbora negra\".\nNo seu \u00faltimo ano universitario, en 1981, foi presidente do \"Footlights\", mentres que Emma Thompson era a vicepresidenta. \nFry e Laurie formaron un d\u00fao humor\u00edstico na serie da BBC \"A Bit of Fry and Laurie\" (1989-1995) e en \"Jeeves and Wooster\" (1990-1993). Tam\u00e9n participaron en eventos de caridade, como \"Hysteria! 1, 2 &amp; 3\" e \"The Secret Policeman's Third Ball\", \"Comic Relief\" de Amnist\u00eda Internacional. Colaboraron de novo na pel\u00edcula \"Peter's Friends\" (1992) e xunt\u00e1ronse para unha mostra retrospectiva en 2010 titulada \"Fry and Laurie Reunited.\"\nLaurie protagonizou a pel\u00edcula de Thames TV \"Letters from a Bomber Pilot\" (1985) dirixida por David Hodgson. Este foi un papel de actuaci\u00f3n serio, non de comedia, e a pel\u00edcula foi dramatizada a partir das cartas do Oficial J.R.A. \"Bob\" Hodgson, un piloto do Comando de bombardeiros da RAF, morto en combate en 1943. Laurie apareceu na pel\u00edcula de Spice Girls \"Spice World\" (1997) e tivo un breve papel como estrela convidada en \"Friends\" en \"The One with Ross's Wedding\" (1998).\nAs \u00faltimas aparici\u00f3ns cinematogr\u00e1ficas de Laurie incl\u00faen \"Sense and Sensibility\" (1995), adaptada e protagonizada por Emma Thompson; a pel\u00edcula de acci\u00f3n real de Disney \"101 Dalmatians\" (1996), onde interpretou a Jasper, un dos torpes criminais contratados para secuestrar o cachorros; A adaptaci\u00f3n de Elton da s\u00faa novela \"Inconcibible\", \"Maybe Baby\" (2000); \"Girl from Rio\"; a adaptaci\u00f3n de 2004 de \"Flight of the Phoenix\", e \"Stuart Little\".\nDesde 2002, Laurie apareceu nunha serie de dramas televisivos brit\u00e1nicos, sendo protagonista en dous episodios da serie de esp\u00edas \"Spooks\" na BBC One. En 2003, protagonizou e tam\u00e9n dirixiu a serie de comedia dram\u00e1tica de ITV \"fortysomething,\" nun episodio no que aparece Fry). En 2001, puxo voz a un personaxe nun episodio de \"Family Guy\" e no debuxo animado \"Preston Pig\". En 2004, Laurie actuou como profesor convidado a cargo dunha sonda espacial chamada \"Beagle\", en \"The Lenny Henry Show\".\nEntre 2004 e 2012, Laurie interpretou a un m\u00e9dico especializado en medicina de diagn\u00f3stico, Dr. Gregory House, no drama m\u00e9dico da Fox \"House\". Para a s\u00faa interpretaci\u00f3n, asumiu un acento americano, gravou a s\u00faa cinta de audici\u00f3n para o programa no ba\u00f1o do hotel, xa que era o \u00fanico lugar onde pod\u00eda ter suficiente luz. Jacob Vargas manexou a c\u00e1mara para a cinta da audici\u00f3n. O acento estadounidense de Laurie era tan convincente que o produtor executivo Bryan Singer, que nese momento non sab\u00eda que Laurie era brit\u00e1nico, sinalouno como un exemplo do tipo de \"actor estadounidense convincente\" que estaba a buscar.\nLaurie foi nomeado a un Premio Emmy polo seu papel en \"House\" en 2005. A\u00ednda que non ga\u00f1ou, recibiu un Globo de Ouro tanto en 2006 como en 2007 polo seu traballo na serie e o premio Screen Actors Guild en 2007 e 2009. Laurie tam\u00e9n recibiu un grande aumento de soldo, desde o que se rumoreaba que era unha suma media de cinco cifras a 350.000 d\u00f3lares por episodio. Laurie non foi nomeado aos Emmys de 2006, ao parecer para indignaci\u00f3n dos executivos de Fox, pero apareceu nunha intro onde parodiou o seu personaxe de \"House\" diagnosticando rapidamente ao anfitri\u00f3n Conan O'Brien e despois procedeu a tocalo mentres este ped\u00edalle axuda para chegar ao Emmys a tempo. M\u00e1is tarde falar\u00eda en franc\u00e9s mentres presentaba un Emmy con Helen Mirren, e desde ent\u00f3n foi nomeado en 2007, 2008, 2009, 2010 e 2011.\nLaurie foi elixido como Perry White, o editor do \"Daily Planet\", no filme \"Superman Returns\", pero tivo que abandonar o proxecto por mor do seu compromiso con \"House\". En xullo de 2006, Laurie apareceu en \"Inside the Actors Studio\", onde tam\u00e9n interpretou unha das s\u00faas propias canci\u00f3ns c\u00f3micas, \"Mystery\", acompa\u00f1\u00e1ndose ao piano. Participou no programa \"Saturday Night Live\" da NBC, interpretando nun \"sketch\" a muller dun home que acusa ao seu m\u00e9dico de ser deshonesto. \nEn agosto de 2007, Laurie apareceu no documental de BBC Four \"Stephen Fry: 50 Not Out\", filmado para conmemorar o 50\u00ba aniversario de Fry. En 2008, participou en \"Blackadder Rides Again\" e apareceu como o capit\u00e1n James Biggs en \"Street Kings\", xunto a Keanu Reeves e Forest Whitaker, e en 2009 como o exc\u00e9ntrico Dr. Cockroach no filme \"Monsters VS Aliens\" de Dreamworks. Tam\u00e9n presentou \"Saturday Night Live\" por segunda vez no programa de Nadal no que cantou un r\u00e1pido popurr\u00ed de panxoli\u00f1as para pechar o seu mon\u00f3logo. En 2009, Laurie volveu ser estrela convidada noutro episodio de \"Family Guy\", parodiando a Gregory House. En 2010, Laurie protagonizou o episodio de \"The Simpsons\" \"Treehouse of Horror XXI\".\nO 8 de febreiro de 2012, Fox anunciou que a oitava tempada de \"House\" ser\u00eda a \u00faltima. O 13 de xu\u00f1o de 2012, os medios anunciaron que Laurie estaba en negociaci\u00f3ns para interpretar ao vil\u00e1n en \"RoboCop\", un remake do orixinal \"RoboCop\" de 1987 pero as negociaci\u00f3ns fracasaron. En 2012, Laurie protagonizou unha longametraxe independente chamada \"The Oranges\" de lanzamento limitado. O \"New York Post\" considerou que estaba \"de forma menos que ideal\" no papel dun pai que ten unha aventura coa filla do seu veci\u00f1o, interpretado por Leighton Meester. \"The Star-Ledger\" de Newark, Nova Jersey pensou que era \"particularmente bo\". Despois do final de \"House\", Laurie tomou unha par\u00e9ntese de tres anos do traballo cinematogr\u00e1fico e televisivo.\nLaurie estaba en negociaci\u00f3ns para ser elixido para o papel de Blackbeard para a serie de 2014 \"Crossbones\". Por\u00e9n, o papel foi para John Malkovich. En 2015 volveu ao traballo televisivo en \"Veep\" como Tom James, un papel escrito especialmente para el despois de que o showrunner Armando Iannucci soubese que era fan do programa. Laurie continuou no programa at\u00e9 a derradeira tempada en 2019. Tam\u00e9n en 2015 interpretou o vil\u00e1n David Nix na pel\u00edcula \"Tomorrowland\". Laurie interpretou a Richard Onslow Roper na miniserie da BBC \"The Night Manager\" e foi nomeado a dous Emmy por ese traballo.\nLaurie interpretou ao doutor Eldon Chance, un neuropsiquiatra forense con sede en San Francisco na serie de suspenso de Hulu \"Chance\" que durou d\u00faas tempadas de 2016 a 2017. En 2018 Laurie tivo un pequeno papel na serie \"Holmes &amp; Watson\".\nEn 2019 Laurie apareceu na pel\u00edcula do creador de \"Veep\" Armando Iannucci \"The Personal History of David Copperfield\", unha adaptaci\u00f3n da novela \"David Copperfield\" de Charles Dickens. Ese mesmo ano anunciouse que tam\u00e9n traballar\u00eda con Iannucci na pr\u00f3xima comedia espacial \"Avenue 5\" para HBO. A tempada 2 de \"Avenue 5\" estreouse o 10 de outubro de 2022, con Laurie retomando o seu papel de capit\u00e1n Ryan."}
{"id": "30536", "revid": "23204", "url": "https://gl.wikipedia.org/wiki?curid=30536", "title": "Recuperaci\u00f3n de informaci\u00f3n", "text": "A recuperaci\u00f3n de informaci\u00f3n, chamada en ingl\u00e9s \"Information retrieval (IR)\", \u00e9 a ciencia da procura de informaci\u00f3n en documentos, procura dos mesmos documentos, a procura de metadatos que describan documentos ou, tam\u00e9n, a procura en bases de datos, xa sexa a trav\u00e9s de internet, intranet, para textos, imaxes, son ou datos doutras caracter\u00edsticas.\nA IR \u00e9 un estudo interdisciplinar. Cobre tantas disciplinas que iso xera normalmente un co\u00f1ecemento parcial desde tan s\u00f3 unha ou outra perspectiva. Algunhas das disciplinas que a participan destes estudos son a psicolox\u00eda cognitiva, a arquitectura da informaci\u00f3n, dese\u00f1o da informaci\u00f3n, o comportamento humano cara \u00e1 informaci\u00f3n, a ling\u00fc\u00edstica computacional, a semi\u00f3tica, inform\u00e1tica e biblioteconom\u00eda.\nOs buscadores, tales como Google, Lycos, Altavista e Copernic, son algunhas das aplicaci\u00f3ns m\u00e1is populares da recuperaci\u00f3n de informaci\u00f3n. Basicamente hai que constru\u00edr un vocabulario, que \u00e9 unha lista de termos en linguaxe natural, un algoritmo que incl\u00faa as regras l\u00f3xicas da procura (T\u00e1boa de verdade) e unha valoraci\u00f3n dos resultados ou cantidade de informaci\u00f3n lograda ou posible. Este motor de b\u00fcsqueda \u00e9 pois o que permite suscitar unha pregunta con non menos de dous termos e mostrar os resultados m\u00ednimos e o logaritmo natural das interacci\u00f3ns ser\u00e1 ao redor de 3.\nAlg\u00fans dos estudosos m\u00e1is destacados dentro desta subdisciplina son Gerald Salton, W Bruce Croft, Karen Sp\u00e4rck Jones, C. J. van Rijsbergen, Ricardo Baeza Yates."}
{"id": "30537", "revid": "25871", "url": "https://gl.wikipedia.org/wiki?curid=30537", "title": "Sim\u00f3 S\u00e1ndor", "text": "Sim\u00f3 S\u00e1ndor, nado en Budapest o 7 de agosto de 1934 e finado na mesma cidade o 4 de setembro de 2001, foi un produtor e director de cine h\u00fangaro.\nEstudou na escola de cine de Budapest en 1964."}
{"id": "30538", "revid": "98629", "url": "https://gl.wikipedia.org/wiki?curid=30538", "title": "Libro de familia", "text": "Libro de familia \u00e9 unha serie de televisi\u00f3n emitida pola TVG entre 2005 e 2013 producida por El Correo Gallego.\nA serie transcorre en Santalla, unha t\u00edpica vila do interior galego durante os anos 1960, e est\u00e1 protagonizada por tres familias de diferente extracci\u00f3n social.\nNas tempadas 2005-06 e 2006-07 foi o espazo m\u00e1is visto da TVG, seguido dalg\u00fans cl\u00e1sicos galegos como O show dos Tonechos ou o veterano Luar. Na tempada 2007-08 repetiu este honor a pesar dunha leve perda de audiencia, pero quedando por enriba da revelaci\u00f3n da tempada: Padre Casares, que promediou un 22,6% de share e 246.000 espectadores. Foi na tempada tempada 2008-09, despois de 3 anos \u00e1 fronte, cando perdeu o liderado en favor da mencionada \"Padre Casares\".\nSinopse.\nA serie retrata tres familias galegas que pertencen a distintos estratos sociais e residen en Santalla. Os Cabanas, labradores de toda a vida e propietarios dun ultramarinos, conviven cos Lamela, saga de caciques que ten contas pendentes cos Freire, indianos que regresan da emigraci\u00f3n logo de fac\u00e9rense ricos en Venezuela. A familia \u00e9 o n\u00facleo central da serie e todo xira arredor do que lle sucede, directa ou indirectamente, a cada membro. \n\"Libro de familia\" retrata a Galicia dos anos 60, cando empezan a emerxer as cooperativas e a industria e comeza a chegar o di\u00f1eiro da emigraci\u00f3n. O argumento mestura tramas de poder, amor e humor. Uns trinta veci\u00f1os de Melide participaron como figurantes nesta serie galega, a primeira que dirixe unha muller.\nAudiencias.\nEvoluci\u00f3n da audiencia por tempadas:\nGalard\u00f3ns e nomeamentos.\nRecibiu 13 candidaturas aos Premios Mestre Mateo en 2005, 3 en 2006 e 7 en 2008. Nas edici\u00f3ns de 2007, 2009 e 2010 a serie non foi presentada polos seus responsables, polo que non puido competir en ningunha categor\u00eda.\nTam\u00e9n recibiu un Premio Galicia Comunicaci\u00f3n e un Premio ATV da Academia das Ciencias e as Artes de Televisi\u00f3n de Espa\u00f1a en 2006."}
{"id": "30539", "revid": "89787", "url": "https://gl.wikipedia.org/wiki?curid=30539", "title": "Blanca Cend\u00e1n", "text": "Blanca Mar\u00eda Brage Cend\u00e1n, nada en Ares en 1963, \u00e9 unha actriz galega.\nTraxectoria.\nEstudou Historia e alem\u00e1n, e comezou a actuar no teatro en 1988 coa compa\u00f1\u00eda Ch\u00e9vere. \u00c9 unha das co-fundadoras da Sala Nasa de Santiago de Compostela.\nEn abril de 2010 foi elixida directora do Centro Dram\u00e1tico Galego, e baixo ela o CDG produciu \"As actas escuras\" de Roberto Vidal Bola\u00f1o, \"Salom\u00e9\" de Oscar Wilde, e \"A \u00f3pera dos tres re\u00e1s\" de Bertold Brecht. O 23 de marzo de 2012 foi destitu\u00edda como directora do CDG."}
{"id": "30541", "revid": "22570", "url": "https://gl.wikipedia.org/wiki?curid=30541", "title": "Porto serie", "text": "Un porto serie \u00e9 unha interface de comunicaci\u00f3ns entre ordenadores e perif\u00e9ricos onde a informaci\u00f3n se transmite bit a bit, enviando un s\u00f3 bit \u00f3 mesmo tempo. Diferenciase as\u00ed do porto paralelo, no que se env\u00edan varios bits \u00e1 vez.\nPorto serie tradicional.\nO porto serie por excelencia \u00e9 o RS-232(tam\u00e9n co\u00f1ecido como COM) que utiliza cablaxe sinxela dende 3 f\u00edos ata 25, e que conecta ordenadores e microcontroladores a todo tipo de perif\u00e9ricos, dende terminais a impresoras e m\u00f3dems, pasando por ratos e teclados.\nA interface entre o RS-232 e o microprocesador real\u00edzase, xeralmente, mediante o integrado 82c50.\nO RS-232 orixinal ti\u00f1a un conector tipo D de 25 pins, por\u00e9n, a maior\u00eda deses pins non se utilizaba, polo que IBM incorporou tralo seu PS/2 un conector m\u00e1is pequeno de tan s\u00f3 9 pins, que \u00e9 o que se utiliza na actualidade.\nEn Europa, a norma RS-422 de orixe alem\u00e1 \u00e9 tam\u00e9n un est\u00e1ndar moi utilizado no \u00e1mbito industrial.\nPortos serie modernos.\nUn dos defectos dos portos serie iniciais era a s\u00faa lentitude en comparaci\u00f3n cos portos paralelos. Non obstante, co paso do tempo est\u00e1n a aparecer multitude de portos serie de alta velocidade que resultan moi interesantes debido \u00e1s vantaxes da menor cablaxe. Estes novos portos serie solucionan o problema da velocidade cunha maior cobertura dos cables e resultan m\u00e1is baratos utilizando a t\u00e9cnica de par trenzado. Por esta raz\u00f3n, o porto RS-232 e mesmo multitude de portos paralelos est\u00e1n a ser substitu\u00eddos por novos portos serie como o USB, o FireWire ou o Serial ATA.\nUn porto de rede pode ser serie ou paralelo."}
{"id": "30543", "revid": "56817", "url": "https://gl.wikipedia.org/wiki?curid=30543", "title": "Marat\u00f3n", "text": "Marat\u00f3n pode referirse \u00e1:"}
{"id": "30544", "revid": "7596", "url": "https://gl.wikipedia.org/wiki?curid=30544", "title": "Batalla de Ceri\u00f1ola", "text": "A Batalla de Ceri\u00f1ola aconteceu o 21 de abril de 1503, entre os ex\u00e9rcitos espa\u00f1ois e os franceses, durante a segunda guerra de Italia, en Ceri\u00f1ola, Apulia, na Italia meridional. As forzas espa\u00f1olas, baixo Gonzalo Fern\u00e1ndez de C\u00f3rdoba, o Gran Capit\u00e1n, formaban un total de por 8000 homes, con m\u00e1is de 1000 arcabuceiros, e 20 can\u00f3ns, derrotaron \u00f3s franceses, 32000 homes, principalmente cabaler\u00eda pesada e piqueiros su\u00edzos, con preto de 40 pezas de artiller\u00eda, e conducido por Louis de Armagnac, duque de Nemours, que atopou a morte nesta batalla.\nGonzalo Fern\u00e1ndez de C\u00f3rdoba enfront\u00e1base a un ex\u00e9rcito catro veces superior, pero ti\u00f1a moitas vantaxes estrat\u00e9xicas, pois ocupara as alturas de Ceri\u00f1ola, e atrincheirara os seus soldados con empalizadas, fosos e estacas, e a s\u00faa artiller\u00eda foi colocada mellor que a francesa. A maior\u00eda das s\u00faas forzas eran de infanter\u00eda (\u00e1 que el formara nas novas unidades chamadas coronel\u00edas, que eran a semente dos terzos) armado cunha mestura de picas, arcabuces e espadas, revolucionaran o ex\u00e9rcito espa\u00f1ol, centrado tam\u00e9n na cabaler\u00eda durante os s\u00e9culos X-XV, debido \u00e1 Reconquista contra os musulm\u00e1ns.\nEste ex\u00e9rcito fac\u00eda fronte a outro franc\u00e9s case feudal, coa preponderancia da cabaler\u00eda pesada, e cun alto n\u00famero de mercenarios (neste caso su\u00edzos), pero, \u00f3 mesmo tempo, este ex\u00e9rcito ti\u00f1a m\u00e1is artiller\u00eda que a espa\u00f1ola. Este paradoxo ser\u00eda constante na primeira metade do s\u00e9culo XVI nos ex\u00e9rcitos franceses.\nA batalla comezou cunha carga da cabaler\u00eda francesa, contra o centro do ex\u00e9rcito espa\u00f1ol, pero foi disolta polo fogo de artiller\u00eda d\u00faas veces. O asalto seguinte intentou acabar co flanco dereito espa\u00f1ol, mais a cabaler\u00eda francesa foi esnaquizada polo fogo dos arcabuceiros espa\u00f1ois, morrendo neste momento o duque de Nemours. Dado o comando \u00f3 su\u00edzo Chandieu, a infanter\u00eda helv\u00e9tica foi derrotada por un contraataque en conxunto da infanter\u00eda e cabaler\u00eda espa\u00f1ola (esta \u00faltima atacando polos flancos), sendo obrigado a fuxir. O resultado foi unha derrota francesa total, que permitiu a Espa\u00f1a consolidar a s\u00faa posici\u00f3n en Italia."}
{"id": "30545", "revid": "56817", "url": "https://gl.wikipedia.org/wiki?curid=30545", "title": "Far Cry", "text": "Far Cry \u00e9 un videoxogo de acci\u00f3n en primeira persoa desenvolvido por Crytek Studios e publicado por Ubisoft o 23 de marzo de 2004. A trama do xogo comeza cun ex-militar, Jack Carver, dedicado a levar turistas por unhas illas do pac\u00edfico. Unha xornalista p\u00eddelle que a leve a unha illa. Ao aproximarse a ela a xornalista salta f\u00f3ra, mentres Jack espera no barco, pasados uns minutos o barco no que viaxaban e destru\u00eddo por mercenarios e Jack vese a nadar ata a illa."}
{"id": "30546", "revid": "88215", "url": "https://gl.wikipedia.org/wiki?curid=30546", "title": "Reis dos Belgas", "text": "Ning\u00fan destes foi \"Rei de B\u00e9lxica\": o seu t\u00edtulo \u00e9 Rei dos Belgas, co que se quixo indicar unha monarqu\u00eda popular e non unha monarqu\u00eda constitucional ou absoluta."}
{"id": "30548", "revid": "839", "url": "https://gl.wikipedia.org/wiki?curid=30548", "title": "Kevin Lowe", "text": "Kevin Lowe, nado o 15 de abril de 1959 en Lachute, Quebec, foi un defensa da National Hockey League (NHL). Xogou para os Edmonton Oilers e os New York Rangers. Foi o director xeral dos Oilers (2000-2009) e desde o 31 de xullo de 2009 \u00e9 o presidente de operaci\u00f3ns do equipo."}
{"id": "30549", "revid": "98629", "url": "https://gl.wikipedia.org/wiki?curid=30549", "title": "Frank Lloyd Wright", "text": "Frank Lloyd Wright, nado en Richland Center (Wisconsin) o 8 de xu\u00f1o de 1867 e finado en Phoenix (Arizona) o 9 de abril de 1959, foi un arquitecto estadounidense, un dos principais mestres da arquitectura do s\u00e9culo XX e grande influente en t\u00f3dolos demais arquitectos mundiais.\nTraxectoria.\nPrimeiros anos.\nFrank Lloyd Wright naceu na cidade agr\u00edcola de Richland Center, Wisconsin nos Estados Unidos, en 1867. Orixinalmente chamado Frank Lincoln Wright, cambiou o seu nome despois do divorcio dos seus pais, para honrar o apelido gal\u00e9s da familia materna, os \"Lloyd Joneses\". O seu pai, William Carey Wright (1825 - 1904) foi un orador admirado no \u00e1mbito local, profesor de m\u00fasica, avogado ocasional e ministro itinerante. William Wright co\u00f1eceu e casou coa mestra de escola do condado, Anna Lloyd Jones (1838/39 - 1923), o ano anterior, cando foi contratado como superintendente das escolas do Condado de Richland. Orixinario de Massachusetts, William Wright fora un ministro baptista, pero que m\u00e1is tarde se uniu \u00e1 familia da s\u00faa muller na fe do unitarismo. Anna foi un membro da grande, pr\u00f3spera e moi co\u00f1ecida familia dos unitarianos Lloyd Jones, que emigrara de Gales a Spring Green, Wisconsin. Os pais de Wright foron persoas comprometidas con intereses idiosincr\u00e1sicos que pasaron a Frank. Na s\u00faa biograf\u00eda, a s\u00faa nai declarou, cando estaba a esperar o seu primeiro fillo, que chegar\u00eda a constru\u00edr bonitos edificios. Decorou o seu berce con gravados das catedrais inglesas arrincados dunha revista para fomentar a ambici\u00f3n do beb\u00e9. A familia trasladouse a Weymouth en 1870 porque William era ministro dunha congregaci\u00f3n pequena. \nEn 1876, Anna visitou a Exposici\u00f3n Universal de Filadelfia e viu unha exposici\u00f3n dos bloques educativos, creados por Friedrich Wilhelm August Fr\u00f6bel. Os bloques, co\u00f1ecidos como Agasallos Froebel, eran o fundamento do seu innovador concepto de xard\u00edn de infancia. Como mestra capacitada, Anna estaba emocionada polo programa e comprou un conxunto de bloques para a s\u00faa familia. O mozo Frank pasaba moito tempo xogando cos bloques. Estes ti\u00f1an formas xeom\u00e9tricas e pod\u00edan montarse en varias combinaci\u00f3ns para formar varias composici\u00f3ns tridimensionais. Wright na s\u00faa autobiograf\u00eda fala sobre a influencia destes exercicios no seu enfoque de dese\u00f1o. Moitos dos seus edificios caracter\u00edzanse pola claridade xeom\u00e9trica que presentan. \nA familia Wright tivo problemas financeiros en Weymouth e volveu a Spring Green, onde o clan Lloyd Joneses, poder\u00eda axudar a William a atopar traballo. Asent\u00e1ronse en Madison onde William impartiu clases de m\u00fasica e serviu como secretario da Sociedade Unitaria acabada de formar. A\u00ednda que William foi un pai distante, compart\u00eda o seu amor pola m\u00fasica, especialmente as obras de Johann Sebastian Bach, cos seus fillos. \nPouco despois de que Frank cumpriu 14 anos -en 1881- os seus pais separ\u00e1ronse. Anna fora infeliz durante alg\u00fan tempo coa incapacidade de William para manter a s\u00faa familia e pediulle que marchase. O divorcio concretouse en 1885, despois de que William demandase a Anna pola falta de afecto f\u00edsico. William deixou Wisconsin despois do divorcio e Wright afirmou que xa non volveu ver o seu pai. Neste momento o segundo nome de Frank foi cambiado de Lincoln a Lloyd. Como o home que quedaba na familia, Frank asumiu a responsabilidade financeira da s\u00faa nai e das s\u00faas d\u00faas irm\u00e1s. \nWright asistiu a unha escola secundaria de Madison, pero non hai probas que se houbese graduado. Foi admitido na Universidade de Wisconsin-Madison como estudante especial en 1886. Al\u00e1 uniuse \u00e1 fraternidade Phi Delta Theta, tomou clases a tempo parcial durante dous semestres, e traballou cun profesor de enxe\u00f1ar\u00eda civil, Allan D. Conover . En 1887, Wright deixou a escola sen ter un t\u00edtulo (a\u00ednda que se lle concedeu un doutoramento honorario en Belas artes pola Universidade en 1955). Trasladouse a Chicago, que a\u00ednda se estaba reconstru\u00edndo polo grande incendio de Chicago de 1871, e uniuse ao estudo de arquitectos de Joseph Lyman Silsbee. Despois dun ano, deixou Silsbee e traballou para a empresa de Adler e Sullivan como aprendiz de Louis Henri Sullivan. \nEn 1889, casou coa s\u00faa primeira muller, Catherine Lee \"Kitty\" Tobin (1871-1959), comprou terras en Oak Park, e constru\u00edu a s\u00faa primeira casa co seu estudo incorporado. A s\u00faa nai, Anna, pronto seguiu a Wright na cidade, onde lle comprou unha casa adxacente \u00e1 s\u00faa residencia. O seu matrimonio con Kitty Tobin, a filla dun rico empresario, elevou o seu status social, e f\u00edxoo m\u00e1is co\u00f1ecido. \nA partir de 1890, asign\u00f3uselle todo o traballo de dese\u00f1o residencial da empresa. en 1893, Louis Sullivan descubriu que Wright aceptara encargos privados. Sullivan sentiuse traizoado porque o seu empregado favorito dese\u00f1ara casas \"\u00e1s s\u00faas costas\", e pediu a Wright que deixase a empresa. Cunha necesidade constante de fondos para manter a s\u00faa crecente familia, Wright dese\u00f1ara outras casas para complementar os seus escasos ingresos. Wright ref\u00edrese a estas casas como o seu dese\u00f1o \"pirata\". Est\u00e1n situadas preto da casa de Frank Lloyd Wright, en Chicago Avenue en Oak Park. Despois de deixar Sullivan, Wright practicou coa s\u00faa propia casa. \nEn 1896 escribe un credo coas s\u00faas convicci\u00f3ns titulado \"Work Song\" e, no 1901, pronuncia a s\u00faa conferencia \"The Art and Craft of rhe Machine\". \nEsta pr\u00e1ctica foi un notable compendio de dese\u00f1os arquitect\u00f3nicos creativos. En 1901, Wright completara aproximadamente 50 proxectos, inclu\u00edndo moitas casas en Oak Park.\nSer\u00e1 no ano 1905 cando Wright viaxe por primeira vez ao Xap\u00f3n e empece a sentir interese polos gravados que se realizan neste pa\u00eds.\nEscola \"Prairie\".\nEntre 1900 e 1917, os seus dese\u00f1os residenciais foron casas da Escola \"Prairie\" (escola pradaria), denominada as\u00ed porque o dese\u00f1o \u00e9 considerado como un complemento do territorio de pradar\u00edas ao redor de Chicago. Estas casas son edificios baixos con pouca profundidade, de teitos inclinados, li\u00f1as de ceo limpo, beir\u00eds e terrazas con materiais inacabados. Tr\u00e1tase de casas unifamiliares, fortemente integradas na s\u00faa contorna. As cubertas sobresaen considerablemente das fachadas e as xanelas forman unha secuencia continua horizontal. O n\u00facleo central das vivendas constit\u00faeo unha gran cheminea, ao redor da cal se dispo\u00f1en as habitaci\u00f3ns. As casas te\u00f1en o m\u00e9rito de ser os primeiros exemplos de espazos abertos.\nA manipulaci\u00f3n do espazo interior nos edificios residenciais e p\u00fablicos son o selo distintivo do seu estilo. Un deles \u00e9 o \"Unity Temple\", a casa da congregaci\u00f3n Unitaria Universalista en Oak Park. Como Unitarista e membro da Unity Temple, Wright ofreceu os seus servizos \u00e1 congregaci\u00f3n despois de que a s\u00faa igrexa se incendiara en 1904. A comunidade acordou contratalo, e traballou na construci\u00f3n desde 1905 at\u00e9 1908. Cr\u00eda que a humanidade ter\u00eda que ser central a todo o dese\u00f1o. \nWright creou un novo concepto respecto dos espazos interiores dos edificios, que aplicou nas s\u00faas casas de campo, pero tam\u00e9n nas s\u00faas outras obras. Wright rexeita o criterio existente at\u00e9 ent\u00f3n dos espazos interiores como habitaci\u00f3ns pechadas e illadas das outras, e dese\u00f1a espazos nos cales cada habitaci\u00f3n ou sala \u00e1brese \u00e1s outras, co que consegue unha gran transparencia visual, unha profusi\u00f3n de luz e unha sensaci\u00f3n de amplitude e apertura. Para diferenciar unha zona da outra, recorre a divisi\u00f3ns de material lixeiro ou a teitos de altura diferente, evitando os peches s\u00f3lidos innecesarios. Con todo isto, Wright estableceu por primeira vez a diferenza entre \"espazos definidos\" e \"espazos pechados\". \nHai moitos exemplos deste traballo en Buffalo como resultado da amizade entre Wright e Darwin D. Martin, un executivo da compa\u00f1\u00eda de xab\u00f3n Larkin. En 1902, a Compa\u00f1\u00eda Larkin decidiu constru\u00edr un novo edificio administrativo. Wright chegou a Buffalo e dese\u00f1ou non s\u00f3 os primeiros esbozos para o edificio de administraci\u00f3n de Larkin (acabado en 1904, derrubado en 1950), sen\u00f3n tam\u00e9n as casas de tres dos executivos da empresa: \nA Casa Westcott foi constru\u00edda en Springfield, nalg\u00fan momento entre 1907 e 1908. Non s\u00f3 incorpora o dese\u00f1o do innovador estilo \"Prairie\", sen\u00f3n que tam\u00e9n reflicte a s\u00faa paix\u00f3n pola arte xaponesa e a cultura nos trazos caracter\u00edsticos do dese\u00f1o tradicional xapon\u00e9s. \u00c9 a \u00fanica casa \"prairie\" constru\u00edda en Ohio, e representa unha importante evoluci\u00f3n do concepto \"Prairie\" de Wright. A casa ten unha ampla p\u00e9rgola, cuberta cunha intricada celos\u00eda de madeira, conectando un garaxe separado coa casa principal caracter\u00edstica de s\u00f3 alg\u00fans dese\u00f1os de Wright posteriores ao estilo \"Prairie\". \nNon se sabe exactamente cando Wright dese\u00f1ou a casa Westcott, pode ser alg\u00fans meses antes ou m\u00e1is dun ano despois de que Wright volvese da s\u00faa primeira viaxe ao Xap\u00f3n en 1905. Wright creou dous dese\u00f1os diferentes para a Casa Westcott, os dous incl\u00faense nos \"Estudos e edificios constru\u00eddos por Frank Lloyd Wright\", publicado polo distinguido Ernst Wasmuth (Alema\u00f1a, 1910-1911). Esta obra en dous volumes cont\u00e9n m\u00e1is de 100 litograf\u00edas dos dese\u00f1os de Wright e \u00e9 comunmente co\u00f1ecido como o Portfolio Wasmuth. \nOutras casas de Wright consideradas obras mestras do \u00faltimo per\u00edodo \"Prairie\" (1907-1909) son a casa Robie en Chicago e en Avery e a Casa Queene Coonley en Riverside, Illinois. A Casa Robie, coa s\u00faa alza, o beirado do tellado, apoiado por unha canle de aceiro de 34\u00a0metros de longo, \u00e9 o m\u00e1is espectacular. As s\u00faas \u00e1reas de estar e comedor, at\u00f3panse practicamente nun espazo ininterrompido. Este edificio tivo unha profunda influencia nos novos arquitectos de Europa despois da Primeira guerra mundial e \u00e9 \u00e1s veces denominada a \"pedra angular da modernidade\". Con todo, o traballo de Wright non foi co\u00f1ecido polos arquitectos europeos at\u00e9 a publicaci\u00f3n do \"Portfolio Wasmuth\".\nEuropa e os problemas persoais.\nEn 1903, Wright dese\u00f1ou unha casa para Edwin Cheney, un veci\u00f1o de Oak Park, e inmediatamente cativouse da esposa de Cheney, Mamah Borthwick Cheney. Mamah Cheney foi unha muller moderna con actividades f\u00f3ra de casa. Era unha pioneira feminista e Wright v\u00edaa como o seu equivalente intelectual. Os dous namor\u00e1ronse, a pesar de que Wright levaba casado durante case 20 anos. A mi\u00fado, daban paseos no autom\u00f3bil de Wright a trav\u00e9s de Oak Park, e convert\u00e9ronse no tema da cidade. A esposa de Wright, Kitty, segura que esta uni\u00f3n desvanecer\u00edase como as outras, negouse a concederlle o divorcio. Tampouco Edwin Cheney llo conceder\u00eda a Mamah. En 1909, mesmo antes de que a Casa Robie estivese rematada, Wright e Mamah Cheney fuxiron a Europa, deixando \u00e1s s\u00faas parellas e fillos atr\u00e1s. O esc\u00e1ndalo que estalou practicamente destru\u00edu as posibilidades de Wright de practicar a arquitectura nos Estados Unidos. \nOs estudosos soste\u00f1en que en 1907 sentiu que fixera todo o que pod\u00eda facer co estilo \"prairie\", en particular desde o punto de vista das casas unifamiliares. Wright non estaba a recibir grandes encargos para edificios comerciais ou p\u00fablicos, e frustrouse. \nO que levou a Wright a Europa foi a oportunidade de publicar o conxunto da s\u00faa obra con Ernst Wasmuth, quen en 1909 comprometeuse a publicar o seu traballo neste continente. Esta oportunidade tam\u00e9n permitiu a Wright profundar na s\u00faa relaci\u00f3n con Mamah Cheney. Wright e Cheney abandonaron os Estados Unidos por separado en 1910 para reunirse en Berl\u00edn, onde se atopaban as oficinas de Wasmuth. \nOs dous volumes do Portfolio Wasmuth public\u00e1ronse en 1910 e 1911 en d\u00faas edici\u00f3ns, creando a primeira grande exposici\u00f3n da obra de Wright en Europa. \nWright permaneceu en Europa por un ano (a\u00ednda que Mamah Cheney volveu aos Estados Unidos un par de veces) e instalouse en Fiesole, Italia. Durante este tempo, Edwin Cheney concedeulle o divorcio a Mamah, a pesar de que Kitty negouse a concederllo ao seu marido. Despois do retorno de Wright aos Estados Unidos a finais de 1910, Wright persuadiu \u00e1 s\u00faa nai para comprar uns terreos para el en Spring Green, Wisconsin. Os terreos compr\u00e1ronos o 10 de abril de 1911, atop\u00e1banse xunto aos terreos da familia da s\u00faa nai, os Lloyd-Jones. Wright empezou a constru\u00edrse unha nova casa, \u00e1 cal denominou Taliesin, en maio de 1911. O tema recorrente de Taliesin tam\u00e9n ti\u00f1a orixe materna: Taliesin na mitolox\u00eda galesa foi un poeta, mago e superheroe. O lema da familia era \"Y Gwir yn Erbyn y Byd\" que quere dicir \"a verdade contra o mundo\". Foi creado por Iolo Morgannwg, que tam\u00e9n tivo un fillo chamado Taliesin, e o lema segue sendo utilizado hoxe como berro dos dru\u00eddas e o xefe Bardo do \"Eisteddfod\" de Gales.\nEn 1916, coa firma do contrato para a proxecci\u00f3n do novo \"Hotel Imperial\", Wright abrir\u00e1 un estudio en Toquio. En 1922 abriu un estudio nos \u00c1nxeles.\nM\u00e1is problemas persoais.\nO 15 de agosto de 1914, mentres Wright estaba en Chicago completando un gran proxecto (Midway Gardens), Julian Carlton, un servente que contratara uns meses antes, prendeu lume \u00e1s vivendas de Taliesin e asasinou sete persoas cunha machada mentres o lume ard\u00eda. Entre os mortos estaba Mamah, os seus dous fillos, Joan e Martha, un xardineiro, un delineante, un obreiro e o fillo do obreiro. D\u00faas persoas sobreviviron ao caos, un dos cales axudou a apagar o lume, que consumiu case por completo a \u00e1 residencial da casa. \nEn 1922, a primeira muller de Wright, Kitty, concedeulle o divorcio, a\u00ednda que Wright tivo que esperar un ano ata que se puido casar coa s\u00faa nova parella, Maude \"Miriam\" Noel. En 1923 morreu a nai de Wright, Anna (Lloyd Jones) Wright. Wright casou con Miriam Noel en novembro de 1923, pero a s\u00faa adicci\u00f3n \u00e1 morfina levou ao fracaso o matrimonio en menos dun ano. En 1924, despois da separaci\u00f3n, pero a\u00ednda casado, Wright co\u00f1eceu a Olga (Olgivanna) Lazovich Hinzenburg, nunha actuaci\u00f3n en Chicago do ballet Petrogrado. Empezaron a vivir xuntos en Taliesin en 1925, e Olgivanna pronto quedou embarazada da s\u00faa filla, Iovanna. Iovanna naceu o 2 de decembro de 1925. \nO 22 de abril de 1925, outro incendio destru\u00edu as vivendas de Taliesin, aparentemente debido a un defecto no sistema el\u00e9ctrico. Wright reconstru\u00edu a vivenda de novo, denomin\u00e1ndoa \"Taliesin III\". \nEn 1926, o exmarido de Olga, Vlademar Hinzenburg, solicitou a custodia da s\u00faa filla, Svetlana. En Minnetonka, Minnesota, Wright e Olgivanna foron acusados de violar a \"Mann Act\" e foron detidos en outubro de 1926. Os cargos retir\u00e1ronse posteriormente. \nO divorcio de Miriam Noel non chegou at\u00e9 1927, e unha vez m\u00e1is, Wright viuse obrigado a esperar un ano at\u00e9 volver casar. Wright e Olgivanna casaron en 1928.\nEn 1927 comezou a escribir a serie de artigos titulados \"In the Cause of Architecture\" que se publicar\u00e1n mensualmente na revista \"The Architectural Record\". No 1932, funda a comunidade \"Taliesin Fellowship\" que comezar\u00e1 a publicar no 1934 o primeiro n\u00famero de \"Taliesin\", revista creada por Wright.\nProxectos notables despois do per\u00edodo \"Prairie\".\n \nDurante a turbulenta d\u00e9cada de 1920, Wright dese\u00f1ou Graycliff, unha das s\u00faas residencias m\u00e1is innovadoras da \u00e9poca, e a precursora Casa da Fervenza (\"Fallingwater\"). Graycliff constru\u00eduse entre 1926-1929 por Isabelle e Darwin Martin, nun cantil con vistas ao lago Erie, ao sur de Buffalo, Nova York. Wright dese\u00f1ou un complexo de tres edificios con extensos terreos que incorporan balc\u00f3ns e terrazas en beiril, \"tiras\" de xanelas, e unha \"pantalla\" transparente \u00e1s xanelas obtendo vistas do lago no edificio m\u00e1is grande, \"Isabelle Martin R. House\". Os edificios amplamente luminosos de Graycliff foron dese\u00f1ados no estilo \"org\u00e1nico de Wright,\" e foron constru\u00eddos en pedra calcaria da praia pr\u00f3xima, estucos de cor ocres c\u00e1lidos e teitos de cores vermellas. Wright dese\u00f1ou para os terreos de Graycliff motivos baseados na auga que se fan eco do lago Erie ao que miran: un estanque, unha fonte, xard\u00edns afundidos, paredes de pedra cunha fervenza que rodea a propiedade. No solsticio de ver\u00e1n, al\u00ed\u00f1ase Graycliff coa posta de sol no lago Erie, tal como Wright previra. \nOutra das residencias privadas m\u00e1is famosa de Wright \u00e9 a Casa da Fervenza, constru\u00edda desde 1934 at\u00e9 1937 para o se\u00f1or e a se\u00f1ora Edgar J. Kaufmann Sr., en Bear Run, Pensilvania, preto de Pittsburgh. Foi dese\u00f1ada segundo o desexo de Wright para situar os ocupantes preto da contorna natural, cun regato e unha fervenza corrente por dentro do marco da construci\u00f3n. A construci\u00f3n \u00e9 unha serie de balc\u00f3ns e terrazas en beiril, usando pedra calcaria para todas as verticais e formig\u00f3n para as horizontais. A casa custou 155.000$, inclu\u00eddos os honorarios do arquitecto de 8.000 d\u00f3lares. Os mesmos enxe\u00f1eiros de Kaufmann sostiveron que o dese\u00f1o non era s\u00f3lido. Este informe foi rexeitado por Wright, a\u00ednda que o contratista engadiu -en segredo- aceiro adicional para os elementos horizontais de formig\u00f3n. En 1994, Robert Silman Associates examinou o edificio e elaborou un plan para restaurar a estrutura. Na d\u00e9cada de 1990, engad\u00edronse uns apoios de aceiro en beiril inferior ata que se puidese facer unha an\u00e1lise estrutural detallada. En marzo de 2002, aplicouse formig\u00f3n pretensado \u00e1 terraza inferior. \nTam\u00e9n na d\u00e9cada de 1930, Wright dese\u00f1ou a primeira casa Usonian. Destinadas a ser casas moi pr\u00e1cticas para clientes de clase media, os dese\u00f1os bas\u00e9anse nunha xeometr\u00eda simple pero estilosa. M\u00e1is tarde utilizar\u00e1 formas elementais \u00e1 construci\u00f3n do \" First Unitarian Meeting House\" constru\u00eddo en Madison, Wisconsin, entre 1946 e 1951. \nNo 1938, dese\u00f1a o n\u00famero de xaneiro de \"Architectural Forum\" que se dedica \u00e1 s\u00faa obra, e protagoniza a portada da Revista Time.\nWright \u00e9 o responsable dunha serie de conceptos moi orixinais de desenvolvemento suburbano unidos baixo o termo de \"Broadacre City\". Propuxo a idea no seu libro \"A cidade que desaparece\" en 1932, e deu a co\u00f1ecer un modelo de 3,7 m2. da praza desta comunidade do futuro, mostr\u00e1ndoo en varios escenarios nos anos seguintes. Estivo a desenvolver a idea at\u00e9 a s\u00faa morte. \nAs s\u00faas casas Usonian estableceron un novo estilo para o dese\u00f1o dos suburbios que foi unha caracter\u00edstica de incontables desenvolvedores. Moitas das caracter\u00edsticas dos modernos fogares norteamericanos rem\u00f3ntanse a Wright: os planos abertos, as laxas sobre bases de calidade e unha simplificaci\u00f3n das t\u00e9cnicas de construci\u00f3n que permitiu m\u00e1is mecanizaci\u00f3n ou polo menos m\u00e1is eficiencia na construci\u00f3n. \nO Salomon R. Guggenheim Museum de Nova York ocupou a Wright durante 16 anos (1943-1959) e \u00e9 probablemente a s\u00faa obra mestra m\u00e1is reco\u00f1ecida. O edificio lev\u00e1ntase como unha espiral beige na Quinta Avenida, e o interior \u00e9 similar ao interior dunha cuncha. A s\u00faa xeometr\u00eda \u00fanica central estaba destinada a permitir aos visitantes gozar facilmente das colecci\u00f3ns de pinturas xeom\u00e9tricas non obxectivas do Guggenheim, collendo un ascensor at\u00e9 o nivel superior e vendo as obras de arte andando nun lento descenso, mediante unha rampla en espiral. Desgraciadamente, cando o museo estivo rematado, unha serie de detalles importantes do dese\u00f1o de Wright foron ignorados, entre outros o seu desexo de que o interior fose pintado dunha cor branqueado. Ademais, o Museo dese\u00f1a algunhas exposici\u00f3ns para ser vistas andando polo corredor curvo no canto de cami\u00f1ando dende o nivel superior. \nO \u00fanico ra\u00f1aceos constru\u00eddo dos dese\u00f1ados por Wright \u00e9 a \"Price Tower\", con 19 pisos e 67\u00a0metros de altura en Bartlesville, Oklahoma. \u00c9 tam\u00e9n unha das d\u00faas estruturas orientadas verticalmente de Wright, a outra \u00e9 a Torre de Investigaci\u00f3n Johnson Wax de Racine, Wisconsin. A \"Price Tower\" foi encargada por Harold C. Price de H.C. Price Company, unha empresa qu\u00edmica local. Abriuse ao p\u00fablico en febreiro de 1956. O 29 de marzo de 2007, foi designada como Punto Hist\u00f3rico Nacional pola United States Department of the Interior e \u00e9 un dos 20 Puntos Hist\u00f3ricos do estado de Oklahoma.\nNo 1956, o alcalde de Chicago declara o 17 de outubro \"D\u00eda de Frank Lloyd Wright\".\nMorte.\nO 4 de abril de 1959, Wright foi hospitalizado por dores abdominais e foi operado o 6 de abril. Parec\u00eda que estaba a recuperarse, pero morreu tranquilamente o 9 de abril. Despois da s\u00faa morte, o legado de Wright estivo afectado durante anos. O \u00faltimo desexo da s\u00faa terceira esposa Olgivanna fora que Wright, ela e a filla do seu primeiro matrimonio fosen incinerados e soterradas xuntos nun xard\u00edn memorial constru\u00eddo no Taliesin West. Segundo os seus propios desexos, o corpo de Wright quedara no cemiterio de Lloyd-Jones, xunto \u00e1 capela de Unity, preto de Taliesin, en Wisconsin. A\u00ednda que Olgivanna non tomara medidas legais para mover os restos de Wright, e contra os desexos doutros membros da familia, as\u00ed como a lexislatura de Wisconsin, en 1985, os restos de Wright foron eliminados da s\u00faa tumba por membros da Taliesin Fellowship, incinerados e enviados a Scottsdale, onde despois foron soterrados no xard\u00edn memorial. O sitio orixinal da s\u00faa tumba en Wisconsin, agora baleira, segue marcada co nome de Wright.\nPosicionamento.\nWright aplicou o termo de arquitectura org\u00e1nica, defin\u00edndoa como aquela na que a construci\u00f3n se deriva directamente do medio natural. Dende os inicios da s\u00faa carreira rexeitou os estilos neoclasicistas e vitorianos que imperaban a finais do s\u00e9culo XIX. Op\u00faxose \u00e1 imposici\u00f3n de calquera estilo, convencido de que a forma que se lle outorga a un edificio debe estar vinculada \u00e1 s\u00faa funci\u00f3n (o que m\u00e1is tarde se nomear\u00eda funcionalismo), ao medio e aos materiais empregados na s\u00faa construci\u00f3n. Por iso, recon\u00f3ceselle como un arquitecto que soubo combinar os materiais de acordo coas s\u00faas posibilidades estruturais e est\u00e9ticas. Wright foi pioneiro na utilizaci\u00f3n de novas t\u00e9cnicas construtivas, como os bloques de formig\u00f3n armado prefabricados e as innovaci\u00f3ns no campo do aire acondicionado, a iluminaci\u00f3n indirecta e os paneis de calefacci\u00f3n. Un deses exemplos \u00e9 o \"Edificio Larkin\" en Buffalo de 1904, que foi o primeiro edificio de oficinas en con aire acondicionado, vent\u00e1s dobres, portas de vidro e mobles met\u00e1licos. Outro exemplo \u00e9 o \"Hotel Imperial\" de Toquio que destaca polas s\u00faas innovaci\u00f3ns estruturais, polo seu sistema antis\u00edsmico para ga\u00f1ar flexibilidade (empregou unha estrutura apoiada nuns cimentos que flotan sobre un leito de barro), raz\u00f3n pola que non sufriu ning\u00fan dano no terrible terremoto do ano seguinte ao da s\u00faa terminaci\u00f3n.\nOutro achegamento fundamental \u00e1 arquitectura moderna foi o dominio da planta libre, coa que obtivo espazos moi interesantes que flu\u00edan entre estancias. \u00c9 este o concepto que manexou nas \"casas da pradar\u00eda\". Wright trataba \u00e1 casa como un organismo humano, no que o seu centro era a cheminea, que funcionaba como o coraz\u00f3n da casa, tanto por producirse a vida ao seu car\u00f3n, como por ser o punto que quec\u00eda o espazo.\nEste arquitecto \u00e9 moi co\u00f1ecido pola grande importancia que a vexetaci\u00f3n ti\u00f1a nas s\u00faas representaci\u00f3ns, das que se conservan numerosas mostras de elaborados debuxos, nos que pu\u00f1a especial interese nos detalles vexetais, chegando incluso a inventarse especies non co\u00f1ecidas."}
{"id": "30562", "revid": "1987", "url": "https://gl.wikipedia.org/wiki?curid=30562", "title": "SPARC", "text": "SPARC (acr\u00f3nimo de Scalable Processor ARChitecture) \u00e9 unha arquitectura RISC big-endian, \u00e9 dicir, unha arquitectura cun conxunto reducido de instruci\u00f3ns. Bas\u00e9ase nos dese\u00f1os RISC I e II da Universidade de California, Berkeley que foron definidos entre os anos 1980 e 1982.\nA empresa Sun Microsystems dese\u00f1ou esta arquitectura no ano 1985 e licenzouna a outros fabricantes como Texas Instruments, Cypress Semicondutor, Fujitsu, LSI Logic entre outros.\nSPARC \u00e9 a primeira arquitectura RISC aberta e como tal as especificaci\u00f3ns de dese\u00f1o est\u00e1n publicadas, as\u00ed outros fabricantes de microprocesadores poden po\u00f1er en funcionamento o seu propio dese\u00f1o.\nUnha das ideas innovadoras desta arquitectura \u00e9 a vent\u00e1 de rexistros que permite facer facilmente compiladores de alto rendemento e unha significativa reduci\u00f3n de memoria nas instruci\u00f3ns \"load/restore\" en relaci\u00f3n con outras arquitecturas RISC. As vantaxes apr\u00e9cianse sobre todo en programas grandes.\nA cpu SPARC esta composta dunha unidade enteira (IU) \"Integer Unit\" que procesa a execuci\u00f3n b\u00e1sica e unha unidade de punto flotante (FPU) \"Floating-Point Unit\" que executa as operaci\u00f3ns e c\u00e1lculos de reais. A IU e a FPU poden ou non estar integradas no mesmo \"chip\".\nA\u00ednda que non \u00e9 unha parte formal da arquitectura, as computadoras baseadas en sistemas SPARC de Sun Microsystems te\u00f1en unha unidade de manexo de memoria (MMU) e un gran cach\u00e9 de direcci\u00f3ns virtuais (para instruci\u00f3ns e datos) que est\u00e1n dispostos perifericamente sobre un bus de datos e direcci\u00f3ns de 32 bits."}
{"id": "30563", "revid": "634", "url": "https://gl.wikipedia.org/wiki?curid=30563", "title": "Sparc", "text": ""}
{"id": "30564", "revid": "7258", "url": "https://gl.wikipedia.org/wiki?curid=30564", "title": "Jimbo Wales", "text": "Jimmy Donal Wales, co\u00f1ecido como Jimbo Wales, nado en Huntsville o 7 de agosto de 1966, \u00e9 un inform\u00e1tico estadounidense e o fundador da Wikipedia.\nTraxectoria.\nNaceu en Huntsville, Alabama, e graduouse nas Universidades de Auburn e Alabama.\nWikipedia.\nXunto con Larry Sanger, Wales fundou Wikipedia, unha enciclopedia baseada no concepto wiki e o modelo de software libre.\nWales \u00e9 membro em\u00e9rito da xunta directiva da Fundaci\u00f3n Wikimedia na actualidade. Tam\u00e9n forma parte de Wikia, un servizo de aloxamento web de wikis.\nOutros.\nWales \u00e9 un admirador do obxectivismo, a filosof\u00eda creada por Ayn Rand. Mentres estudaba na Universidade, foi dono e moderador dunha lista de correo denominada \"Discusi\u00f3n moderada en Filosof\u00eda Obxectivista\"."}
{"id": "30569", "revid": "5863", "url": "https://gl.wikipedia.org/wiki?curid=30569", "title": "Discurso (narratolox\u00eda)", "text": "Para comprendermos os termos historia ou di\u00e9xese e relato ou discurso debemos opolos entre si procedendo en primeiro lugar \u00e1 s\u00faa definici\u00f3n por separado\nA historia \u00e9 unha serie de acontecementos ordenados nunha secuencia cronol\u00f3xica, protagonizada por personaxes encadrados nun marco espacial. Representa o plano do contido.\nO discurso (ou relato) \u00e9 o proceso de contar unha historia elixindo o punto de vista, a ordenaci\u00f3n temporal dos acontecementos e a duraci\u00f3n dos mesmos. Unha historia pode dar p\u00e9 a m\u00faltiplos discursos narrativos. Representa o plano da forma.\nEn \u00e9pocas de crise, a historia (o contido) \u00e9 a m\u00e1is suxeita a variaci\u00f3ns, novos cambios sociais priman obras cargadas de argumento, mentres que en per\u00edodos de estabilidade se traballa con experimentaci\u00f3ns (discurso, estrutura).\nObs\u00e9rvese que a historia presup\u00f3n o plano do contido mentres que o discurso implica o plano da forma."}
{"id": "30570", "revid": "1576", "url": "https://gl.wikipedia.org/wiki?curid=30570", "title": "Historia (narratolox\u00eda)", "text": ""}
{"id": "30571", "revid": "114", "url": "https://gl.wikipedia.org/wiki?curid=30571", "title": "Afonso X", "text": ""}
{"id": "30572", "revid": "23204", "url": "https://gl.wikipedia.org/wiki?curid=30572", "title": "Serj Tankian", "text": "Serj Adam Tankian (en ), nado en Beirut (L\u00edbano) o 21 de agosto de 1967, \u00e9 un cantante de rock de orixe armenio-estadounidense. Serj figura no posto 26 na lista dos \"100 mellores vocalistas do Metal de t\u00f3dolos tempos\", segundo a revista estadounidense \"Hit Parader\".\nTraxectoria.\nOs seus av\u00f3s eran armenios. A ra\u00edz do xenocidio armenio levado a cabo por Turqu\u00eda en 1915 a s\u00faa av\u00f3a foi asasinada e o seu av\u00f3 tivo que refuxiarse no L\u00edbano. Os pais de Tankian eran artistas, el comezou a cantar co seu pai e o seu irm\u00e1n Sevag. Dende neno o seu av\u00f3 cont\u00e1balle as inhumanidades que se cometeron no seu pa\u00eds e que terminaron coa vida de moitas persoas inocentes ademais dos seus parentes, quen nunca esquecer\u00e1n o feito atroz que trocou para sempre as s\u00faas vidas. \u00c9 por iso que Tankian dende sempre recalcou nese tema e loitou para que Turqu\u00eda reco\u00f1eza e pida desculpas pola matanza.\n\u00d3s 8 anos Tankian viaxou coa s\u00faa familia a Estados Unidos debido a problemas no L\u00edbano e \u00e1 situaci\u00f3n econ\u00f3mica. Tankian comezou a estudar nunha escola privada armenia chamada \"Rose &amp; Alex Pilibos Armenian School\"', nos \u00c1nxeles. Foi al\u00ed onde co\u00f1eceu \u00f3 seu amigo Daron Malakian quen tampouco pasaba por un bo momento. Pasou o tempo e Tankian comezou a traballar nun lavado de autom\u00f3biles. Logo entrou \u00e1 Universidade de Northridge (California) onde estudou comercio, artes visuais e m\u00fasica. Tankian toca teclados e \u00e1s veces guitarra. Tomou cursos de canto con Mark Goodman.\nCo paso dos anos Tankian e Malakian atop\u00e1ronse nunhas salas de ensaio onde se uniron e formaron un grupo musical chamado Soil. Logo reun\u00edronse con outros dous m\u00fasicos, chamados Shavo e John, con quen formaron o grupo System of a Down (debido a un poema feito por Malakian chamado \"Victims of a Down\" en honra \u00e1s v\u00edtimas do xenocidio armenio).\nSerj pode ser considerado unha persoa de extrema capacidade mental e visual, sendo un activista/poeta/letrista/m\u00fasico moi activo. Ademais do seu traballo en System of a Down, Tankian comezou tam\u00e9n o seu propio selo discogr\u00e1fico en abril do 2001, chamado Serjical Strike, nun esforzo de ceibar outro tipo de m\u00fasica esquecida pola corrente dominante. A primeira actuaci\u00f3n neste selo foi un proxecto de m\u00fasica experimental co seu amigo e m\u00fasico Arto Tuncboyaciyan chamado Serart. Recentemente creou, xunto con Tom Morello de Audioslave, un programa de radio e unha organizaci\u00f3n activista independente, chamada Axis of Justice. Escribiu un libro de poes\u00edas chamado \"Cool Gardens\", que foi publicado por MTV Books.\nEn solitario.\nPara o 23 de outubro de 2007 sacou o seu primeiro \u00e1lbum en solitario, \"Elect the Dead\", do cal xa se pode escoitar os seus singles, \"The Unthinking Majority\", \"Empty Walls\", e \"Saving Us\"."}
{"id": "30573", "revid": "479", "url": "https://gl.wikipedia.org/wiki?curid=30573", "title": "Idade media", "text": ""}
{"id": "30575", "revid": "72012", "url": "https://gl.wikipedia.org/wiki?curid=30575", "title": "Tapa", "text": "Unha tapa \u00e9 esencialmente un aperitivo que se serve nun bar acompa\u00f1ando \u00e1 bebida. Adoitan consistir en pequenas raci\u00f3ns de olivas, patacas fritas, queixo, empanada, tortilla de patacas, zorza, gambas ou froitos secos. O costume ten a s\u00faa orixe en Sevilla ou en Castela-A Mancha segundo outras fontes, onde exist\u00eda o costume antigo de tapar a cunca de vi\u00f1o cun anaco de pan ou cunha rebanda de xam\u00f3n, para impedir que entrasen moscas ou que se depositase po no interior, a\u00ednda que non est\u00e1 documentado.\nEn certos bares tam\u00e9n \u00e9 habitual po\u00f1er nomes curiosos \u00e1s tapas m\u00e1is elaboradas, dando lugar a t\u00edtulos que chaman a atenci\u00f3n do cliente, obrigando normalmente a preguntar ao camareiro en que consiste a tapa."}
{"id": "30577", "revid": "479", "url": "https://gl.wikipedia.org/wiki?curid=30577", "title": "Ubi Soft", "text": ""}
{"id": "30578", "revid": "17467", "url": "https://gl.wikipedia.org/wiki?curid=30578", "title": "Conseller\u00eda de Pol\u00edtica Territorial, Obras P\u00fablicas e Vivenda", "text": ""}
{"id": "30579", "revid": "181", "url": "https://gl.wikipedia.org/wiki?curid=30579", "title": "Conseller\u00eda de Presidencia, Relaci\u00f3ns Institucionais e Administraci\u00f3n P\u00fablica", "text": ""}
{"id": "30581", "revid": "54336", "url": "https://gl.wikipedia.org/wiki?curid=30581", "title": "Conseller\u00eda de Econom\u00eda, Industria e Innovaci\u00f3n", "text": "A Conseller\u00eda de Econom\u00eda, Industria e Innovaci\u00f3n \u00e9 unha conseller\u00eda da Xunta de Galicia que se ocupa da pol\u00edtica enerx\u00e9tica, da planificaci\u00f3n econ\u00f3mica e empresarial e da promoci\u00f3n industrial. A s\u00faa actual conselleira \u00e9 Mar\u00eda Jes\u00fas Lorenzana Somoza.\nHistoria.\nA conseller\u00eda de Industria incorporou ao longo da s\u00faa historia distintas competencias que, \u00e1 s\u00faa vez, tam\u00e9n fixeron parte doutras conseller\u00edas. \u00c9 o caso do comercio, por exemplo, que en 1983 se incorpora durante uns meses \u00e1 conseller\u00eda de Econom\u00eda e Facenda, do turismo que se incorpora a Industria entre 1985 e 1990 e entre 2005 e 2009. A partir de 2009 incorp\u00f3ranse ademais as competencias de planificaci\u00f3n da antiga conseller\u00eda de Econom\u00eda e Facenda, que agora queda reducida a conseller\u00eda de Econom\u00eda. En 2020 cedeulle a competencia de emprego \u00e1 nova Conseller\u00eda de Emprego e Igualdade.\nEstrutura interna.\nSecretar\u00edas e direcci\u00f3ns xerais.\nAdemais da necesaria Secretar\u00eda Xeral da conseller\u00eda, dirixida por Jos\u00e9 Ram\u00f3n Pardo Cabarcos, a conseller\u00eda de Industria conta coas seguintes direcci\u00f3ns xerais:"}
{"id": "30582", "revid": "181", "url": "https://gl.wikipedia.org/wiki?curid=30582", "title": "Constantes f\u00edsicas", "text": ""}
{"id": "30583", "revid": "98629", "url": "https://gl.wikipedia.org/wiki?curid=30583", "title": "Carlos V, Sacro Emperador Romano-Xerm\u00e1nico", "text": "Carlos V, Sacro Emperador Romano-Xerm\u00e1nico, tam\u00e9n co\u00f1ecido como Carlos V de Habsburgo, Carlos V de Flandres, Carlos I de Habsburgo ou Carlos I de Espa\u00f1a e V de Alema\u00f1a, nado no palacio Prinsenhof de Gante o 24 de febreiro de 1500 e finado no mosteiro de Yuste o 21 de setembro de 1558, foi fillo de Filipe o Fermoso de Habsburgo e de Xoana, \"a Tola\". Reinou nas Coroas de Castela e Arag\u00f3n moi novo, aos 16 anos, de 1516 a 1556, e posu\u00edu a coroa imperial alem\u00e1 de 1519 a 1558.\nTraxectoria.\nMocidade.\nA s\u00faa infancia transcorreu na corte flamenga baixo as ensinanzas de Adriano de Utrecht. No 1515 f\u00edxose cargo dos Pa\u00edses Baixos, e un ano despois, dos reinos da Coroa de Castela. A pol\u00edtica matrimonial dos seus av\u00f3s, os Reis Cat\u00f3licos, a morte do seu pai e a incapacidade da s\u00faa nai conced\u00e9ronlle a herdanza de catro dinast\u00edas.\nDo seu av\u00f3 Maximiliano I de Habsburgo recibiu os territorios centroeuropeos de Austria e os dereitos ao Imperio, da s\u00faa avoa Mar\u00eda de Borgo\u00f1a herdou os Pa\u00edses Baixos, de Fernando o Cat\u00f3lico recibiu o reino de Arag\u00f3n, contando tam\u00e9n t\u00f3dalas posesi\u00f3ns no mediterr\u00e1neo deste reino, e da s\u00faa avoa Isabel a Cat\u00f3lica, a Coroa de Castela, Canarias, diversas prazas no norte de \u00c1frica e toda a Am\u00e9rica xa conquistada.\nNo 1516 obtivo, polo tanto o goberno das coroas de Castela e Arag\u00f3n, e dous anos despois, en 1519, logrou coroarse emperador do Sacro Imperio Romano Xerm\u00e1nico.\nFoi mal acollido en Castela pola s\u00faa xuventude, pero sobre todo por ser estranxeiro (pois recibira unha educaci\u00f3n flamenga) e ter conselleiros tam\u00e9n estranxeiros. Este malestar conduciu \u00f3 levantamento Comuneiro (1520-1521), insurrecci\u00f3n das principais cidades castel\u00e1s, que foron derrotadas en Villalar e se someteron ao novo monarca.\nTam\u00e9n houbo revoltas en Valencia: os alzamentos das Xerman\u00edas, que protestaron contra o poder da nobreza e dos \"mouriscos\", e que foron tam\u00e9n esmagados. Sobredita insurrecci\u00f3n durou dende 1521 a 1524.\nAs guerras de Carlos V.\nO conflito que xa hab\u00eda dende os tempos dos reis Cat\u00f3licos entre franceses e castel\u00e1n-aragoneses endureceuse \u00f3 sentirse este pa\u00eds cercado polas posesi\u00f3ns do emperador Carlos. No 1521 Carlos retirou as aspiraci\u00f3ns francesas de se faceren con Navarra. O rei de Francia Francisco I ocupou o Milanesado, pero foi derrotado e feito prisioneiro en Pavia por tres soldados do ex\u00e9rcito espa\u00f1ol: o vasco Juan de Urbieta, o galego Afonso Pita da Veiga e o granadino Diego D\u00e1vila. Prometeu ent\u00f3n retirarse de Mil\u00e1n e entregar Borgo\u00f1a \u00f3 emperador, mais incumpriu as s\u00faas promesas e retomou o conflito.\nNa paz de Cr\u00e9py (1544), Francisco I reco\u00f1eceu a soberan\u00eda do emperador Carlos sobre Artois e Flandres, retirando tam\u00e9n as s\u00faas aspiraci\u00f3ns sobre Mil\u00e1n e N\u00e1poles, namentres que Carlos V abandonaba Borgo\u00f1a.\nNese per\u00edodo loitou tam\u00e9n contra os turcos, cont\u00e9ndoos en Austria e atac\u00e1ndoos polo Mediterr\u00e1neo oriental. No norte de \u00c1frica conquistou Tunes (1535), pero fracasou na toma de Alxer (1541), o que afianzou as posici\u00f3ns berberiscas.\nA Reforma protestante.\nA Reforma de Marti\u00f1o Lutero levou \u00e1 desaparici\u00f3n da unidade relixiosa de Europa occidental e central, o que fixo perder poder a Carlos V \u00f3 ser dividido o Sacro Imperio entre cat\u00f3licos e reformados.\nCarlos V tentou reunir a representantes da Reforma e da Igrexa cat\u00f3lica, mais o papa, que tem\u00eda que Carlos V se volvese demasiado poderoso se atinx\u00eda centralizar de novo o Imperio Alem\u00e1n, impediuno \u00f3 se mostrar indiferente.\nEnt\u00f3n, Carlos V decidiu actuar militarmente. Alg\u00fans pr\u00edncipes alem\u00e1ns reformados formaron a Liga de Esmalcalda para loitaren contra o poder imperial, pero foron derrotados en Mulberg (1547) polo propio monarca. Non obstante, Carlos V non logrou con esta vitoria a unidade pol\u00edtica nin relixiosa no Sacro Imperio.\nAbdicaci\u00f3n.\nConsciente do seu fracaso \u00f3 non lograr impedir a divisi\u00f3n relixiosa de Europa, o monarca decidiu abdicar. Concedeu \u00f3 seu fillo Filipe, o cal se nomeou Filipe II, os Pa\u00edses Baixos (1555) e Castela (1556) a\u00ednda que conservou o t\u00edtulo imperial ata setembro de 1556.\nO emperador Carlos retirouse \u00f3 mosteiro de Yuste en 1556, onde morreu dous anos despois.\nDescendencia.\nDesde 1504 estaba comprometido coa filla de Lu\u00eds XII de Francia, Claudia de Francia, que m\u00e1is tarde terminar\u00eda casada con Francisco I de Valois. No entanto casou con s\u00faa prima a Infanta Sabela de Portugal (1503-1539), filla de Manuel I, naceron sete fillos:\nAdemais destes, tivo sete fillos ilex\u00edtimos:"}
{"id": "30584", "revid": "56817", "url": "https://gl.wikipedia.org/wiki?curid=30584", "title": "John Cassavetes", "text": "John Cassavetes nado en Nova York o 9 de decembro de 1929 e finado nos \u00c1nxeles o 3 de febreiro de 1989, foi un guionista, actor e director de cine estadounidense.\nTraxectoria.\nCassavetes creou unha forma americana de cin\u00e9ma v\u00e9rit\u00e9 co seu uso innovador da c\u00e1mara de cine, perspectiva intensamente emocional, e a \u00e9nfase na improvisaci\u00f3n. O cr\u00edtico Ray Carney denominouno pai do cinema independente americano."}
{"id": "30585", "revid": "98629", "url": "https://gl.wikipedia.org/wiki?curid=30585", "title": "Georges Braque", "text": "Georges Braque, nado o 13 de maio de 1882 e finado o 31 de agosto de 1963, foi un pintor e escultor franc\u00e9s, con Pablo Picasso un dos inventores do cubismo.\nTraxectoria.\nGeorges Braque naceu na Argenteuil, Francia. Medrou en Le Havre e estudou polas tardes na \u00c9cole de Beaux-Arts de 1897 a 1899.\nEstudou en Par\u00eds cun decorador e recibiu o seu t\u00edtulo de escultor no ano 1901. Ao ano seguinte comezou a frecuentar a \"Academie Humbert\", pintando al\u00ed ata o ano 1904, lugar onde co\u00f1eceu a Marie Laurencin e a Francis Picabia. No outono de 1907, co\u00f1eceu a Picasso, a quen veu case diariamente ata 1914, cando pola primeira guerra mundial se tiveron que separar.\nBraque foi mobilizado e ferido na cabeza en 1915, recibiu a Cruz de Guerra e a Lexi\u00f3n de Honra. Durante dous anos, debido \u00e1s s\u00faas feridas non puido pintar."}
{"id": "30586", "revid": "89787", "url": "https://gl.wikipedia.org/wiki?curid=30586", "title": "Lucian Freud", "text": "Lucian Freud, nado en Berl\u00edn o 8 de decembro de 1922 e finado o 20 de xullo de 2011, \u00e9 un pintor xermano-brit\u00e1nico.\nBiograf\u00eda.\nFoi fillo de pais xudeus, Ernst Ludwig Freud, un arquitecto, e Lucie Brasch. Tam\u00e9n foi neto de Sigmund Freud e irm\u00e1n de Clement Freud. Freud e a s\u00faa familia mov\u00e9ronse para o Reino Unido en 1933 debido \u00e1 subida do nazismo, obtendo a cidadan\u00eda brit\u00e1nica en 1939. Durante este per\u00edodo atendeu \u00e1 escola de Dartington Hall en Totnes, Devon, e despois na escola de Bryanston. En 1941 foi mobilizado na mari\u00f1a mercante, pasando tres meses no mar ata ser desmobilizado por invalidez.\nFreud \u00e9 co\u00f1ecido principalmente polos seus retratos, especialmente espidos. En 1944 realizou a s\u00faa primeira exhibici\u00f3n en solitario."}
{"id": "30587", "revid": "5863", "url": "https://gl.wikipedia.org/wiki?curid=30587", "title": "Robert Musil", "text": "Robert Musil, nado o 6 de novembro de 1880 en Klagenfurt (Austria) e finado o 15 de abril de 1942 en Xenebra (Su\u00edza), foi un escritor austr\u00edaco, autor da novela longa inacabada \"Der Mann ohne Eigenschaften\" (O home sen cualidades), unha das novelas modernistas m\u00e1is sobranceiras, considerada clave no panorama literario do s\u00e9culo XX; a novela oc\u00fapase do devalo moral e intelectual do imperio Austro-H\u00fangaro a trav\u00e9s dos ollos do protagonista Ulrich, un ex-matem\u00e1tico da Viena en v\u00e9speras da primeira guerra mundial.\nTraxectoria.\nProveniente dunha familia da baixa nobreza (\"Edler\"), cando era a\u00ednda un neno entrou na academia militar, experiencia que lle serviu para escribir a s\u00faa primeira novela, \"A confusi\u00f3n do interno T\u00f6rless\" (1906), escrita mentres estudaba enxe\u00f1er\u00eda. Abandonou con todo a academia e licenciouse como enxe\u00f1eiro. A s\u00faa curiosidade levouno a estender os seus estudos \u00e1 psicolox\u00eda, \u00e1 l\u00f3xica e \u00e1 psicolox\u00eda experimental na Universidade de Berl\u00edn. Ensinou enxe\u00f1er\u00eda mentres escrib\u00eda a s\u00faa primeira novela, \"A confusi\u00f3n do interno T\u00f6rless\" (1906), descrici\u00f3n da vida duns adolescentes nun colexio militar. O \u00e9xito desta obra animoulle a deixar o ensino e a compaxinar o seu traballo como bibliotecario e editor de \"Die neue Rundschau\" coa escritura de d\u00faas novelas curtas sobre as relaci\u00f3ns sexuais, \"Uni\u00f3ns\" (1911).\nMusil serviu no ex\u00e9rcito imperial durante a primeira guerra mundial e despois foi funcionario civil na nova Rep\u00fablica de Austria, entre 1919 e 1922, antes de dedicarse enteiramente a escribir. Publicou un libro de contos, \"Tres mulleres\", en 1924. Salvo dous anos en Berl\u00edn (1931-1933), viviu en Viena ata a anexi\u00f3n de Austria \u00e1 Alema\u00f1a nazi en 1938, cando se exiliou en Su\u00edza. Morreu en Xenebra en 1942.\nNeste lapso a s\u00faa tarefa fundamental foi escribir unha longa (dous volumes), panor\u00e1mica e inacabada novela, \"O home sen atributos\" (1930-1943), que examina a existencia sen obxectivos do seu personaxe principal, Ulrich, un antiheroe, sobre o fondo dunha minuciosa recreaci\u00f3n da sociedade austr\u00edaca anterior a 1914 en plena crise. \"O home sen atributos\" constit\u00fae unha das obras narrativas m\u00e1is ambiciosas do s\u00e9culo XX e consagrou postumamente ao seu autor, como un escritor que nas s\u00faas obras combinou dun xeito excepcional a iron\u00eda coa utop\u00eda, para analizar a gran crise espiritual da s\u00faa \u00e9poca e a descomposici\u00f3n do Imperio austro-h\u00fangaro.\nAdaptaci\u00f3ns cinematogr\u00e1ficas.\nO director Volker Schl\u00f6ndorff realizou en 1966 \"O mozo T\u00f6rless\", adaptaci\u00f3n da novela que 60 anos antes realizase o autor austr\u00edaco. Era a s\u00faa primeira pel\u00edcula, tras ser asistente de directores como Resnais, Malle e Melville. Esta pel\u00edcula recibiu o premio FIPRESCI no Festival de Cannes as\u00ed como os Premios do Cine Alem\u00e1n de mellor pel\u00edcula, gui\u00f3n e director e convert\u00e9ndose nun dos puntais, xunto a Fassbinder ou Herzog, do novo cine alem\u00e1n."}
{"id": "30588", "revid": "5863", "url": "https://gl.wikipedia.org/wiki?curid=30588", "title": "Leo Bassi", "text": "Leo Bassi, nado en Nova York en 1952, \u00e9 un actor e c\u00f3mico italiano.\nTraxectoria.\nProcede dunha familia italiana e brit\u00e1nica dedicada durante seis xeraci\u00f3ns \u00e1 actividade circense. Debutou no circo aos 7 anos. Aos 24 abandonou o espect\u00e1culo familiar para desenvolver a s\u00faa carreira en solitario como actor c\u00f3mico, animador e axitador cultural. Caracterizouse por un estilo provocador con cr\u00edticas \u00e1 dereita pol\u00edtica ou a relixi\u00f3n (especialmente \u00e1 Igrexa Cat\u00f3lica).\nTraballou como actor en obras teatrais e pel\u00edculas, como presentador de eventos, e tam\u00e9n interveu en televisi\u00f3n."}
{"id": "30589", "revid": "85894", "url": "https://gl.wikipedia.org/wiki?curid=30589", "title": "Tom Waits", "text": "Thomas Alan Waits nado en Pomona (California) 7 de decembro de 1949 \u00e9 un cantautor, compositor e actor americano. Famoso polas s\u00faas canci\u00f3ns de ton \u00e1spero inspiradas en escritores da xeraci\u00f3n beat, en especial Jack Kerouac e Charles Bukowski."}
{"id": "30590", "revid": "92340", "url": "https://gl.wikipedia.org/wiki?curid=30590", "title": "Guido Crepax", "text": "Guido Crepax, nado o 15 de xullo de 1933 e finado o 31 de xullo de 2003, foi un artista de c\u00f3mics italiano.\nTraxectoria.\nGuido Crepax influenciou profundamente o mundo europeo do c\u00f3mic adulto contra mediados dos anos 60. \u00c9 famoso polo seu personaxe Valentina, creado en 1965 e moi representativo do esp\u00edrito dos anos 60. O seu estilo caracter\u00edzase polo seu debuxo sofisticado e psicodelismo implicando xeralmente unha dose forte do erotismo."}
{"id": "30592", "revid": "98629", "url": "https://gl.wikipedia.org/wiki?curid=30592", "title": "Filatelia", "text": "A filatelia \u00e9 o estudo dos selos de correos e das marcas postais. Isto incl\u00fae o dese\u00f1o, a produci\u00f3n e o uso dos selos despois de que sexan emitidos polas autoridades postais.\nCaracter\u00edsticas.\nNo I Congreso Internacional de Filatelia (Barcelona, 1960) definiuse \u00e1 filatelia como ciencia auxiliar da historia. A\u00ednda que \u00e9 xeral darlle o nome de filatelia \u00f3 coleccionismo de selos esa \u00e9 unha actividade diferente, a\u00ednda que relacionada, co\u00f1ecida como coleccionismo de selos.\nA palabra filatelia, na s\u00faa forma francesa, atrib\u00faeselle a Georges Herpin na revista \"Le Collectioneur de timbres-postes\", Vol. 1, 15 de novembro de 1864. Est\u00e1 formada polas palabras gregas \"philos\" (amigo) e \"ateleia\" (franqueado). Existiron formas alternativas como timbrolox\u00eda, timbrofilia, timbroman\u00eda, amebotelia ou erinofilia que non chegaron a facerse populares.\nA orixe da filatelia est\u00e1 na observaci\u00f3n de que nun monllo de selos, todos do mesmo tipo, existen diversas clases de filigranas de papel, diversas marcas de auga no papel, variaci\u00f3ns de da cor, diversas perforaci\u00f3ns, e outras clases de diferenzas. A comparaci\u00f3n cos expedientes de autoridades postais pode ou non demostrar que as variaci\u00f3ns eran intencionadas, o que conduce \u00e1 investigaci\u00f3n adicional en canto a como os cambios poder\u00edan suceder, e o porqu\u00e9."}
{"id": "30593", "revid": "22570", "url": "https://gl.wikipedia.org/wiki?curid=30593", "title": "Coleccionismo de selos", "text": "O coleccionismo de selos e obxectos relacionados como sobres cu\u00f1ados (con ou sen selos) \u00e9 un dos hobbys m\u00e1is populares e o coleccionismo m\u00e1is co\u00f1ecido. Algunhas persoas coleccionan pensando tan s\u00f3 no investimento filat\u00e9lico como unha alternativa aos metais preciosos ou \u00e1s pezas de arte pero a raz\u00f3n principal para coleccionar selos \u00e9 por divertimento. A\u00ednda que o coleccionismo non se debe confundir coa filatelia, para unha boa clasificaci\u00f3n, organizaci\u00f3n e valorizaci\u00f3n da colecci\u00f3n \u00e9 preciso certo tipo de co\u00f1ecemento filat\u00e9lico.\nAdquisici\u00f3n.\nOs selos novos p\u00f3dense adquirir nas oficinas de correos dos pa\u00edses expendedores e nos seus servizos filat\u00e9licos ademais doutros establecementos con autorizaci\u00f3n especial como os estancos de Tabacalera en Espa\u00f1a. Os selos sen valor postal e tam\u00e9n os novos p\u00f3dense adquirir en comercios especializadas denominados filatelias (en Galicia hai en Vigo, A Coru\u00f1a e Ourense) ben acudindo ao local, por correo ou por poxa. Tam\u00e9n se organizan regularmente feiras filat\u00e9licas nalgunhas cidades. Algunhas organizaci\u00f3ns caritativas (especialmente relixiosas) venden selos \u00f3 peso procedente do seu correo. Moitas tendas e librer\u00edas venden paquetes de selos, que constit\u00faen unha boa maneira de comezar unha colecci\u00f3n e conseguir selos duplicados para trocar con outros coleccionistas. Trocos que tam\u00e9n organizan algunhas asociaci\u00f3ns filat\u00e9licas.\nConservaci\u00f3n e estudo.\nPara manter en bo estado unha colecci\u00f3n \u00e9 fundamental contar cun equipo adecuado que conserve a colecci\u00f3n en \u00f3ptimas condici\u00f3ns e permita estudala sen danar os selos. E tam\u00e9n mante-la colecci\u00f3n en lugar seco.\nEquipo:\nCat\u00e1logos.\nOs cat\u00e1logos de selos \u00e9 a ferramenta primaria usada polos coleccionistas serios para organizar, identificar e valora-los seus selos. Hai centos de cat\u00e1logos diferentes, a maior\u00eda especializados nun pa\u00eds ou nun tema.\nOs cat\u00e1logos internacionais son:\nAsociaci\u00f3ns filat\u00e9licas.\nOs clubs e asociaci\u00f3ns filat\u00e9licas son lugares onde se xuntan os coleccionistas, organizan conferencias e exposici\u00f3ns e poden editan revistas, bolet\u00edns, folletos ou libros. Poden ser de car\u00e1cter local (que a mi\u00fado incl\u00faen \u00f3s numism\u00e1ticos), nacional ou de car\u00e1cter especializado. \nEn Galicia a Sociedade Filat\u00e9lica, de Arte e Humanidades Eume de Pontedeume, Sociedade Filat\u00e9lica e Numism\u00e1tica Guardesa da Guarda, Sociedade Filat\u00e9lica Mi\u00f1o de Ourense, C\u00edrculo Filat\u00e9lico de Ferrol e Grupo Filat\u00e9lico de Vigo son membros da FEGASOFI, parte da Federaci\u00f3n Espa\u00f1ola de Sociedades Filat\u00e9licas. Internacionalmente a principal asociaci\u00f3n filat\u00e9lica do mundo \u00e9 a American Philatelic Society dos Estados Unidos\nExposici\u00f3ns filat\u00e9licas.\nAs exposici\u00f3ns filat\u00e9licas organizadas polos correos nacionais ou asociaci\u00f3ns filat\u00e9licas permiten ao visitante ver pezas raras ou curiosas e estudar o desenvolvemento dunha colecci\u00f3n que se foi formando ao longo de varios anos. As exposici\u00f3ns internacionais real\u00edzanse baixo o padroado da Federaci\u00f3n Internacional de Filatelia e son de dous tipos as competitivas e as non competitivas nas que se participa por invitaci\u00f3n dos organizadores.\nRevistas filat\u00e9licas.\nAs revistas filat\u00e9licas, polo xeral de car\u00e1cter mensual, permiten \u00f3 coleccionista co\u00f1ecer as novas emisi\u00f3ns postas en circulaci\u00f3n, \u00f3 tempo que os estudos filat\u00e9licos que publican especialistas lles permiten co\u00f1ecer novos datos de emisi\u00f3ns concretas. Ademais os seus anuncios facilitan a adquisici\u00f3n de material \u00f3s coleccionistas que non te\u00f1en preto unha filatelia ou un club.\nEntre as m\u00e1is co\u00f1ecidas est\u00e1n \"l'\u00c9cho de la Timbrologie\" (Francia), \"American Philatelist\" (Estados Unidos) ou \"Revista de Filatelia\" (Espa\u00f1a).\nHistoria.\nA\u00ednda que xa coa emisi\u00f3n do primeiro selo, o Penny Black, houbo xente que adquiriu exemplares para conservalos, non foi ata 1855 cando empezou o coleccionismo sistem\u00e1tico de todos os exemplares diferentes que exist\u00edan ent\u00f3n e dos que \u00edan sa\u00edndo. En 1861 publicouse o primeiro cat\u00e1logo de selos e sistematiz\u00e1ronse as colecci\u00f3ns. Arredor de 1920 o coleccionismo f\u00edxose popular entre todas as clases sociais."}
{"id": "30595", "revid": "12452", "url": "https://gl.wikipedia.org/wiki?curid=30595", "title": "Carlos V", "text": ""}
{"id": "30598", "revid": "5863", "url": "https://gl.wikipedia.org/wiki?curid=30598", "title": "Libred\u00f3n", "text": "Libred\u00f3n era un monte ou bosque pr\u00f3ximo a Santiago de Compostela no que, segundo a lenda, se soterrou o corpo do ap\u00f3stolo Santiago.\nDescrici\u00f3n.\nO C\u00f3dice Calixtino, escrito en 1139, relata que os disc\u00edpulos de Santiago Teodoro e Atanasio trasladaron o seu corpo desde Padr\u00f3n nun carro tirado por bois at\u00e9 o bosque Libred\u00f3n (anteriormente \"Liberum Donum\"), no que foi soterrado. O lugar foi esquecido at\u00e9 que, no s\u00e9culo X, o ermit\u00e1n Paio (\"Pelagius\") viu unhas luces que iluminaban o lugar. Imaxinando a raz\u00f3n, pois co\u00f1ec\u00eda a tradici\u00f3n, avisou a Teodomiro, bispo de Iria Flavia. Este atopou unha pequena capela cun altar e unha cripta na que hab\u00eda tres tumbas, a de Santiago e a dos seus dous disc\u00edpulos. Informou ao rei de Galiza, Afonso II \"o Casto\", que viaxou desde Oviedo polo que se denomina o Cami\u00f1o Antigo, para verificar que os \u00f3sos correspond\u00edan cos do ap\u00f3stolo. De Oviedo vi\u00f1eron doce monxes beneditinos, a primeira bas\u00edlica ergueuse no bosque de Libred\u00f3n e ao seu redor naceu Compostela."}
{"id": "30599", "revid": "98629", "url": "https://gl.wikipedia.org/wiki?curid=30599", "title": "NetBSD", "text": "NetBSD \u00e9 un sistema operativo tipo Unix, libre (baixo a licenza BSD), seguro e dispo\u00f1\u00edbel para multitude de plataformas, actualmente na versi\u00f3n 3.0. O seu bo dese\u00f1o e as s\u00faas caracter\u00edsticas avanzadas fano ideal para multitude de aplicaci\u00f3ns. NetBSD xurdiu como resultado do esforzo dun gran n\u00famero de persoas que te\u00f1en como meta producir un sistema operativo tipo Unix acces\u00edbel e libremente distribu\u00edbel.\nNetBSD bas\u00e9ase nunha gran variedade de software libre que incl\u00fae entre outros, a 4.4BSD Lite da Universidade de California-Berkeley, a Net/2 (Berkeley Networking Release 2) o sistema de vent\u00e1s X do MIT e software GNU.\nActualmente NetBSD c\u00e9ntrase en ofrecer un sistema operativo est\u00e1bel, multiplataforma e orientado \u00e1 investigaci\u00f3n. Est\u00e1 dese\u00f1ado tendo como prioridade escribir c\u00f3digo de calidade ben organizado, e tendo moi en conta tam\u00e9n o cumprimento de padr\u00f3ns ou est\u00e1ndares (POSIX, X/Open e outros m\u00e1is relevantes): proba deste bo dese\u00f1o \u00e9 a s\u00faa ampla portabilidade, actualmente a 56 plataformas.\nTr\u00e1tase dun sistema operativo maduro, produto de anos de desenvolvemento (as orixes de BSD est\u00e1n sobre o ano 1977), e partindo do sistema UNIX sexta edici\u00f3n.\nAlgunhas vantaxes sobre outros sistemas operativos:"}
{"id": "30601", "revid": "6123744", "url": "https://gl.wikipedia.org/wiki?curid=30601", "title": "DragonFly BSD", "text": "DragonFly BSD \u00e9 un sistema operativo nacido a partir de FreeBSD. O proxecto comezou en xu\u00f1o de 2003. A \u00faltima versi\u00f3n estable \u00e9 a 3.0.3 do 29 de agosto de 2012."}
{"id": "30602", "revid": "98629", "url": "https://gl.wikipedia.org/wiki?curid=30602", "title": "Blowfish", "text": "En criptograf\u00eda, Blowfish \u00e9 un codificador de bloques sim\u00e9tricos, dese\u00f1ado por Bruce Schneier no 1993 e inclu\u00eddo nun gran n\u00famero de conxuntos de codificadores e produtos de cifrado. Mentres que ning\u00fan analizador de cifrados de Blowfish efectivo foi atopado hoxe en d\u00eda, d\u00e9uselle m\u00e1is atenci\u00f3n da decodificaci\u00f3n de bloques con bloques m\u00e1is grandes, como AES e Twofish.\nSchneier dese\u00f1ou Blowfish como un algoritmo de uso xeral, intentando substitu\u00edr o antigo DES e libre de problemas asociados con outros algoritmos. \u00d3 mesmo tempo, moitos outros dese\u00f1os eran propietarios, patentados ou gardados polo goberno. Schneier declarou \u201cBlowfish non ten patente, e as\u00ed se quedar\u00e1 nos demais continentes. O algoritmo est\u00e1 a disposici\u00f3n de dominio p\u00fablico, e pode ser usado libremente por calquera\u201d.\nFuncionamento do algoritmo.\nBlowfish usa bloques de 64 bits e chaves que van desde os 32 bits ata os 448 bits. \u00c9 un codificador de 16 roldas Feistel e usa chaves que dependen das Caixas-S. Te\u00f1en unha estrutura similar a CAST-128, o cal usa Caixas-S fixas.\nO diagrama amosa a acci\u00f3n de Blowfish. Cada li\u00f1a representa 32 bits. O algoritmo garda 2 arranxos de subchaves: O arranxo P de 18 entradas e 4 caixas-S de 256 entradas. Unha entrada do arranxo P \u00e9 usada cada rolda, despois da rolda final, a cada metade do bloque de datos apl\u00edcaselle un XOR cunha das 2 entradas do arranxo P que non foron utilizadas.\nA funci\u00f3n divide as entradas de 32 bits en 4 bloques de 8 bits, e usa os bloques como entradas para as caixas-S. As sa\u00eddas deben estar no m\u00f3dulo 232 e apl\u00edcaselles un XOR para producir a sa\u00edda final de 32 bits.\nDebido a que Blowfish est\u00e1 na rede Feistel, pode ser invertido aplicando un XOR entre P17 e P18 ao bloque texto codificado, e as\u00ed sucesivamente \u00fasanse as P-entradas en orde reversivo.\nA xeraci\u00f3n de chaves comeza iniciando os P-arranxos e as caixas-S cos valores derivados dos d\u00edxitos hexadecimais de pi, os cales non conte\u00f1en patr\u00f3ns obvios. A chave secreta apl\u00edcaselle un XOR cas P-entradas en orde (ciclando a llave se \u00e9 necesario). Un bloque de 64 bits de puros ceros \u00e9 cifrado co algoritmo como se indica. O texto codificado resultante substit\u00fae P1 e P2. Ent\u00f3n o texto codificado \u00e9 cifrado de novo cas novas subchaves, P3 e P4 son substitu\u00eddas polo novo texto codificado. Isto contin\u00faa, substitu\u00edndo todas as entradas do P-arranxo e todas as entradas das caixas-S. En total, o algoritmo de cifrado Blowfish correr\u00e1 521 veces para xerar todas as subchaves, cerca de 4KB de datos son procesados."}
{"id": "30603", "revid": "54334", "url": "https://gl.wikipedia.org/wiki?curid=30603", "title": "Bruce Schneier", "text": "Bruce Schneier, nado en Nova York o 15 de xaneiro do 1963, \u00e9 un cript\u00f3grafo, experto en seguridade inform\u00e1tica, e escritor. \u00c9 o autor de diversos libros de seguridade inform\u00e1tica e criptograf\u00eda, e o fundador e oficial xefe tecnol\u00f3xico de Counterpane Internet Security.\nTraxectoria.\nScheneier vive actualmente en Minneapolis, Minnesota coa s\u00faa esposa Karen Cooper. Schneier ten unha licenciatura en enxe\u00f1ar\u00eda inform\u00e1tica da Universidade Americana e unha diplomatura en Ciencias F\u00edsicas da Universidade de Rochester. Antes, traballaba no Departamento de Defensa dos Estados Unidos e logo nos Laboratorios Bell.\nA \"Criptograf\u00eda Aplicada\" de Schneier \u00e9 unha popular e respectada referencia de traballo para a criptograf\u00eda. Schneier dese\u00f1ou e codese\u00f1ou varios algoritmos criptogr\u00e1ficos, inclu\u00edndo o Blowfish, Twofish e o Cifrado por bloques MacGuffin, Yarrow e o xerador de n\u00fameros pseudo-aleatorios Fortuna. Solitario \u00e9 un algoritmo criptogr\u00e1fico desenvolvido por Schneier para que sexa usado por xente sen acceso a ordenadores, chamado \"Pontifex\" na novela \"Criptonomic\u00f3n\" de Neal Stephenson .\nCon todo, Schneier denuncia o seu temper\u00e1n \u00e9xito como unha visi\u00f3n simplista, matem\u00e1tica torre de marfil do que \u00e9 inherentemente un problema da xente. A \"Criptograf\u00eda Aplicada\" toma como premisa que a tecnolox\u00eda e os algoritmos poden prometer seguridade para os secretos. Schneier argumenta que as garant\u00edas matem\u00e1ticas sen controversia (como por exemplo, independentemente do comportamento dos demais, mentres eu siga o protocolo, o protocolo garantir\u00e1 a mi\u00f1a seguridade) est\u00e1n realmente pr\u00f3ximas ao obxectivo."}
{"id": "30604", "revid": "23204", "url": "https://gl.wikipedia.org/wiki?curid=30604", "title": "Selo postal", "text": "Un selo postal \u00e9 un comprobante do pago previo dos env\u00edos efectuados polo correo en forma de etiqueta, xeralmente engomada, ou directamente impreso. O selo tipo \u00e9 un pequeno papel rectangular que se pega a un sobre e que indica que a persoa que realiza o env\u00edo pagou o servizo.\nHistoria.\nA emisi\u00f3n do primeiro selo postal enm\u00e1rcase dentro dunha profunda reforma do servizo de correos brit\u00e1nico emprendida por James Chalmers (1834) e Rowland Hill (1837). Ata ent\u00f3n o env\u00edo pag\u00e1bao o destinatario en funci\u00f3n dos quil\u00f3metros percorridos e non polo seu peso e prop\u00fa\u00f1ase que o env\u00edo o pagase o remitente segundo unha tarifa uniforme en funci\u00f3n do peso e non pola quilometraxe. Tras ser aprobada a reforma polo Parlamento en 1839 sa\u00edron en 1840 os primeiros sobres prepagados de valor 1 e 2 peniques. E uns meses m\u00e1is tarde emitiuse o primeiro selo, o Penny Black, coa efixie da ra\u00ed\u00f1a Vitoria do Reino Unido. O novo sistema encontrou r\u00e1pida aceptaci\u00f3n noutros pa\u00edses e \u00f3s poucos anos estaba xa xeneralizado internacionalmente. A Uni\u00f3n Postal Universal establece que nos selos que circulen internacionalmente debe aparecer o nome do pa\u00eds emisor en alfabeto latino, desta obriga est\u00e1 exento o Reino Unido por se-lo primeiro pa\u00eds emisor.\nProceso de emisi\u00f3n.\nO proceso para a emisi\u00f3n dun selo postal \u00e9 complexo, polo xeral a administraci\u00f3n postal recibe centos de suxesti\u00f3ns de particulares e de asociaci\u00f3ns. Unha vez decididas as series a emitiren enc\u00e1rganse a varios artistas a realizaci\u00f3n dos dese\u00f1os, normalmente catro veces m\u00e1is grande do tama\u00f1o final. Unha vez elixido o dese\u00f1o efect\u00faanse as modificaci\u00f3ns e red\u00facese fotograficamente \u00f3 tama\u00f1o correcto.\nForma e materiais.\nA\u00ednda que a maior\u00eda dos selos son rectangulares, xa en 1847 Gran Breta\u00f1a emitiu o primeiro con outra forma, concretamente octogonal pero \u00f3 non estar perforado moitas veces cort\u00e1base en forma de cadrado. En 1853 o Cabo de Boa Esperanza emitiu o primeiro selo triangular. Serra Leoa emitiu selos con formas de animais, froitos e mapas.\nCase todos os selos son de papel impreso especialmente para a emisi\u00f3n, pero tam\u00e9n se impriron selos no dorso de billetes de banco caducados e de mapas. Tam\u00e9n os hai de pl\u00e1stico, l\u00e1mina met\u00e1lica, aceiro, tela e l\u00e1mina de madeira. Tam\u00e9n houbo discos de gram\u00f3fono que tocaban o himno nacional de But\u00e1n\nErros.\nDurante o proceso de impresi\u00f3n p\u00f3dense producir erros e fallos a pesar das comprobaci\u00f3ns que se realizan nos centros de emisi\u00f3n para destru\u00edren os exemplares con fallos.\nOs pequenos defectos, que non aumentan o valor dun selo, permiten coleccionar variedades dun selo que se producen por erosi\u00f3ns na prancha, borr\u00f3ns na tinta, aparici\u00f3ns dunha li\u00f1a ou mancha branca.\nOutros tipos de erros son m\u00e1is valiosos: falta ou equivocaci\u00f3n nalgunha cor, os que presentan o centro invertido. Tam\u00e9n existen erros na perforaci\u00f3n e no dentado.\nOs erros do dese\u00f1o non se producen durante a impresi\u00f3n, \u00e9 un erro que se produce nun proceso anterior e afecta a toda a tirada do selo: faltas de ortograf\u00eda, erro no dese\u00f1o..., \u00e1s veces isto ten como consecuencia a retirada da emisi\u00f3n para corrixir o erro, a\u00ednda que \u00e1s veces alg\u00fans selos conseguen chegar \u00f3 p\u00fablico fac\u00e9ndoos moi valiosos.\nSobreimpresi\u00f3n ou sobrecarga.\nDenom\u00ednase sobreimpresi\u00f3n a calquera inscrici\u00f3n ou dese\u00f1o engadido \u00e1 imaxe dun selo. Existen m\u00faltiples raz\u00f3ns para sobrecargar os selos: un pa\u00eds que accede \u00e1 independencia postal sobrecarga os selos do antigo poder colonial co nome do novo estado, tam\u00e9n cando cambia a forma de goberno, o nome ou a moeda. Outra raz\u00f3n \u00e9 para converter un selo nunha emisi\u00f3n especial, por seguridade. Cando a sobreimpresi\u00f3n se fai por cambiar as taxas postais denom\u00ednase sobretaxa. En cada emisi\u00f3n \u00e9 habitual que un certo n\u00famero de selos quedan invalidados para usos postais e se empregan como mostra da emisi\u00f3n coa sobrecarga de specimen ou outra similar. As grandes empresas \u00e1s veces perforan os selos para evitar roubos polos seus empregados, estes selos co\u00f1\u00e9cense como selos perforados\nFalsificaci\u00f3ns e selos reparados.\nUn selo pode falsificarse para o seu uso polo correo, este tipo de falsificaci\u00f3n co\u00f1\u00e9cese como falso postal ou ben para enganar \u00f3s coleccionistas no caso de selos valiosos, neste caso denom\u00ednase falso filat\u00e9lico. Dous dos falsificadores m\u00e1is co\u00f1ecidos foron Fran\u00e7ois Fournier e Jean de Sperati.\nTam\u00e9n hai outro tipo de falsificaci\u00f3ns menos com\u00fans, como poden ser as de tipo propagand\u00edstico, un exemplo deste tipo \u00e9 a falsificaci\u00f3n de selos brit\u00e1nicos polos alem\u00e1ns durante a segunda guerra mundial para inclu\u00edr a Estrela de David na coroa do rei.\nUn selo p\u00f3dese reparar de moitas formas: o borrado do cu\u00f1o postal \u00e9 un tipo de fraude moi com\u00fan, ben coa intenci\u00f3n de reempregalo no correo ou ben para vendelo a un coleccionista como novo. Tam\u00e9n se pode regomar un selo para facelo pasar como novo. Alterar as cores ou engadir ou suprimir dentes. Os selos desgarrados m\u00f3llanse e coidadosamente aplanados para que as fibras de papel se unan superficialmente durante alg\u00fan tempo.\nPara evitar as falsificaci\u00f3ns e fraudes as autoridades postais establecen medidas de seguridade nos selos, pode ser a complicaci\u00f3n no dese\u00f1o, a inclusi\u00f3n de filigranas, marcas de auga no papel. Para evitar o borrado dos cu\u00f1o postal empreg\u00e1ronse tintas non permanentes que se corren \u00f3 meter o selo na auga ou revestimentos de verniz.\nUn selo facs\u00edmile \u00e9 unha copia exacta dun selo valioso que se vende como copia e non como selo postal, adoita levar unha marca para constatar que non \u00e9 un exemplar lex\u00edtimo, borrar esa marca \u00e9 tam\u00e9n unha fraude.\nOs expertos filat\u00e9licos expiden certificados filat\u00e9licos de autenticidade logo de examinar a peza para demostrar que un selo \u00e9 aut\u00e9ntico, o que \u00e9 conveniente cando un selo \u00e9 valioso.\nReverso.\nO reverso dos selos \u00e9 a parte que se pega o sobre para o seu env\u00edo por correo. O com\u00fan \u00e9 que vaia sen imprimir, pero hai casos nos que si hai impresi\u00f3n: un n\u00famero de control ou algunha informaci\u00f3n sobre o motivo do selo. A maior\u00eda dos selos presentan no reverso o engomado, con gran variedade de cores e de formas, mesmo se intentou con goma invisible (que resultou ineficaz) ou un engomado protexido por unha tira de papel.\nPara coleccionar os selos p\u00f3dese fixar \u00f3 reservo unha charnela ou fixaselos para fixalos \u00e1s follas dos \u00e1lbums (pr\u00e1ctica non recomendable nos selos novos e dubidable nos usados.)\nO reverso do selo util\u00edzao o experto filat\u00e9lico para estampar a s\u00faa sinatura para certificar a autenticidade dun selo.\nCinsentas.\nOs selos que non foron emitidos por unha administraci\u00f3n postal oficial (as reco\u00f1ecidas pola UPU) denom\u00ednanse cinsentas e poden ser emitidas por compa\u00f1\u00edas privadas ou autoridades locais que realizan un servizo postal. Outra variedade de cinsentas son os selos pantasma: emitidos en lugares inexistentes como micronaci\u00f3ns e as etiquetas patri\u00f3ticas, selos de Nadal emitidos por servizos postais ben\u00e9ficos etc.\nAs p\u00f3lizas ou timbres fiscais son selos emitidos polos gobernos para recadar impostos e taxas e non son en absoluto selos postais, a\u00ednda que existen p\u00f3lizas circuladas no correo."}
{"id": "30609", "revid": "1131", "url": "https://gl.wikipedia.org/wiki?curid=30609", "title": "A Bela Otero", "text": "Agustina del Carmen Otero Iglesias, m\u00e1is co\u00f1ecida como a Bela Otero ou Carolina Otero, nada na parroquia de San Miguel de Valga do concello pontevedr\u00e9s de Valga o 4 de novembro de 1868 e finada en Niza o 12 de abril de 1965, foi unha c\u00e9lebre actriz e bailarina de orixe galega residente en Francia e un dos personaxes m\u00e1is destacados da \"Belle \u00c9poque\" francesa nos c\u00edrculos art\u00edsticos e na vida galante de Par\u00eds.\nTraxectoria.\nNada en Valga, Pontevedra, os seus apelidos son os da s\u00faa nai, xa que nunca foi reco\u00f1ecida polo pai. Dada a s\u00faa dif\u00edcil situaci\u00f3n, xa de p\u00edcara foi traballar de criada a Santiago de Compostela. Aos dez anos sufriu unha violaci\u00f3n que a deixar\u00eda est\u00e9ril. Aos catorce, namora do seu compa\u00f1eiro de baile \"Paco\" e foxen xuntos a Lisboa, onde traballaron de bailar\u00edns at\u00e9 que este a abandonou. Segu\u00edndoo, chegou a Barcelona onde en 1888 un banqueiro moveu os f\u00edos para facela triunfar como bailarina en Francia. Foi con el at\u00e9 Marsella, onde axi\u00f1a o abandonou e comezou a converterse en Carolina, a Bela Otero, unha xitana de C\u00e1diz. Perseverar\u00eda neste papel toda a s\u00faa vida, e con el chegou a ser a estrela do Folies Berg\u00e8re en Par\u00eds e ser unha das mulleres m\u00e1is desexadas de Europa.\nA condici\u00f3n da muller no espect\u00e1culo daquela era esvarad\u00eda, e polo xeral foi considerada unha cortes\u00e1 con relaci\u00f3ns co m\u00e1is granado da aristocracia europea: o rei Eduardo VII de Inglaterra, o tsar Nicolao II e Gabriele d'Annunzio.\nRetirouse en 1910 e dilapidou a s\u00faa fortuna no Casino de Montecarlo para afundir paulatinamente na pobreza."}
{"id": "30611", "revid": "12452", "url": "https://gl.wikipedia.org/wiki?curid=30611", "title": "Trab\u00e1u, Dega\u00f1a", "text": ""}
{"id": "30617", "revid": "23204", "url": "https://gl.wikipedia.org/wiki?curid=30617", "title": "Uni\u00f3n Internacional de Telecomunicaci\u00f3ns", "text": "A Uni\u00f3n Internacional de Telecomunicaci\u00f3ns (UIT) en ingl\u00e9s: \"International Telecommunication Union\" (ITU) \u00e9 o organismo especializado das Naci\u00f3ns Unidas encargado de regular as telecomunicaci\u00f3ns, a nivel internacional, entre as distintas administraci\u00f3ns e empresas operadoras.\nEst\u00e1 organizada en tres sectores principais:"}
{"id": "30619", "revid": "479", "url": "https://gl.wikipedia.org/wiki?curid=30619", "title": "Peer to Peer", "text": ""}
{"id": "30620", "revid": "15490", "url": "https://gl.wikipedia.org/wiki?curid=30620", "title": "Renault", "text": "Renault (IPA: , pronunciado: tam\u00e9n co\u00f1ecido como Grupo Renault, legalmente Renault S.A.) \u00e9 unha multinacional fabricante de autom\u00f3biles fundada en 1899. A compa\u00f1\u00eda produce unha gama de coches, veh\u00edculos comerciais e autom\u00f3biles de carreira, e no pasado, fabricou cami\u00f3ns, tractores, tanques, autobuses/autocares, motores de avi\u00f3ns e avi\u00f3ns e veh\u00edculos autorail.) \nO grupo ten unha ampla carteira de marcas de autom\u00f3biles: Alpine, Lada, Dacia, a propia Renault e Samsung.\nNon se debe confundir con Renault Trucks, unha empresa dedicada \u00e1 fabricaci\u00f3n de veh\u00edculos industriais, lixeiros e pesados e autobuses.\nHistoria.\nRenault foi fundada en 1898 por Louis Renault (1877\u20131944), pioneiro da industria automobilista e do taylorismo en Francia, xunto cos seus irm\u00e1ns Marcel e Fernand, baixo o nome de Renault Fr\u00e8res. A morte de Marcel Renault en 1903 na carreira Par\u00eds-Madrid, e a de Fernand Renault en 1907, deixou a sociedade en mans de Louis Renault, e o seu nome cambiou a \"Soci\u00e9t\u00e9 des Automobiles Renault\".\nEntre as d\u00faas guerras mundiais, Louis Renault mantivo a flote a empresa diversificando a produci\u00f3n. Ademais de autom\u00f3biles, produc\u00eda cami\u00f3ns, maquinaria agr\u00edcola e industrial, e motores de aviaci\u00f3n. A f\u00e1brica de Billancourt, que crecera ata abranguer 67 hect\u00e1reas (invadindo terreos en Boulogne-Billancourt, e a totalidade da Illa S\u00e9guin) chegou a contar 30\u00a0000 empregados antes da crise do 29.\nRenault foi un escenario primordial nas revoltas obreiras de 1936, nas que, ademais dun aumento salarial, chegouse \u00f3 reco\u00f1ecemento das organizaci\u00f3ns sindicais, o dereito \u00e1s vacaci\u00f3ns pagadas, a sinatura dun convenio colectivo e a reduci\u00f3n da xornada laboral como forma de loitar contra o paro.\nDurante a segunda guerra mundial, as factor\u00edas de Renault produciron material para o ex\u00e9rcito nazi alem\u00e1n, polo que, posteriormente, Louis foi detido trala liberaci\u00f3n de Francia en 1944 e morreu en prisi\u00f3n antes de preparar a s\u00faa defensa. Toda a empresa pasou a ser propiedade do goberno franc\u00e9s, polo que Renault converteuse nunha empresa p\u00fablica denominada R\u00e9gie Nationale des Usines Renault.\nOs seus taxis tiveron moito \u00e9xito e, durante a I Guerra Mundial, Renault fabricou tam\u00e9n munici\u00f3n, avi\u00f3ns e veh\u00edculos militares como o carro de combate Renault FT-17. Os taxis Renault de Par\u00eds xogaron un papel importante no transporte de tropas durante a guerra, particularmente na batalla do Marne.\nDe 1979 a 1987, Renault posu\u00edu a maior parte de American Motors Corporation (AMC), que posteriormente foi vendida a Chrysler Corporation en marzal de 1987.\nEn 1986 o goberno franc\u00e9s consoiderou a posibilidade da s\u00faa privatizaci\u00f3n, e en 1996 Renault xa estaba parcialmente privatizada.\nEn xaneiro de 2001, Renault vendeu a s\u00faa divisi\u00f3n industrial (\"Renault V\u00e9hicules Industriels\") a Volvo, que a renomeou como Renault Trucks (cami\u00f3ns Renault) en 2002.\nCompetici\u00f3ns deportivas.\nAdemais de nos campionatos mundiais de rallyes, Renault competiu como construtor na F\u00f3rmula 1 desde 1977 a 1985 (per\u00edodo no que desenvolveu e introduciu os motores equipados con turbo en dita disciplina) e desde 2002 ata a actualidade. Durante os anos en que Renault non competiu como construtor adicouse a subministrar motores a varios equipos, conseguindo notables \u00e9xitos con Benetton e Williams F1. Nos anos noventa ga\u00f1ou catro t\u00edtulos do mundial de construtores con Williams, e en 2005 e 2006 ga\u00f1ou xa como Renault F1 Team.\nSituaci\u00f3n actual.\nActualmente o goberno franc\u00e9s pos\u00fae o 15,7% da empresa. Renault \u00e9 unha empresa privada que foi dirixida por Louis Schweitzer entre 1992 e 2005, momento en que foi relevado polo brasileiro Carlos Ghosn, anteriormente director de Nissan. Unha pequena porcentaxe (~ 1.2 %) segue pertencendo \u00e1 familia Pefaure (principalmente radicada na Arxentina).\nRenault ten unha participaci\u00f3n do 44,4% en Nissan. Nissan pos\u00fae \u00e1 s\u00faa vez o 15% das acci\u00f3ns de Renault. Renault e Nissan forman actualmente \"a Alianza\", que se distingue doutras uni\u00f3ns entre empresas do sector en que os dous membros te\u00f1en o compromiso de manter a s\u00faa independencia.\nRenault \u00e9 propietaria ademais de Samsung Motors e Dacia, formando entre as tres o \"Grupo Renault\".\nRenault pos\u00fae tam\u00e9n o 20% do holding Volvo AB, que \u00e9 \u00e1 s\u00faa vez propietario \u00f3 100% de Renault Trucks. A divisi\u00f3n de autom\u00f3biles de Volvo foi vendida \u00e1 multinacional americana Ford.\nF\u00e1bricas.\nRenault ten f\u00e1bricas:\nA estas f\u00e1bricas haber\u00eda que engadir as doutras marcas do grupo como a de Pitesti en Roman\u00eda, que fabrica veh\u00edculos da marca Dacia, ou as de Nissan, xa que algunhas fabrican alg\u00fans veh\u00edculos de Renault para determinados mercados."}
{"id": "30621", "revid": "12452", "url": "https://gl.wikipedia.org/wiki?curid=30621", "title": "GPL", "text": ""}
{"id": "30623", "revid": "52194", "url": "https://gl.wikipedia.org/wiki?curid=30623", "title": "Skype", "text": "Skype \u00e9 un programa gratu\u00edto de c\u00f3digo pechado que utiliza a tecnolox\u00eda VoIP, actualmente propiedade de Microsoft. Foi desenvolvida polo dan\u00e9s Janus Friis e o sueco Niklas Zennstr\u00f6m en 2003. En 2005 a empresa foi adquirida por eBay, e en 2011 por Microsoft.\nEn 2013, a rede Windows Live Messenger (anteriormente MSN Messenger) integrouse en Skype."}
{"id": "30624", "revid": "6123745", "url": "https://gl.wikipedia.org/wiki?curid=30624", "title": "HP-UX", "text": "HP-UX (Hewlett Packard UniX) \u00e9 unha versi\u00f3n de Unix desenvolvida e mantida por Hewlett-Packard (HP) desde 1983, executable tipicamente sobre procesadores HP PA RISC e nas s\u00faas \u00faltimas versi\u00f3ns sobre Intel Itanium (arquitectura Intel de 64 bits); a pesar de estar baseada en boa parte en System V, incorpora importantes caracter\u00edsticas BSD. Na actualidade a \u00faltima versi\u00f3n do sistema operativo \u00e9 a 11.23, a\u00ednda que existen numerosas instalaci\u00f3ns de sistemas m\u00e1is antigos, especialmente HP-UX 10.x ou incluso 9.x.\nHP-UX \u00e9, como a maior parte de Unixs comerciais, unha contorna de traballo flexible, potente e estable, que soporta un amplo abanico de aplicaci\u00f3ns que van desde simples editores de texto a complicados programas de dese\u00f1o gr\u00e1fico ou c\u00e1lculo cient\u00edfico, pasando por sistemas de control industrial que incl\u00faen planificaci\u00f3ns de tempo real.\nDurante os \u00faltimos anos Hewlett-Packard, como moitos outros fabricantes, parece que se interesou bastante pola seguridade en xeral, e en concreto polos sistemas de protecci\u00f3n para os seus sistemas; proba disto \u00e9 a gama de produtos relacionados con este campo desenvolvidos para HP-UX, coma o sistema de detecci\u00f3n de intrusos IDS/9000 para HP-UX 11.x correndo sobre m\u00e1quinas HP-9000 ou a utilidade Security Patch Check, similar \u00f3 PatchDiag de Sun Microsystems. Tam\u00e9n \u00e9 importante destacar as grandes melloras en canto a seguridade do sistema se refire entre HP-UX 9.x, HP-UX 10.x e moi especialmente HP-UX 11.x.\nEste sistema \u00e9 bastante utilizado para ordenadores cient\u00edficos, coma os do Centro de Supercomputaci\u00f3n de Galicia.\nCaracter\u00edsticas.\nA versi\u00f3n HP-UX 11i v2 pode controlar:"}
{"id": "30626", "revid": "12452", "url": "https://gl.wikipedia.org/wiki?curid=30626", "title": "MS Windows", "text": ""}
{"id": "30629", "revid": "47401", "url": "https://gl.wikipedia.org/wiki?curid=30629", "title": "Gordon E. Moore", "text": "Gordon Earle Moore, nado o 3 de xaneiro de 1929 e finado en 24 de marzo de 2023 en Hawai, foi un inform\u00e1tico estadounidense co-fundador de Intel e autor da Lei de Moore.\nTraxectoria.\nMoore naceu en San Francisco, California. Recibiu un grao de bacharelato en ciencias na especialidade de qu\u00edmica da Universidade de California en Berkeley no 1950 e un doutoramento en qu\u00edmica e en f\u00edsica do Instituto Tecnol\u00f3xico de California (Caltech polas s\u00faas siglas no ingl\u00e9s) en 1954. Antes de estudar en Berkeley, pasou a s\u00faa xuventude na Universidade Estatal de San Xos\u00e9, onde co\u00f1eceu a s\u00faa futura esposa.\nFundou Intel en xullo de 1968 xunto a Robert Noyce, traballando como Vicepresidente executivo ata 1975, cando se converteu en presidente executivo en xefe. En abril de 1979, o Dr. Moore converteuse en membro da xunta directiva ademais de executivo en xefe, mantendo ambas as posici\u00f3ns ata abril de 1987, cando deixou o posto de executivo en xefe. Nos seus \u00faltimos anos traballou como membro em\u00e9rito da xunta directiva."}
{"id": "30630", "revid": "23204", "url": "https://gl.wikipedia.org/wiki?curid=30630", "title": "Tratados de Roma", "text": "Os Tratados de Roma \u00e9 o nome dado aos Tratados da Comunidade Econ\u00f3mica Europea (CEE) e da Comunidade Europea da Enerx\u00eda At\u00f3mica (Euratom) que se firmaron o 25 de marzo de 1957 en Roma. Foi asinado por Alema\u00f1a, Francia, Italia e os tres pa\u00edses do Benelux.\n\u00c1mbolos dous tratados supo\u00f1en un paso cara a adiante na integraci\u00f3n europea. O Tratado da CEE ten coma obxectivos a creaci\u00f3n dun mercado com\u00fan fundamentalmente, na procura, polo tanto, dunha integraci\u00f3n de car\u00e1cter econ\u00f3mico. O Euratom fundam\u00e9ntase no desenvolvemento do sector da enerx\u00eda nuclear que ser\u00eda moi pesado nas econom\u00edas nacionais por si mesmas.\nA\u00ednda tendo natureza sectorial, pois ded\u00edcanse principalmente a aspectos do \u00e1mbito econ\u00f3mico, o Tratado da CEE, que \u00e9 o principal, ten, ademais, un car\u00e1cter de Lei xeral, podendo acudirse \u00f3 mesmo para encher os baleiros presentes nos outros dous Tratados existentes ata ent\u00f3n (Tratados da CECA, e da EURATOM)\nAs instituci\u00f3ns creadas no Tratado da CEE continuar\u00e1n ata hoxe en d\u00eda con modificaci\u00f3ns:\n- A Comisi\u00f3n: Conta con poderes normativos, de car\u00e1cter executivo e de aplicaci\u00f3n do dereito comunitario e con facultade de proposta \u00f3 Consello.\n- O Consello: Integrado por representantes dos Estados membros e con capacidade de decisi\u00f3n por unanimidade, por maior\u00eda cualificada ou incluso por maior\u00eda simple. E o \u00f3rgano que concentra o poder decisorio, sendo o eixo do sistema.\n- A Asemblea: ten fundamentalmente competencias de car\u00e1cter consultivo e de control. O que nun futuro ser\u00e1 o Parlamento Europeo, ten, neste momento, un papel moi limitado. Os seus membros son elixidos polos parlamentos nacionais, ata 1979, en que ter\u00e1n lugar as primeiras elecci\u00f3ns por sufraxio universal directo.\n- O Tribunal de Xustiza. Garante o respecto \u00f3 dereito comunitario.\nTam\u00e9n se crean organismos coma o Comit\u00e9 econ\u00f3mico e Social. A CEE comparte Asemblea e Tribunal de Xustiza coa CECA e a CEEA (ou EURATOM) dende 1958, se ben te\u00f1en regras e pautas diferenciadas. A partir do Tratado de Bruxelas de 1965 te\u00f1en un \u00fanico Consello e unha \u00fanica Comisi\u00f3n das Comunidades Europeas.\nO tratado estableceu, entre outras cousas:\nUni\u00f3n aduaneira: a CEE foi co\u00f1ecida popularmente como o \"Mercado com\u00fan\". Acordouse un per\u00edodo transitorio de 12 anos, no que deber\u00edan desaparecer totalmente as barreiras arancelarias entre os Estados membros.\nPol\u00edtica Agr\u00edcola Com\u00fan (PAC): esta medida estableceu a libre circulaci\u00f3n dos produtos agr\u00edcolas dentro da CEE, as\u00ed como a adopci\u00f3n de pol\u00edticas proteccionistas, que permitiron aos agricultores europeos evitar a competencia de produtos procedentes de terceiros pa\u00edses. Iso conseguiuse mediante a subvenci\u00f3n aos prezos agr\u00edcolas. Dende ent\u00f3n a PAC concentrou boa parte do presuposto comunitario.\nO Tratado da Uni\u00f3n Europea de 1993 transformou a CEE na Comunidade Europea.\nEn 2004 as\u00ednase un novo tratado de Roma co\u00f1ecido como o Tratado polo que se establece unha Constituci\u00f3n para Europa, que debe ser ratificado antes do final de novembro de 2006."}
{"id": "30631", "revid": "5312", "url": "https://gl.wikipedia.org/wiki?curid=30631", "title": "Comunidade Econ\u00f3mica Europea", "text": "A Comunidade Econ\u00f3mica Europea (CEE) foi unha organizaci\u00f3n internacional creada por un dos dous Tratados de Roma de 1957 (en vigor dende 1958), coa finalidade de crear un mercado com\u00fan europeo. Os Estados signatarios foron Francia, Italia, Alema\u00f1a (por aquel ent\u00f3n, s\u00f3 a Rep\u00fablica Federal Alem\u00e1, non a Rep\u00fablica Democr\u00e1tica Alem\u00e1) e os tres pa\u00edses do Benelux (B\u00e9lxica, Pa\u00edses Baixos e Luxemburgo). O tratado establec\u00eda un mercado e aranceis externos com\u00fans, unha pol\u00edtica conxunta para a agricultura, pol\u00edticas com\u00fans para o movemento da man de obra e dos transportes, e fundaba instituci\u00f3ns com\u00fans para o desenvolvemento econ\u00f3mico. Estas instituci\u00f3ns, posteriormente, no ano 1965, fusion\u00e1ronse coas instituci\u00f3ns da CECA e das do EURATOM, grazas ao Tratado de fusi\u00f3n (ou Tratado de Bruxelas).\nA CEE foi a m\u00e1is famosa das tres Comunidades Europeas, e despois do Tratado de Maastricht (o TUE, onde se creou oficialmente a Uni\u00f3n Europea) cambi\u00f3uselle o nome polo de Comunidade Europea (CE). Trala creaci\u00f3n da Uni\u00f3n Europea, a CE (antiga CEE) pasou a formar parte do primeiro dos tres piares da Uni\u00f3n Europea (v. cadro \u00e1 dereita)."}
{"id": "30634", "revid": "98629", "url": "https://gl.wikipedia.org/wiki?curid=30634", "title": "Tuc\u00eddides", "text": "Tuc\u00eddides (grego \u0398\u03bf\u03c5\u03ba\u03c5\u03b4\u03af\u03b4\u03b7\u03c2, \"Thukyd\u00edd\u00eas\"), nado entre o 460 e o 455 a.C. e finado cara ao 400 a.C., foi un historiador grego, autor da \"Historia da Guerra do Peloponeso\", que narra a guerra do s\u00e9culo V a.C. entre Esparta e Atenas. Esta obra consid\u00e9rase un cl\u00e1sico e representa a primeira do seu tipo.\nTraxectoria.\nCase todo o que se sabe da vida de Tuc\u00eddides prov\u00e9n da s\u00faa propia \"Historia da Guerra do Peloponeso\". O seu pai, Oloro, era de orixe tracia e estaba conectado coa realeza tracia. Era un home influente e adi\u00f1eirado. Posu\u00eda minas de ouro en Scapte Hyle, un distrito da costa tracia situado por fronte da illa de Tasos. Tuc\u00eddides, nacido en Alimos, estaba conectado a trav\u00e9s da s\u00faa familia co estadista e xeneral Milc\u00edades e o seu fillo Cim\u00f3n, l\u00edderes da vella aristocracia suplantada polos dem\u00f3cratas radicais. Tuc\u00eddides viviu entre os seus dous fogares en Atenas e Tracia. As s\u00faas conexi\u00f3ns familiares pux\u00e9rono en contacto cos propios protagonistas da historia sobre a que escribiu.\nTer\u00eda uns vinte tantos anos cando se declarou a Guerra do Peloponeso en 431. Contraeu a peste que asolou Atenas entre 430 e 427 que se levou a Pericles en 429 xunto con outros miles de atenienses. En 424 foi nomeado estratego (xeneral) e asign\u00f3uselle o mando dunha escuadra de sete barcos estacionados en Tasos, probabelmente polas s\u00faas relaci\u00f3ns coa zona. Durante o inverno de 424/3, o xeneral espartano Br\u00e1sidas atacou Anf\u00edpolis, a medio d\u00eda de navegaci\u00f3n ao oeste de Tasos na costa tracia. Eucles, o comandante ateniense de Anf\u00edpolis pediulle axuda a Tuc\u00eddides. Br\u00e1sidas, co\u00f1ecedor da s\u00faa presenza e da s\u00faa influencia sobre a xente de Anf\u00edpolis, ti\u00f1a medo de que chegase axuda polo mar, polo que actuou rapidamente para ofrecerlles uns termos de rendici\u00f3n moderados aos habitantes, que aceptaron. As\u00ed, cando Tuc\u00eddides chegou, Anf\u00edpolis estaba xa baixo control espartano. Anf\u00edpolis era de importancia estrat\u00e9xica consider\u00e1bel e a noticia causou tan grande consternaci\u00f3n en Atenas que foi exiliado. Utilizando a s\u00faa situaci\u00f3n de Atenas para navegar libremente entre os aliados peloponesios, tivo a oportunidade de ver a guerra desde a perspectiva dos dous bandos. Durante este per\u00edodo levou a cabo unha parte importante da s\u00faa investigaci\u00f3n hist\u00f3rica.\nO resto dos datos que se co\u00f1ecen da s\u00faa vida procede de fontes antigas posteriores menos fi\u00e1beis. Segundo Pausanias, algu\u00e9n de nome Enobio logrou que se aprobase unha lei que lle permitise a Tuc\u00eddides volver a Atenas, probabelmente pouco despois da rendici\u00f3n desta e do final da guerra no ano 404. Pausanias engade que Tuc\u00eddides foi asasinado polas costas en Atenas. Existen d\u00fabidas sobre estes feitos, dado que hai indicios que permiten facer pensar que viv\u00eda no 397. Plutarco asegura que os seus restos foron devoltos a Atenas e colocados no mausoleo familiar de Cim\u00f3n.\nO remate abrupto da s\u00faa narrativa, que se det\u00e9n no medio do ano 411 parece suxerir que morreu cando a\u00ednda estaba a escribir o libro.\nEducaci\u00f3n.\nA\u00ednda que non hai datos s\u00f3lidos que o avalen, o car\u00e1cter ret\u00f3rico da s\u00faa narrativa suxire que Tuc\u00eddides estaba polo menos familiarizado coas ensinanzas dos sofistas. Estes eran relatores ambulantes, que frecuentaban Atenas e outras cidades gregas.\nTam\u00e9n se ten suxerido que o foco que Tuc\u00eddides pon na causa e efecto, a s\u00faa obsesi\u00f3n cos fen\u00f3menos observ\u00e1beis exclu\u00edndo outros factores e o seu estilo de prosa austero estaban influenciados polos m\u00e9todos e pensamento dos primeiros autores m\u00e9dicos, tales como Hip\u00f3crates de Kos. Tense mesmo asegurado que ti\u00f1a preparaci\u00f3n m\u00e9dica.\nAmbas estas d\u00faas teor\u00edas son inferencias a partir do car\u00e1cter percibido na s\u00faa \"Historia\", pero non hai proba firme de ningunha delas.\nCar\u00e1cter.\nTense dito que o seu car\u00e1cter era seco e pesimista. En ocasi\u00f3ns, insin\u00faase na s\u00faa \"Historia\" un sentido do humor sarc\u00e1stico. Tuc\u00eddides admiraba a Pericles e aprobaba o seu poder sobre o pobo, a\u00ednda que detestaba os aduladores que o rodeaban. Tuc\u00eddides non concordaba coa democracia radical que trouxo Pericles pero admit\u00eda que era acept\u00e1bel nas mans dun bo l\u00edder.\n\"Historia da Guerra do Peloponeso\".\nTuc\u00eddides escribiu un \u00fanico libro. Todo o seu legado \u00e1 historiograf\u00eda est\u00e1 contido nesta densa historia da guerra que durante vinte sete anos libraron Atenas e os seus aliados contra Esparta e os seus. A historia arranca preto do final do vix\u00e9simo primeiro ano.\nTuc\u00eddides \u00e9 considerado como un dos primeiros verdadeiros historiadores. Ao contrario que o seu predecesor Her\u00f3doto (chamado por veces \"o pai da historia\"), que inclu\u00eda rumores e referencias a mitos e aos deuses nos seus escritos, Tuc\u00eddides consultaba documentos escritos e entrevistaba aos participantes nos acontecementos que rexistra. Isto non impide que adoecese de preconceptos inconscientes, pero Tuc\u00eddides \u00e9 o primeiro historiador que tenta ser completamente obxectivo. Mediante o seu descubrimento da causalidade hist\u00f3rica creou o primeiro m\u00e9todo cient\u00edfico da Historia.\nUnha diferenza fundamental entre a \"Historia\" de Tuc\u00eddides e os estudos historiogr\u00e1ficos modernos \u00e9 que a s\u00faa incl\u00fae longos discursos que, como el mesmo indica, eran o mellor que pod\u00eda recordar do que se dixera (ou, talvez, do que pensaba que se deber\u00eda ter dito). Estes discursos te\u00f1en unha factura literaria, como o do funeral de Pericles, que incl\u00fae unha defensa moral apaixonada da democracia.\nUn dos temas centrais de Tuc\u00eddides, apuntado por primeira vez por Jacqueline de Romilly xusto despois da segunda guerra mundial, \u00e9 a \u00e9tica do imperialismo ateniense. Outros autores, inclu\u00edndo a Richard Ned Lebow, rexeitan a percepci\u00f3n habitual de Tuc\u00eddides como un historiador da real-politik cr\u00faa.\nTuc\u00eddides non perde o tempo en discutir a arte, literatura ou sociedade na que transcorre o seu libro e no medio da cal medrou. Estaba a escribir sobre un acontecemento e non sobre un per\u00edodo, polo que non tratou nada que non considerase que estivese relacionado."}
{"id": "30636", "revid": "35560", "url": "https://gl.wikipedia.org/wiki?curid=30636", "title": "Euratom", "text": "A Comunidade Europea da Enerx\u00eda At\u00f3mica (EURATOM) creouse en Roma coa sinatura do Tratado da Comunidade Europea da Enerx\u00eda At\u00f3mica, o 25 de marzo de 1957, asinada xunto co tratado que daba orixe \u00e1 Comunidade Econ\u00f3mica Europea (CEE).\nEstabl\u00e9cese como obxectivo o desenvolvemento dunha industria propia nuclear europea mediante a creaci\u00f3n dun mercado com\u00fan de equipamento e materiais nucleares, as\u00ed como o establecemento dunhas normas b\u00e1sicas en materia de seguridade e protecci\u00f3n da poboaci\u00f3n.\nO tratado, que foi firmado polos seis pa\u00edses fundadores da CECA e da CEE (B\u00e9lxica, Francia, Alema\u00f1a, Italia, Luxemburgo e os Pa\u00edses Baixos), entrou en vigor o 1 de xaneiro de 1958."}
{"id": "30637", "revid": "98629", "url": "https://gl.wikipedia.org/wiki?curid=30637", "title": "Jean Monnet", "text": "Jean Omer Marie Gabriel Monnet, nado en 1888, en Cognac e finado en 1979 en Yvelines, foi un economista franc\u00e9s que xunto con Konrad Adenauer, Robert Schuman e Alcide De Gasperi \u00e9 considerado un dos \"Pais de Europa\", en referencia \u00e1 Uni\u00f3n Europea (UE). A\u00ednda que nunca fora elixido para cargo p\u00fablico ning\u00fan, Monnet actuou nos bastidores de gobernos europeos e americanos como un internacionalista pragm\u00e1tico ben relacionado. Foi o primeiro presidente da Alta Autoridade da Comunidade Europea do Carb\u00f3n e do Aceiro no marco do Plan Schuman. Posteriormente continuou a xogar un papel importante na integraci\u00f3n europea durante toda a s\u00faa vida.\nTraxectoria.\nJean Monnet, procedente dunha familia de comerciantes en Cognac, principiou a s\u00faa carreira dentro da empresa familiar. Con apenas 17 anos, recibiu o encargo paterno de abrir mercados internacionais para a produci\u00f3n da adega que a s\u00faa familia posu\u00eda en Cognac. Con 18 foise a Londres e desde al\u00ed viaxou a Escandinavia, Rusia, Canad\u00e1, Estados Unidos e Exipto por mor dos negocios familiares. Esta experiencia contribu\u00edu a ampliar a s\u00faa visi\u00f3n do mundo, e a asentar os alicerces dun futuro dedicado ao proxecto da Europa unida.\nDurante a primeira guerra mundial prop\u00faxolle ao presidente do consello a coordenaci\u00f3n dos recursos econ\u00f3micos dos aliados e colaborou na organizaci\u00f3n e coordenaci\u00f3n do transporte mar\u00edtimo das potencias aliadas. Durante o per\u00edodo de entreguerras foi Secretario Xeral adxunto da Sociedade de Naci\u00f3ns (1919-23) e dirixiu negocios importantes nos Estados Unidos e outros pa\u00edses. En San Francisco paticipou na creaci\u00f3n dun banco de investimento, que se viu afectado pola Gran Depresi\u00f3n, feito ao que se referiu nas s\u00faas memorias: \"Os homes s\u00f3 aceptan o cambio resignados pola necesidade e s\u00f3 ven a necesidade durante as crises\". Tam\u00e9n traballou en Xangai para o goberno nacionalista de Chiang Kai-shek.\nCo comezo da segunda guerra mundial en 1939 foi designado presidente do comit\u00e9 franco-brit\u00e1nico de coordenaci\u00f3n econ\u00f3mica. Tras a derrota de Francia pola Alema\u00f1a nazi en 1940 argallou un plan para a fusi\u00f3n pol\u00edtica entre Francia e Gran Breta\u00f1a, que obtivo o apoio de Churchill, pero non encontrou eco entre os exiliados da \u00abFrancia libre\u00bb. En 1943, en Alxer, espresou xa os seus ideais europe\u00edstas: \"\"Non haber\u00e1 paz en Europa, si os Estados se reconstr\u00faen sobre unha base de soberan\u00eda nacional (...) os pa\u00edses de Europa son demasiado mi\u00fados para asegurarlle aos seus pobos a prosperidade e os avances sociais indispensables. Isto sup\u00f3n que os Estados de Europa se agrupen nunha Federaci\u00f3n ou \"entidade europea\" que os converta nunha unidade econ\u00f3mica com\u00fan\"\".\nMonnet traballou para os aliados en misi\u00f3ns diplom\u00e1ticas e financeiras, e formou parte do Comit\u00e9 de Liberaci\u00f3n Nacional franc\u00e9s que presid\u00eda Charles de Gaulle (malia a que nunca foi gaullista e se sentiu especialmente distante do nacionalismo franc\u00e9s en xeral).\nAbrollos da UE.\nTerminada a guerra, dirixiu a elaboraci\u00f3n dun plan de equipamento e reconstruci\u00f3n econ\u00f3mica (o Plan Monnet) que, apoi\u00e1ndose na axuda estadounidense do Plan Marshall, permitiu a Francia modernizar as s\u00faas estruturas produtivas e relanzar o crecemento en pouco tempo. Pero, consciente das limitaci\u00f3ns dos Estados tradicionais, centrouse desde ent\u00f3n en lidar polo ideal europe\u00edsta; foi el quen concibiu a estratexia de comezar pola integraci\u00f3n econ\u00f3mica de Europa, para fomentar as\u00ed unha solidariedade material que contrarrestase os particularismos nacionais e fose o alicerce para unha futura uni\u00f3n pol\u00edtica.\nPartindo do pensamento que Ar\u00edstides Briand expuxera en 1929, Monnet reelaborou a idea da unidade europea fundament\u00e1ndoa nunha base econ\u00f3mica solidaria, e imprescindible para lograr a posterior uni\u00f3n pol\u00edtica. Con tal prop\u00f3sito participou en 1948 na creaci\u00f3n do Consello de Europa na Haia e a elaboraci\u00f3n da Declaraci\u00f3n Schuman (1950), pola que Francia e a Rep\u00fablica Federal Alem\u00e1 puxeron os seus sectores carbon\u00edfero e sider\u00farxico baixo unha autoridade supranacional e conxunta.\nDe 1952 a 1955 foi o primeiro presidente da Alta Autoridade da Comunidade Europea do Carb\u00f3n e do Aceiro as\u00ed xurdida, que ser\u00eda o xermolo da posterior Comunidade Econ\u00f3mica Europea. Monnet tivo un papel decisivo na concepci\u00f3n deste instrumento de integraci\u00f3n continental (1957), sempre con obxecci\u00f3ns por mor do protagonismo que conservaron no seu seo os gobernos dos estados. A segunda parte do plan ideado por Monnet \u00eda cara a integraci\u00f3n e a unidade pol\u00edtica: a Comunidade Europea de Defensa (CED). O veto do Parlamento franc\u00e9s en 1954 supuxo o primeiro fracaso importante no proceso de unidade.\nO Consello Europeo de Luxemburgo deu a Jean Monnet o t\u00edtulo de \"Cidad\u00e1n de honor de Europa\" en 1976 e foi galardonado co premio Robert Schuman polos seus servizos \u00e1 causa de Europa. En 1977 foi galardoado co Premio Erasmus. O presidente franc\u00e9s Fran\u00e7ois Mitterrand fixo trasladar os seus restos mortais ao Pante\u00f3n de Par\u00eds en 1988."}
{"id": "30638", "revid": "1093", "url": "https://gl.wikipedia.org/wiki?curid=30638", "title": "Robert Schuman", "text": "Robert Schuman, nado en Luxemburgo o 29 de xu\u00f1o de 1886 e finado en Scy-Chazelles (Moselle) o 4 de setembro de 1963, foi un pol\u00edtico franc\u00e9s, que xunto con Konrad Adenauer, Jean Monnet e Alcide de Gasperi \u00e9 considerado como o \"pai de Europa\" en referencia \u00e1 Uni\u00f3n Europea (UE). En 1959 recibiu o Premio Erasmus.\nTraxectoria.\nDesenvolveu a s\u00faa carreira pol\u00edtica en Francia, onde foi presidente do consello en 1947 como membro do Mouvement R\u00e9publicain Populaire (MRP), despois ministro das finanzas, ministro da xustiza e ministro de asuntos exteriores (1948-1952), cargo que o levou a ser o maior negociador franc\u00e9s dos tratados firmados entre o final da segunda guerra mundial e o principio da guerra fr\u00eda, (Consello de Europa, OTAN, CECA)."}
{"id": "30639", "revid": "1093", "url": "https://gl.wikipedia.org/wiki?curid=30639", "title": "Alcide de Gasperi", "text": "Alcide De Gasperi, nado en Trento o 3 de abril de 1881 e finado en Sella di Valsugana o 19 de agosto de 1954, foi un pol\u00edtico italiano.\nXunto con Konrad Adenauer, Robert Schuman e Jean Monnet est\u00e1 considerado \"pai de Europa\", en referencia \u00e1 Uni\u00f3n Europea."}
{"id": "30640", "revid": "35560", "url": "https://gl.wikipedia.org/wiki?curid=30640", "title": "Comunidade Europea do Carb\u00f3n e do Aceiro", "text": "A Comunidade Europea do Carb\u00f3n e do Aceiro (CECA) foi un organismo internacional de \u00e1mbito europeo que regulaba os sectores do carb\u00f3n e do aceiro dos Estados membros.\nO tratado instaurando a CECA foi firmado en Par\u00eds o 18 de abril de 1951 por Francia, Alema\u00f1a, Italia e os tres pa\u00edses do Benelux: B\u00e9lxica, Pa\u00edses Baixos e Luxemburgo.\nEsta comunidade \u00e9 considerada como o \"xerme\" da actual Uni\u00f3n Europea (UE)."}
{"id": "30641", "revid": "23204", "url": "https://gl.wikipedia.org/wiki?curid=30641", "title": "Lom\u00e9", "text": "Lom\u00e9, \u00e9 a capital de Togo. Situada no golfo da Guinea, en \u00c1frica, Lom\u00e9 \u00e9 o centro administrativo e industrial do pa\u00eds, as\u00ed como o seu principal porto. A\u00ednda que estimase a s\u00faa poboaci\u00f3n en preto dun mill\u00f3n de persoas, oficialmente, a comunidade ten 796.416 habitantes (censo 2006), mentres que a cidade ten 737.751 habitantes. \nA s\u00faa \u00e1rea metropolitana est\u00e1 crecendo cara \u00e1 fronteira con Ghana, situada a uns centos de metros do centro. Polo tanto, \u00e9 unha cidade fronteiriza.\nLom\u00e9 non \u00e9 unha cidade \" Colonial\" (constru\u00edda e establecida polas potencias coloniais) ou un \"pobo tradicional\" (a aldea, onde as ra\u00edces a\u00ednda est\u00e1n inscritos nas estruturas urbanas e os seus procesos)\nLom\u00e9 \u00e9 unha cidade africana que est\u00e1 vivindo e evolucionando \u00e1 velocidade do raio, os ritmos das discotecas, ciber caf\u00e9s, moto-taxis (z\u00e9midjans) ou a zona franca do porto de Lom\u00e9.\nLom\u00e9 \u00e9 sen d\u00fabida unha cidade africana, que mestura a tradici\u00f3n do Animismo (mercado dos fetiches) e as imaxes modernas dos hoteis de luxo e edificios bancarios."}
{"id": "30673", "revid": "43327", "url": "https://gl.wikipedia.org/wiki?curid=30673", "title": "Variaci\u00f3n", "text": "Variaci\u00f3n pode referirse \u00e1:"}
{"id": "30675", "revid": "51526", "url": "https://gl.wikipedia.org/wiki?curid=30675", "title": "S\u00e9culo de Pericles", "text": "O s\u00e9culo de Pericles \u00e9 o termo que se designa o per\u00edodo hist\u00f3rico comprendido entre o sitio de Samos por parte dos atenienses (-439) e a derrota dos gregos en Queronea ante o ex\u00e9rcito macedonio de Filipo II (-338). Pericles -estratego, pol\u00edtico e orador ateniense que soubo rodearse das personalidades m\u00e1is excelentes do momento, homes que destacaban en pol\u00edtica, filosof\u00eda, arquitectura, escultura, historia, literatura etc- fomentou as artes e as letras e deulle a Atenas un esplendor que non se volveu a repetir ao longo da s\u00faa historia. Realizou tam\u00e9n grandes obras p\u00fablicas e mellorou a calidade de vida dos cidad\u00e1ns. Por iso \u00e9 polo que esta importante figura lle legou o seu nome ao S\u00e9culo de ouro ateniense, c\u00e9nit da Grecia cl\u00e1sica.\nO goberno.\nNeste s\u00e9culo, Atenas estaba gobernada por 10 estrategos (ou xenerais) que eran elixidos cada ano polas 10 tribos cidad\u00e1s. Estes estrategos ti\u00f1an ao seu cargo o preparar as expedici\u00f3ns guerreiras, recibir aos enviados dos demais pobos e dirixir a pol\u00edtica. Durante o mandato do estratego Efialtes como xefe do partido dem\u00f3crata, Pericles foi o seu axudante. A Efialtes asasin\u00e1rono os seus inimigos persoais e foi ent\u00f3n cando o substitu\u00edu Pericles a quen nomearon estratego no ano -445, cargo no que se mantivo ata a s\u00faa morte no -429, sempre por elecci\u00f3n popular da Asemblea.\nPericles foi un grande orador, calidade esta que lle permitiu ter grandes \u00e9xitos coa s\u00faa palabra na Asemblea, expo\u00f1endo a s\u00faa visi\u00f3n da pol\u00edtica. Un dos seus maiores acertos foi conseguir que se permitise o acceso aos cargos de funcionario p\u00fablico aos cidad\u00e1ns atenienses chamados \"tetes\" (ou \"thetes\"), que eran aqueles que carec\u00edan de riquezas. Outro grande acerto do seu goberno foi a instituci\u00f3n da \"mistoforia\" (\u03bc\u03b9\u03c3\u03b8o\u03c6o\u03c1\u03b9\u03b1, que significa literalmente \"funci\u00f3n asalariada\"); \u00e9 dicir, un salario especial para os cidad\u00e1ns funcionarios que asistisen \u00e1 Asemblea. Deste xeito estes cidad\u00e1ns non perd\u00edan nada a\u00ednda que se tivesen que dedicar por completo a estes cargos p\u00fablicos. Con este sistema conseguiu Pericles que a Asemblea estivese sempre chea de asistentes. Como gobernador de Atenas conseguiu que esta cidade chegase a ser a primeira e a m\u00e1is importante do mundo grego, adquirindo unha cultura resplandecente e unhas instituci\u00f3ns democr\u00e1ticas.\nO pobo soberano gobern\u00e1base a si mesmo, sen intermediarios, decidindo os asuntos de Estado na Asemblea. Os cidad\u00e1ns atenienses eran libres e s\u00f3 deb\u00eda obediencia \u00e1s s\u00faas leis e respecto aos seus deuses. Conseguiron a igualdade de palabra na Asemblea; o mesmo val\u00eda a dun pobre que a dun rico. Non desapareceron as clases censoriais pero o seu poder foi m\u00e1is limitado; repart\u00edan os cargos fiscais e militares pero xa non ti\u00f1an o poder de distribu\u00edr os privilexios.\nO principio de igualdade outorgado a todos os cidad\u00e1ns ti\u00f1a o perigo de constitu\u00edr unha fraude xa que moitos deles eran incapaces de exercer os dereitos pol\u00edticos debido \u00e1 s\u00faa extrema pobreza ou \u00e1 s\u00faa ignorancia. Para evitar isto, a democracia ateniense aplicouse a tarefa de axudar aos m\u00e1is pobres deste xeito:\nEstas normas deberon cumprirse en gran medida pois nos chegou o testemu\u00f1o (entre outros) do historiador grego Tuc\u00eddides (c. -460 --400), que comenta: \"Todo aquel que \u00e9 capaz de servir \u00e1 cidade non atopa impedimento alg\u00fan, nin a pobreza, nin a condici\u00f3n cidad\u00e1\".\nAs Instituci\u00f3ns.\nOs maxistrados.\nOs maxistrados eran aquelas persoas que ocupaban un cargo p\u00fablico, aqueles que formaban a Administraci\u00f3n do Estado; estaban sometidos a un rigoroso control popular. Os maxistrados eran elixidos a sorte, polo sistema das fabas. Disp\u00fa\u00f1ase dunhas fabas brancas e outras negras e segundo a faba que a persoa sacase da caixa as\u00ed obti\u00f1a ou non o cargo. Era unha forma de eliminar toda influencia das persoas ricas e as pos\u00edbeis intrigas. S\u00f3 hab\u00eda dous cargos que non eran elixidos por este sistema sen\u00f3n pola Asemblea do pobo: o de estratego (xeneral) e o de maxistrado das finanzas. Sup\u00fa\u00f1ase que para exercer estes dous cargos hab\u00eda que ter unhas determinadas e importantes calidades. Os cargos dos maxistrados non duraban m\u00e1is dun ano na mesma persoa, inclu\u00eddos os estrategos, por iso o nomeamento de Pericles ano tras ano constit\u00fae unha excepci\u00f3n. Ao cabo do ano cada maxistrado ti\u00f1a que dar contas da s\u00faa administraci\u00f3n e en que estado quedaba o patrimonio.\nOs maxistrados m\u00e1is honorables eran os antigos \"arcontes\", que no pasado foron os xefes da cidade ateniense e que no s\u00e9culo de Pericles perderon a s\u00faa grande influencia e poder. Eran quen presid\u00edan os tribunais.\nOs \"estrategos\" (xenerais) foron os maxistrados m\u00e1is importantes polo seu labor como militares, mari\u00f1os e diplom\u00e1ticos. Elix\u00edaos sempre a Asemblea do pobo en n\u00famero de 10.\nHab\u00eda tam\u00e9n m\u00e1is de 40 funcionarios da facenda, e m\u00e1is de 60 polic\u00edas, encargados da vixilancia das r\u00faas, do mercado, dos pesos e medidas e de verificar os arrestos e as execuci\u00f3ns.\nA Asemblea do pobo.\nA Asemblea (en grego dic\u00edan \u03b5\u03ba\u03ba\u03bb\u03b7\u03c3\u03b9\u03b1, \u00e9 dicir, asemblea por convocatoria), foi o primeiro \u00f3rgano da democracia. En teor\u00eda deb\u00edanse reunir en asemblea todos os cidad\u00e1ns de Atenas, pero o n\u00famero m\u00e1ximo que se chegou a congregar est\u00edmase que foi de 6.000 participantes. O lugar de reuni\u00f3n era nun espazo situado no outeiro chamado Pnyx, fronte \u00e1 acr\u00f3pole. As sesi\u00f3ns duraban \u00e1s veces desde o amencer \u00e1 tardi\u00f1a. Reun\u00edanse cunha frecuencia de 40 veces ao ano.\nA Asemblea decid\u00eda as leis e os decretos que eran propostos pero apoi\u00e1ndose sempre nas leis antigas que levaban un bo tempo en vigor. Os proxectos de lei vot\u00e1banse en d\u00faas etapas; primeiro decid\u00eda a propia Asemblea e despois o Consello ou Bul\u00e9, que era quen definitivamente daba o visto e prace.\nO Consello ou Bul\u00e9.\nO Consello ou Bul\u00e9 estaba formado por 500 membros, 50 por cada unha das tribos. Estas persoas eran elixidas sacando os seus nomes a sorte, polo sistema das fabas descrito anteriormente, por iso \u00e9 polo que se lles daba familiarmente o nome de \"conselleiros da faba\"; oficialmente eran co\u00f1ecidos como \"pr\u00edtanes\" (\u03c0\u03c1\u03c5\u03c4\u03b1\u03bd\u03b9\u03c2, que significa xefe ou mestre).\nOs conselleiros examinaban e estudaban os proxectos de lei e, ademais, vixiaban aos maxistrados e ocup\u00e1banse de que os detalles da administraci\u00f3n coti\u00e1 fosen polo bo cami\u00f1o, as\u00ed como dos asuntos exteriores. Este organismo era como unha prolongaci\u00f3n da Asemblea.\nReun\u00edanse tam\u00e9n na outeiro Pnyx, nun lugar expresamente preparado para o evento. Os 50 pr\u00edtanes en exercicio coloc\u00e1banse nunhas bancadas talladas na rocha. Hab\u00eda d\u00faas plataformas de pedra \u00e1s que se acced\u00eda por medio dunha pequena escalinata de tres chanzos. Na primeira plataforma situ\u00e1banse os secretarios e amanuenses. Na segunda se sub\u00eda o orador.\nAs finanzas.\nOs recursos econ\u00f3micos do Estado ateniense non eran demasiado folgados. Toda a grandeza de Atenas no s\u00e9culo de Pericles, as s\u00faas construci\u00f3ns, obras p\u00fablicas, edificios relixiosos, esculturas etc. non poder\u00edan levarse a cabo sen o gran recurso do tesouro da Confederaci\u00f3n de Delos.\nOutros ingresos menores provi\u00f1an dos dereitos de aduana e das multas. En tempo de guerra agreg\u00e1base un imposto especial que deb\u00edan pagar os cidad\u00e1ns ricos. Estes cidad\u00e1ns ti\u00f1an ao seu cargo de xeito permanente outros impostos que beneficiaban \u00e1 cidade; era o chamado \"sistema de liturxias\". Deb\u00edan pagar para levar a cabo a construci\u00f3n e mantemento das naves trirremes que tanto poder naval deron a Atenas, e pagar e manter un coro necesario para as grandes festas relixiosas.\nA vida dos atenienses no s\u00e9culo de Pericles.\nOs atenienses viv\u00edan modestamente e sen grandes luxos. Eran moi poucas as grandes fortunas. A econom\u00eda base\u00e1base sobre todo no comercio mar\u00edtimo. Tam\u00e9n era importante a agricultura pero a produci\u00f3n era insuficiente para o consumo da poboaci\u00f3n e hab\u00eda que importar x\u00e9nero alimentario. Exist\u00eda, ademais, unha industria artesanal de produtos de calidade e moi solicitada polos propios habitantes e polos estranxeiros.\nO Estado ocup\u00e1base de ofrecer ao pobo as grandes festas relixiosas. A m\u00e1is importante era a festa das Panateneas ofrecida \u00e1 deusa Atenea, unha procesi\u00f3n de ritual que se celebraba en maio cada ano e en xullo cada catro anos, na que o pobo presentaba aos deuses o novo veo (chamado \"peplum\") que ser\u00eda ofrecido \u00e1 antiga estatua de Atenea Poliade, feita en madeira. Fidias inmortalizou no friso do Parten\u00f3n esta procesi\u00f3n das panateneas. Na actualidade (s\u00e9culo XXI) cons\u00e9rvanse no Museo Brit\u00e1nico. Nas panateneas de xullo celebradas cada catro anos (\"Magnas Panateneas\") organiz\u00e1banse grandes competici\u00f3ns con probas ximn\u00e1sticas e h\u00edpicas e os vencedores recib\u00edan como premio unhas \u00e1nforas cheas de aceite obtido de oliveiras sagradas. A outra festa importante era a que se celebraba en honor do deus Dioniso.\nA educaci\u00f3n.\nA educaci\u00f3n do neno comezaba na propia casa ata os sete anos en que ti\u00f1an que acudir \u00e1 escola. Na escola ti\u00f1an varios mestres que ensinaban a ler e escribir, c\u00e1lculo matem\u00e1tico e m\u00fasica. Os nenos ti\u00f1an, ademais, obrigaci\u00f3n de asistir \u00e1s clases de educaci\u00f3n f\u00edsica onde se lles \u00eda preparando para un futuro servizo militar por medio da loita, as carreiras, o salto e a ximnasia. Aos 18 anos serv\u00edan no ex\u00e9rcito e aprend\u00edan a manexar as armas. A educaci\u00f3n f\u00edsica era moi intensa e moitos dos raparigos acababan os estudos sendo verdadeiros atletas. Ademais destes ensinos obrigatorios ti\u00f1an a oportunidade de conversar e aprender dos grandes fil\u00f3sofos, gram\u00e1ticos e oradores.\nA Muller.\nA muller ateniense dedic\u00e1base unicamente ao coidado do fogar. As casas das familias acomodadas ti\u00f1an un lugar especial para elas chamado \"xineceo\" onde a fac\u00edan pasar o d\u00eda xunto cos seus serventas e os seus fillos pequenos. A sociedade ateniense era un patriarcado no que os homes ti\u00f1an todos os dereitos e todas as vantaxes e s\u00f3 eles se beneficiaban do acceso \u00e1 educaci\u00f3n e ao poder.\nCon todo, exist\u00edan as hetairas que eran mulleres que recib\u00edan unha educaci\u00f3n esmerada para satisfacer aos homes con conversas m\u00e1is elaboradas e menos familiares, entre estas destaca Aspasia de Mileto, de quen se di que era amiga de Pericles e chegou a debater co mesmo S\u00f3crates.\nAs artes e as letras.\nOs historiadores consideran os s\u00e9culos V e IV adC atenienses como os \"s\u00e9culos de Ouro\" da escultura e a arquitectura. Neste per\u00edodo, os elementos decorativos e a t\u00e9cnica empregada non variaron en absoluto respecto do anterior; o que a caracteriza \u00e9 a cantidade de obras executadas e o refinamento e perfecci\u00f3n dos traballos realizados. Tr\u00e1tase de obras de car\u00e1cter relixioso, \u00e9 dicir, santuarios e templos. Velaqu\u00ed alg\u00fans exemplos que mellor poden representar este per\u00edodo:\nOs escultores.\nConsid\u00e9rase a Fidias como o m\u00e1is grande de todos eles. \u00c9 o autor de d\u00faas inmensas estatuas criselefantinas (ch\u00e1manse as\u00ed por estaren compostas de marfil, xeralmente cara e mans, e de l\u00e1minas de ouro; de \"chrys\u00f3s\"=ouro) que foron moi celebradas e admiradas no seu tempo: Atenea, situada no interior do Parten\u00f3n, cuxo resplandor chegaba ata os fieis a trav\u00e9s das portas abertas, e Zeus no Santuario de Olimpia, considerada na s\u00faa \u00e9poca e en \u00e9pocas posteriores como unha das marabillas do mundo. Os atenienses aseguraban que logo de contemplar esta estatua era impos\u00edbel sentirse desgraciado nunca m\u00e1is.\nSegundo a \"Historia Natural\" de Plinio, para poder conservar o marfil destas esculturas, coloc\u00e1banse nos templos recipientes con aceite para que o marfil non se agretase.\nOs outros grandes escultores deste s\u00e9culo foron Mir\u00f3n e Policleto\nA cer\u00e1mica.\nDurante este s\u00e9culo, a produci\u00f3n de pezas de cer\u00e1mica foi moi abundante. Ata os nosos d\u00edas (s\u00e9culo XXI) chegaron moitas, todas de gran calidade, que son o testemu\u00f1o da categor\u00eda do artista que traballaba minuciosamente e dedicaba o tempo necesario a cada obxecto. Son, ademais, o testemu\u00f1o de que exist\u00eda unha clientela dentro e f\u00f3ra de Grecia moi esixente en canto a perfecci\u00f3n e terminado da obra.\nS\u00e1bese, as\u00ed mesmo, que houbo moitos e moi bos pintores, pero as s\u00faas obras perd\u00e9ronse, tanto os frescos como os cadros.\nO teatro.\nO teatro alcanzou o seu grande apoxeo no s\u00e9culo -V. Pericles impulsouno e favoreceu cunha serie de medidas pr\u00e1cticas e econ\u00f3micas. As familias m\u00e1is ricas ti\u00f1an a obrigaci\u00f3n de coidaren e sosteren os coros e os actores. Deste xeito Pericles ocup\u00e1base de manter a tradici\u00f3n segundo a cal as pezas de teatro serv\u00edan para educar moral e intelectualmente ao pobo.\nAtenas chegou a ser a gran cidade do teatro grego. Ata ese s\u00e9culo exist\u00edan soamente teatros levantados en pedra, pero no s\u00e9culo de Pericles organiz\u00e1banse as representaci\u00f3ns nuns teatros provisionais, feitos de madeira, que s\u00f3 se manti\u00f1an os dez d\u00edas que duraban as representaci\u00f3ns. Estas sesi\u00f3ns d\u00e1banse durante oito horas seguidas e eran unha especie de concurso que ti\u00f1a o seu xurado encargado de proclamar un vencedor. Os mellores escritores dram\u00e1ticos da \u00e9poca acud\u00edan a estes certames e estreaban al\u00ed as s\u00faas obras. O decorado destes teatros era moi simple. Deb\u00edan actuar, como m\u00e1ximo, tres actores que levaban a m\u00e1scara que os identificaba co personaxe que representaban, acompa\u00f1aban aos actores un coro que cantaba e os recitadores.\nOs escritores dram\u00e1ticos desta \u00e9poca foron:\nOs grandes pensadores e escritores.\nDem\u00f3crito (c. -460 \u2013 -370), foi quizais o m\u00e1is interesante de todos, coa s\u00faa teor\u00eda at\u00f3mica do Universo (imaxinou o Universo como unha inmensa combinaci\u00f3n de \u00e1tomos).\nNa segunda metade do s\u00e9culo V deuse o nome de sofistas (do grego \"soph\u00f3s\", experto, mestre, home de sabedor\u00eda) aos mestres que daban unha instruci\u00f3n sobre diversas ramas da ciencia e o co\u00f1ecemento a cambio dun salario.\nAtenas foi neste s\u00e9culo a \"escola de Grecia\". Pericles e a s\u00faa esposa Aspasia rode\u00e1ronse e tiveron como h\u00f3spedes non s\u00f3 a grandes homes atenienses sen\u00f3n a grandes personaxes forasteiros, os m\u00e1is cultivados de Grecia e de f\u00f3ra de Grecia. Frecuentaron a s\u00faa casa o fil\u00f3sofo Anax\u00e1goras, o historiador Herodoto e o arquitecto Hip\u00f3damo de Mileto, que foi quen reestruturou O Pireo.\nDestacaron os historiadores Herodoto (484-425), que describiu as Guerras m\u00e9dicas, Tuc\u00eddides (460-395) que deixou escrita a obra m\u00e1is grande da Antig\u00fcidade: Guerra do Peloponeso e Xenofonte (427-335), escritor parcial e mal documentado pero que en opini\u00f3n dos estudosos, deixou unha obra \u00fatil para consulta sobre os primeiros anos do s\u00e9culo IV a.C..\nAtenas foi tam\u00e9n a capital da elocuencia. Desde finais do s\u00e9culo V a elocuencia elevouse \u00e1 categor\u00eda de arte. Exist\u00edan os as\u00ed chamados 'log\u00f3grafos', que escrib\u00edan os discursos e que crearon unha forma literaria nova caracterizada pola claridade e pureza da linguaxe. Chegou a ser unha profesi\u00f3n lucrativa. S\u00e1bese que o log\u00f3grafo Lisias (-460 \u2013 -380), fixo unha gran fortuna grazas \u00e1 s\u00faa profesi\u00f3n. M\u00e1is tarde, xa no s\u00e9culo IV a.C. fix\u00e9ronse famosos os oradores Is\u00f3crates e Dem\u00f3stenes.\nFin do s\u00e9culo de Pericles.\nPericles gobernara Atenas ao longo do s\u00e9culo V adC e f\u00edxoa alcanzar un esplendor e un nivel de vida nunca co\u00f1ecido. No r\u00e9xime interno todo marchaba ben pero o descontento das cidades da Confederaci\u00f3n de Delos \u00eda en aumento. A pol\u00edtica exterior seguida por Atenas non deu os mellores resultados; os membros da Liga ou Confederaci\u00f3n estaban bastante descontentos. Atenas era a cidade-estado que dominaba e subxugaba ao resto de Grecia e os cidad\u00e1ns sometidos quer\u00edan a independencia.\nAnteriormente, no -550, fundouse unha liga similar entre as cidades do Peloponeso, dirixida e dominada por Esparta. Aproveitando o descontento xeral das cidades gregas, a Liga do Peloponeso empezou a enfrontarse a Atenas. No ano -431 saltou a fa\u00edsca que derivou nunha serie de guerras cruentas como non as tivera Grecia en s\u00e9culos pasados. O motivo foi porque a illa de Corcira (Corf\u00fa) andaba en disputa con Corinto, cidade aliada de Esparta e Atenas meteuse por medio ofrecendo axuda a devandita illa. As\u00ed comezou a guerra do Peloponeso que durou 27 anos. As cidades gregas entraron no conflito a\u00ednda que o peso da guerra recaeu sobre as d\u00faas cidades rivais: Atenas e Esparta. Atenas mostrou a s\u00faa superioridade por mar mentres que Esparta demostrou que por terra era case invenc\u00edbel. Os espartanos invadiron a \u00c1tica, territorio que pertenc\u00eda a Atenas. Pericles tivo que protexer \u00e1 s\u00faa xente detr\u00e1s das grandes murallas onde, amoreados e con malas condici\u00f3ns hixi\u00e9nicas, se desencadeou unha epidemia de peste por mor da cal morreron miles de persoas, entre elas o propio Pericles (ano -429).\nA Pericles non o substitu\u00edu ning\u00fan grande estadista que puidese continuar o seu labor. Nicias e Cle\u00f3n pasaron sen pena nin gloria e m\u00e1is tarde o pol\u00edtico e xeneral Alcib\u00edades (sobri\u00f1o de Pericles), levou unha pol\u00edtica pouco afortunada, entre guerras contra Esparta e traiz\u00f3ns a Atenas, a s\u00faa cidade. Foi enxalzado e destitu\u00eddo do mando varias veces e finalmente refuxiouse en Frixia onde morreu asasinado.\nO per\u00edodo cl\u00e1sico de Atenas chegaba ao seu fin. A devastadora guerra do Peloponeso que deu a vitoria a Esparta, fixo estragos na cidade ateniense que perdeu definitivamente a s\u00faa independencia no -338, cando o rei de Macedonia Filipo II venceu aos gregos e os someteu ao seu poder."}
{"id": "30676", "revid": "82922", "url": "https://gl.wikipedia.org/wiki?curid=30676", "title": "Pericles", "text": "Pericles, nado no ano 495 a. C. e morto no 429 a. C., foi un importante pol\u00edtico e orador ateniense. Gran dirixente, home honesto e virtuoso, foi un dos principais estrategos da Antiga Grecia. Recibiu o alcume de \"o Ol\u00edmpico\", debido \u00e1 s\u00faa impo\u00f1ente voz.\nTraxectoria.\nPericles era fillo de Xantipo, un oficial de mari\u00f1a que en Salamina ga\u00f1ou o rango de almirante e mandou a frota na vitoriosa batalla de Micala, e de Ag\u00e1rista, sobri\u00f1a segunda de Cl\u00edstenes. Rival de Cim\u00f3n no ano 459 a.C. e xefe do partido democr\u00e1tico, exerceu sobre os seus cidad\u00e1ns unha profunda influencia, xeralmente beneficiosa. Logo da morte de Cim\u00f3n, condenou a Tuc\u00eddides ao ostracismo. Fundou en s\u00f3lidas bases a potencia naval e colonial de Atenas, someteu a illa de Eubea no ano 446 a.C., a Samos no 440 a.C. e fixo tomar parte a Atenas na guerra do Peloponeso.\nDisc\u00edpulo de Anax\u00e1goras de Clazomenas e de Zen\u00f3n de Elea, foi amigo de Fidias e atraeu a Atenas ao arquitecto Hipodamo de Mileto, ao fil\u00f3sofo Prot\u00e1goras de Abdera e ao historiador Her\u00f3doto. Na s\u00faa \u00e9poca brillaron S\u00f3focles e Eur\u00edpides, m\u00e1ximas figuras do teatro grego e destacou o c\u00edrculo de Aspasia. Fomentou as artes e letras e adornou a Atenas con admir\u00e1beis monumentos, como o Parten\u00f3n e os Propileos e mereceu dar o seu nome ao s\u00e9culo m\u00e1is brillante de Grecia.\nMorreu como consecuencia da epidemia de tifo que se desencadeou en Atenas entre os anos 430 a.C. e 426 a.C., e que acabou cunhas 300.000 persoas. Segundo un estudo publicado a principios do 2006, levado a cabo pola Universidade de Atenas, tratouse dunha febre tifoide. Este dato foi revelado polo ADN extra\u00eddo duns dentes achados nun enterramento grego, no cemiterio de Kerameikos, que amosaban similitude coa \"Salmonella enterica\" serotipo Typhi (organismo responsable da citada febre). No mencionado enterramento ach\u00e1ronse 150 corpos, xunto con diversas vasillas e ofrendas."}
{"id": "30677", "revid": "5312", "url": "https://gl.wikipedia.org/wiki?curid=30677", "title": "Castrapo", "text": "O castrapo \u00e9 unha variedade de castel\u00e1n que se vale seguido de xiros, trazos e expresi\u00f3ns propias da lingua galega. Ten polo xeral unha consideraci\u00f3n social baixa, posto que non se axusta a ningunha das devanditas linguas.\nOrixe e evoluci\u00f3n.\nEste fen\u00f3meno xurdiu pola castelanizaci\u00f3n de Galiza e a imposici\u00f3n da lingua castel\u00e1, proceso secular que decote se denominada \"Doma e castraci\u00f3n do Reino de Galiza\". O galego perdeu oficialidade e durante o per\u00edodo que hoxe se co\u00f1ece como os S\u00e9culos escuros non se aprend\u00eda nas escolas, nin se usaba nas igrexas, nin en ning\u00fan dos demais \u00e1mbitos p\u00fablicos e administrativos, quedando reducido ao n\u00facleo familiar, se ben en ning\u00fan momento perdeu a s\u00faa condici\u00f3n de lingua maioritaria de Galiza.\nIntelectuais reco\u00f1ecidos como Manuel Mar\u00eda tiveron unha postura belixerante ao respecto desta cuesti\u00f3n e a\u00ednda hoxe non hai consenso entre os ling\u00fcistas e entre os colectivos reintegracionistas, malia que manifestamente minoritarios, que difiren na s\u00faa concepci\u00f3n de castrapo da outorgada polas instituci\u00f3ns oficiais. Con todo, o dicionario Estraviz (que recolle a norma da AGAL) def\u00edneo como \"Espanhol, muito influ\u00eddo polo galego, que se fala na Galiza\".\nO Dicionario da Real Academia Galega def\u00edneo como unha \"variante do idioma castel\u00e1n falado en Galicia, caracterizado pola abundancia de palabras e expresi\u00f3ns tomadas do idioma galego\". O que a d\u00eda de hoxe parece seguro \u00e9 que se trata dun castel\u00e1n con moitos trazos e xiros galegos, mais non ao rev\u00e9s. As\u00ed o recollen nas s\u00faas definici\u00f3ns outros dicionarios de referencia como o Cumio ou IrIndo, amais do da propia RAG."}
{"id": "30679", "revid": "624", "url": "https://gl.wikipedia.org/wiki?curid=30679", "title": "Liga de Delos", "text": "A Confederaci\u00f3n de Delos ou Liga de Delos foi unha agrupaci\u00f3n dos cidad\u00e1ns atenienses cos habitantes das illas do mar Exeo e os gregos das costas de Asia Menor, as cidades-estado da antiga Grecia (que chegaron a ser m\u00e1is de 200). A s\u00faa sede atop\u00e1base na illa de Delos.\nEstrutura.\nEsta organizaci\u00f3n foi unha confederaci\u00f3n mar\u00edtima, creada e controlada nun principio polo estadista ateniense Ar\u00edstides (que redactou os estatutos e p\u00faxoa en marcha), no -477, ao finalizar as Guerras M\u00e9dicas, co fin de poder defenderse de posibles e novos ataques por parte dos persas. Foi tam\u00e9n unha consecuencia da perda da hexemon\u00eda por parte de Esparta, a quen sucedeu Atenas no mando das expedici\u00f3ns.\nOs confederados ti\u00f1an a obrigaci\u00f3n de proporcionar homes, nav\u00edos e di\u00f1eiro para as campa\u00f1as de guerra. Pola s\u00faa banda, a cidade de Atenas compromet\u00edase a organizar e dirixir devanditas campa\u00f1as e a procurar que as demais cidades non fosen asaltadas nin invadidas polos persas. As decisi\u00f3ns importantes tom\u00e1banse nas reuni\u00f3ns dun consello no que hab\u00eda un representante de cada unha das cidades confederadas; este representante ti\u00f1a dereito a voz.\nActuaci\u00f3ns da Confederaci\u00f3n.\nAs forzas militares da Confederaci\u00f3n conquistaron o mar Exeo e as s\u00faas costas ao mando do ateniense Cim\u00f3n. Enfront\u00e1ronse e venceron \u00e1 mari\u00f1a persa e conquistaron bastantes terras que despois colonizaron, ademais de abrir rutas seguras por mar cara ao Ponto Euxino ou mar Negro.\nLogo de obter estes \u00e9xitos contra os persas, Cim\u00f3n pensou nunha expansi\u00f3n por Exipto, onde estaban sufrindo tam\u00e9n unha invasi\u00f3n persa. Pero os confederados non viron con bos ollos esta incursi\u00f3n militar que s\u00f3 pod\u00eda traer vantaxes a Atenas e que lles \u00eda custar a eles boa parte do tesouro. Tanto a expedici\u00f3n como as campa\u00f1as contra os persas en Exipto foron un fracaso, e finalmente Atenas tivo que negociar a paz. O negociador foi o estadista ateniense Calias, e o acordado que os persas deixasen libre o mar Exeo e as costas de Asia Menor mentres que Atenas deb\u00eda renunciar \u00e1 s\u00faa intervenci\u00f3n na pol\u00edtica de Exipto e Chipre (ver Paz de Calias). Deste xeito chegou ao seu fin a guerra entre os gregos e os persas.\nHexemon\u00eda de Atenas.\nLogo de todos estes acontecementos, Atenas elixiu a Pericles como novo xefe. Pericles comezou o seu goberno po\u00f1endo fin a unha pol\u00edtica de conquistas. Fixo de Atenas a primeira e m\u00e1is importante cidade grega e conseguiu unha total hexemon\u00eda sobre as demais cidades da Confederaci\u00f3n de Delos, que se foron transformando de cidades aliadas en cidades subxugadas. Era o comezo dun imperio sometido a Atenas, que era quen dirix\u00eda a armada, a mari\u00f1a e a diplomacia e que quixo ademais establecer nas cidades o seu propio r\u00e9xime pol\u00edtico. No -454 f\u00edxose trasladar o tesouro da Confederaci\u00f3n \u00e1 cidade de Atenas. Todos estes feitos, unidos ao aumento de impostos requirido, fixeron que as cidades da Confederaci\u00f3n se rebelasen e empezasen a sentirse inimigas de Atenas, que ademais imp\u00faxolles a s\u00faa moeda, o seu sistema de pesos e ata a forma de goberno.\nFin da Confederaci\u00f3n.\nContinuaron, con todo, sendo dominadas por Atenas ata a derrota desta por Esparta no ano -404, como consecuencia da guerra do Peloponeso. A partir deste momento a Confederaci\u00f3n disolveuse ata o ano -377, en que tivo un renacemento para protexerse neste caso do poder de Esparta. Con todo, Atenas xa era incapaz de impo\u00f1er a s\u00faa autoridade. A Confederaci\u00f3n deixou de existir definitivamente no -338 cando Filipo II de Macedonia derrotou aos atenienses na batalla de Queronea."}
{"id": "30680", "revid": "98629", "url": "https://gl.wikipedia.org/wiki?curid=30680", "title": "Traxano", "text": "Marco Ulpio Traxano (en lat\u00edn: \"Marcus Ulpius Traianus\"), co\u00f1ecido abreviadamente como Traxano, nado en It\u00e1lica, preto de Hispalis (actual Sevilla), o 18 de setembro do ano 53 e finado en Selinus o 9 de agosto de 117, foi un emperador romano. Reinou desde o ano 98 at\u00e9 a s\u00faa morte, e foi o primeiro emperador de orixe non it\u00e1lica. Iniciou a tradicionalmente chamada dinast\u00eda Antonina.\nO 27 de xaneiro do ano 98 sucedeu tras a s\u00faa morte ao emperador Nerva, do cal, a\u00ednda que o adoptou previamente, aceptou usar s\u00f3 o \"cognomen\". Como administrador civil, Traxano \u00e9 co\u00f1ecido sobre todo polo seu amplo programa de construci\u00f3n de edificios p\u00fablicos que reformaron a cidade de Roma e deixou numerosos monumentos perdurables como o foro de Traxano, o mercado de Traxano e a Columna Traxana. Con todo, foi como comandante militar polo que celebrou os seus maiores triunfos: no 101 lanzou unha expedici\u00f3n punitiva ao reino de Dacia, derrotando os seus ex\u00e9rcitos un ano despois e tomando definitivamente o territorio no 106. Un ano despois, dirixiuse cara ao Leste e conquistou o reino nabateo (actual Xordania) e estableceu a provincia de Arabia P\u00e9trea. Logo de varios anos de paz, no 113 lanzou unha ofensiva contra Partria e, chegando a Susa no 116, co que o Imperio acadou a s\u00faa maior extensi\u00f3n da Historia. Cando regresaba a Roma, contraeu unha enfermidade e faleceu. Foi deificado polo Senado \"post mortem\" e os seus restos descansaron baixo a Columna Traxana at\u00e9 as incursi\u00f3ns b\u00e1rbaras sobre a cidade. Sucedeuno o seu fillo adoptivo Hadriano.\nTraxectoria.\nMarco Ulpio Traxano naceu o 18 de setembro de 53 d. C. na cidade de It\u00e1lica, a escasos quil\u00f3metros de Hispalis (Sevilla), adscrita \u00e1 provincia romana de B\u00e9tica, que estaba intensamente romanizada. A patria dos Ulpios era It\u00e1lica, onde os seus antepasados se asentaran a finais do s\u00e9culo III a. C. Isto indica que a orixe italiana era posible, pero recentemente sinalouse convincentemente que os antepasados da familia eran nativos, sendo Traxano o Vello en realidade un \"Traius\" adoptado pola familia dos \"Ulpii\". O propio Traxano non era m\u00e1is que un dos moitos e ben co\u00f1ecidos Ulpios (\"Ulpii\") nunha serie que continuou moito despois da s\u00faa propia morte.\nComo seu pai, Traxano era fiel \u00e1 casa dos Flavios. Ascendeu por m\u00e9ritos propios na escala do ex\u00e9rcito romano, servindo nalgunhas das partes m\u00e1is pol\u00e9micas da fronteira imperial, en diversos lugares: desde a s\u00faa nativa Hispania at\u00e9 o r\u00edo Danubio, Xermania e Siria. Nesta \u00faltima, con 24 anos, Traxano tivo o mando dunha lexi\u00f3n. No ano 96 converteuse en gobernador de Xermania, prestando servizo na fronteira, unha das m\u00e1is problem\u00e1ticas do Imperio, ao longo do r\u00edo Rin. Tomou parte nas guerras do emperador Domiciano contra os pobos xermanos e era co\u00f1ecido como un dos mellores comandantes do Imperio cando, no ano 96, foi asasinado o emperador. O 18 de setembro, Nerva sucedeu a Domiciano, pero debido \u00e1 s\u00faa impopularidade, logo dun ano no poder, unha rebeli\u00f3n da Garda Pretoriana obrigouno a adoptar ao moi popular Traxano, ent\u00f3n gobernador da Xermania Superior, como herdeiro e sucesor, na primavera ou o ver\u00e1n de 97. Segundo a Historia Augusta, foi o futuro emperador Hadriano quen levou a Traxano a noticia da s\u00faa adopci\u00f3n. Nerva morreu inesperadamente o 27 de xaneiro do 98 e Traxano, sucedeuno sen incidentes e, co goberno desp\u00f3tico de Domiciano a\u00ednda latente, foi recibido cos brazos abertos polo Senado.\nO Imperio.\nConverteuse en emperador en xaneiro do 98, sendo o primeiro emperador romano de orixe non it\u00e1lica, o que denotaba unha perda de peso pol\u00edtico desta rexi\u00f3n no poder romano. Por\u00e9n, non foi proclamado emperador at\u00e9 dous anos despois de ser nomeado, pois antes de chegar a Roma asegurou a fronteira entre o Rin e o Danubio e tam\u00e9n mellorou as comunicaci\u00f3ns entre as cidades xermanas.\nO Senado.\nO novo Emperador foi acollido polo pobo de Roma con grande entusiasmo, pois o seu ascenso sen derramamento de sangue nin terror contrastaba co anterior goberno de Domiciano: liberou a moitas persoas que foran encarceradas inxustamente por Domiciano e devolveu boa parte das propiedades privadas que este confiscara. A s\u00faa popularidade foi tal que co tempo o Senado Romano conferiulle a Traxano o t\u00edtulo honor\u00edfico de \"Optimus\", isto \u00e9, \"\u00d3ptimo\". Durante a cerimonia no Senado con motivo do seu ascenso ao trono imperial, o senador Plinio dedicoulle un famoso e interminable Panex\u00edrico (\"Panegyricus Traiani\") no que ped\u00eda que se lle concedese ao Senado unha maior implicaci\u00f3n na conduci\u00f3n dos asuntos da administraci\u00f3n p\u00fablica do Estado; Traxano observou aquela regra e chamou a moitos dos senadores a gobernar as provincias romanas. Conservou un control moi forte, ocup\u00e1ndose escrupulosamente dos asuntos das diversas provincias e reserv\u00e1ndose, por exemplo, os permisos para a construci\u00f3n de edificios p\u00fablicos. Isto permitiulle desenmascarar e castigar a moitos senadores acusados de malversaci\u00f3n, que aproveitaran a pol\u00edtica indulxente do precedente emperador, Nerva. Traxano valeuse dun \u00f3rgano xudicial creado por el para investigar estes delitos, o \"Consilium Principis\", do cal formaron parte os mellores xuristas da \u00e9poca. Foron numerosos os investigados por casos de mal goberno das provincias, a\u00ednda que o mesmo Senado ditou xeralmente sentenzas favorables.\nGuerra contra os dacios.\nPara os historiadores, Traxano destaca sobre todo como comandante militar, particularmente polas s\u00faas conquistas en Oriente Pr\u00f3ximo, pero inicialmente polas d\u00faas guerras contra Dacia, no que hoxe \u00e9 Roman\u00eda. A s\u00faa conquista (101-102), logo da s\u00faa demorada reconquista e a desfavorable (e, para alg\u00fans, vergo\u00f1osa) paz negociada polos servidores de Domiciano perturbou o pensamento romano durante anos. As\u00ed, durante o reinado de Traxano un dos m\u00e1is importantes \u00e9xitos foi a vitoria sobre este pobo. A primeira confrontaci\u00f3n importante entre os romanos e os dacios aconteceu no ano 87 e foi iniciada por Domiciano. Foi o xeneral dacio Dec\u00e9balo, que logo se converter\u00eda en rei, quen ofreceu a principal resistencia \u00e1 dominaci\u00f3n. O emperador Domiciano fixera campa\u00f1a contra Dacia desde 86 a 87 sen se asegurar un resultado decisivo e Dec\u00e9balo desobedecera descaradamente os termos da paz (89) que pactara ao termo desta campa\u00f1a.\nCon esta ofensiva para ampliar territorios, Traxano acababa cunha pol\u00edtica seguida desde os tempos de Augusto de manter o Imperio dentro de certos l\u00edmites e facer simples guerras defensivas (a \u00fanica excepci\u00f3n fora a conquista de Britania en tempos de Claudio). Cara a marzo de 101, Traxano iniciou a s\u00faa primeira guerra contra os dacios liderados por Dec\u00e9balo. Para isto pasou \u00e1 beira setentrional do Danubio sobre unha ponte de pedra que constru\u00edra, cruzou as Portas de Ferro e dirixiuse cara \u00e1 capital, Sarmizegetusa. Atacou o reino con catro lexi\u00f3ns e derrotou ao ex\u00e9rcito dacio preto dun porto chamado Tapae. As tropas de Traxano, con todo, quedaron danadas no encontro, e desistiu de calquera outra campa\u00f1a durante o resto do ano, para sandar \u00e1s tropas, reforzarse e reagruparse. Durante o inverno posterior, o rei Dec\u00e9balo lanzou un contraataque cruzando o Danubio m\u00e1is lonxe corrente abaixo, pero foi rexeitado. O ex\u00e9rcito de Traxano penetrou m\u00e1is en territorio dacio e forzou ao rei Dec\u00e9balo a someterse o ano seguinte, despois de que o emperador acampase a poucos quil\u00f3metros da capital, en Sarmizegetusa Rexia. Conquistou Dacia completamente en 106, a pesar da forza e a resistencia dos nativos. O avance do ex\u00e9rcito de Roma at\u00e9 a capital non padeceu obst\u00e1culos grazas \u00e1 s\u00faa superioridade num\u00e9rica, \u00e1 lox\u00edstica e \u00e1s t\u00e1cticas xa consolidadas por s\u00e9culos de guerras e asedios, por exemplo, a formaci\u00f3n en tartaruga e o \"carrobalista\", antepasado dos can\u00f3ns. Tras destru\u00edr a capital dacia, fundou a \"Colonia Ulpia Traiana Augusta Dacica Sarmizegetusa\", noutro lugar distinto \u00e1 da previa capital, a\u00ednda que levou o mesmo nome. Colonizou Dacia con romanos e anexionouna ao imperio como unha nova provincia. As campa\u00f1as dacias de Traxano beneficiaron as finanzas do Imperio a trav\u00e9s da adquisici\u00f3n de minas de ouro. Ademais, descubriu o tesouro escondido de Dec\u00e9balo, que ascend\u00eda a 165 toneladas de ouro e o dobre de prata.\nExpansi\u00f3n cara a Oriente.\nAs raz\u00f3ns formais da anexi\u00f3n do reino nabateo son inseguras, mais certas evidencias epigr\u00e1ficas suxiren unha operaci\u00f3n militar, con forzas de Siria e Exipto. O que resulta claro, con todo, \u00e9 que para o ano 107, establec\u00e9ronse lexi\u00f3ns romanas na rexi\u00f3n que rodea Petra e Bostra. Este reino dos nabateos converteuse en provincia romana co nome de \"Arabia Petraea\", e abarcaba o sur da actual Xordania e o noroeste de Arabia Saudita. Coa anexi\u00f3n deste territorio asegurouse a continuidade territorial entre Exipto e as provincias asi\u00e1ticas. Todo o Mediterr\u00e1neo quedaba desde ent\u00f3n en mans dos romanos, os cales o consideraron \u00abun lago privado\u00bb, e d\u00e9ronlle o t\u00edtulo de \"Mare Nostrum\".\nPer\u00edodo de paz: as reformas.\nOs sete anos seguintes, Traxano gobernou como un emperador civil, pero co mesmo \u00e9xito que antes. Tolerou a incipiente relixi\u00f3n cristi\u00e1 sempre que non se promocionase en p\u00fablico; constru\u00edu varios edificios novos, monumentos e estradas en Italia e a s\u00faa Hispania natal (como a V\u00eda Traxana e a V\u00eda Traxana Nova). Un acto destacado de Traxano foi celebrar uns xogos de gladiadores de tres meses no gran Coliseo de Roma, a\u00ednda que a data exacta desco\u00f1\u00e9cese. Combinando carreiras de carros, loita con animais e loitas de gladiadores, d\u00edxose que este espect\u00e1culo sanguento deixara 11.000 mortos, na s\u00faa maior\u00eda escravos e criminais, amais dos miles de bestas feroces mortas canda eles. Atraeu a un total de cinco mill\u00f3ns de espectadores ao longo dos xogos.\nOutro acto importante foi a creaci\u00f3n formal dos \"alimenta\", un programa de benestar que axudaba a nenos orfos e pobres por todo o Imperio: proporcionaba fondos xerais, as\u00ed como comida e educaci\u00f3n subvencionada, que foi apoiado inicialmente polos fondos da guerra dacia, e m\u00e1is tarde por unha combinaci\u00f3n de impostos estatais e de filantrop\u00eda. Favorec\u00eda ao tempo o desenvolvemento da natalidade, que caera at\u00e9 \u00edndices alarmantes, de maneira que se corr\u00eda o perigo de que houbese escaseza de soldados. Con iso ponse en evidencia que Traxano non concentrou as s\u00faas enerx\u00edas e as do Imperio s\u00f3 en campa\u00f1as militares e a construci\u00f3n de edificios p\u00fablicos: tam\u00e9n foi un cauteloso estadista e fil\u00e1ntropo, interesado nas condici\u00f3ns de vida dos seus cidad\u00e1ns e por tanto atento \u00e1s reformas sociais e pol\u00edticas.\nEn materia xudicial, diminu\u00edu os tempos dos procesos, prohibiu as acusaci\u00f3ns an\u00f3nimas e mais as condenas con falta de probas s\u00f3lidas ou en presenza de calquera d\u00fabida.\nEn materia econ\u00f3mica e social atopou a forma de organizar a burocracia e promulgou leis a favor da pequena propiedade campesi\u00f1a, cuxa base estaba ameazada ao se estender o latifundio: Traxano favoreceu a repoboaci\u00f3n de campesi\u00f1os libres na pen\u00ednsula, investindo capitais e proporcionando aos colonos os medios para se sustentar e traballo nos campos; a cambio, os colonos invest\u00edan unha parte das colleitas como pago da d\u00e9beda. Este sistema, co\u00f1ecido como colonato, necesitou control estatal para poder funcionar. Por unha banda, hab\u00eda que impedir que os recadadores de impostos depredaran aos colonos ou que os latifundistas esixisen m\u00e1is do debido reducindo \u00e1 miseria e a semiescravitude aos campesi\u00f1os; por outra necesitaba defender aos colonos dos bandidos e os invasores que puidesen devastar as terras obrig\u00e1ndoos ao abandono do campo e marchar \u00e1 cidade deixando as terras sen cultivar. Para evitar o declive da agricultura it\u00e1lica impuxo aos senadores que investisen en Italia polo menos a terceira parte dos seus capitais. Puxo l\u00edmites \u00e1 emigraci\u00f3n da pen\u00ednsula, tentando incentivar a presenza da clase social empresarial e a man de obra nunha Italia que estaba a perder a s\u00faa centralidade e que estivo a piques de se encami\u00f1ar a unha fase de decadencia. Aliviou a presi\u00f3n fiscal sobre as provincias, aboliu algunhas taxas que cargaban sobre os provinciais e os it\u00e1licos, creando as\u00ed un tipo de \"caixa de aforros popular\" que concedeu pr\u00e9stamos aos pequenos campesi\u00f1os e empresarios romanos que se beneficiaron de amplas concesi\u00f3ns, favorecendo as primeiras cooperativas e asociaci\u00f3ns profesionais. Cos beneficios e as rendas das reformas emprendidas, Traxano edificou colexios e orfanatos. Facendo isto, o emperador garantiu aos emperadores seguintes unha clase social dirixente h\u00e1bil e capaz.\nOs problemas econ\u00f3micos solucion\u00e1banse no campo de batalla, que ti\u00f1a a dobre finalidade de establecer a paz nas fronteiras e atopar o ouro e a prata necesarios para as construci\u00f3ns, as reformas e para colmar o d\u00e9ficit econ\u00f3mico dos emperadores precedentes. As s\u00faas prolongadas estancias na guerra exterior non impediron, pois, que Traxano levase a cabo unha intensa pol\u00edtica interior, motivo de acesos eloxios na historiograf\u00eda romana, portavoz do Senado, unha vella instituci\u00f3n que botaba en falta o poder do que gozaba na \u00e9poca anterior a Augusto, durante a Rep\u00fablica. O ascenso ao poder de Traxano supuxo para os senadores a recuperaci\u00f3n da liberdade perdida, \u00abun tempo novo\u00bb, segundo Plinio. Coa colaboraci\u00f3n do Senado, onde instaurou o voto secreto, Traxano trazou un plan de rexeneraci\u00f3n moral e pol\u00edtica que tivo consecuencias na administraci\u00f3n, a xustiza e a econom\u00eda.\nGuerra contra os partos.\nNo 113, Traxano comezou unha campa\u00f1a contra os partos, provocada pola decisi\u00f3n do rei parto Osroes de colocar a un rei monicreque inaceptable no trono de Armenia, reino sobre o cal compartiran hexemon\u00eda os dous grandes imperios desde os tempos de Ner\u00f3n, uns cincuenta anos antes. Probablemente, a idea do emperador nac\u00eda tam\u00e9n do seu desexo de levar a cabo as campa\u00f1as que fixera Xulio C\u00e9sar, o seu autor favorito, antes de morrer: ao norte do Danubio e contra os partos. \nA primeira fase foi un completo \u00e9xito: os partos foron derrotados e Armenia, Asiria e Mesopotamia foron integradas no Imperio. Comezou por Armenia, depondo no ano 114 ao seu rei parto, Partamasiris, e convertendo Armenia en provincia romana. Logo marchou cara ao sur, entrando na propia Partia, tomando as cidades de Babilonia, Seleucia e finalmente a capital Ctesifonte no ano 116. Seguiu cara ao sur, at\u00e9 alcanzar o Golfo P\u00e9rsico, lamentando ser demasiado vello para seguir os pasos de Alexandre Magno e alcanzar a ex\u00f3tica e distante India. Foi o punto oriental m\u00e1is afastado ao que chegou o Imperio romano. Non s\u00f3 quedou ocupada toda Mesopotamia sen\u00f3n que a vangarda do ex\u00e9rcito romano, dirixida por Lucio Quieto asomouse \u00e1s primeiras cadeas monta\u00f1osas de Persia. M\u00e1is al\u00f3 destes l\u00edmites non puido proseguir, ante todo, por problemas lox\u00edsticos. A vasteza dos territorios ocupados e a presenza de bulsas de resistencia e a t\u00e1ctica da guerrilla con arqueiros de a cabalo, usada polos partos, pu\u00f1an en perigo a conquista. En 116, Traxano, consciente das dificultades, decidiu adoptar as armas da pol\u00edtica: depuxo ao rei parto Osroes I e puxo o seu propio gobernante monicreque, Partamaspates no trono. Por outra banda, a s\u00faa sa\u00fade comezoulle a fallar. Estivo persoalmente presente no asedio da cidade de Hatra e \u00e9 posible que sufrise un golpe de calor coas elevadas temperaturas. Pouco despois, os xudeus do interior do Imperio romano rebel\u00e1ronse unha vez m\u00e1is, por todo Oriente Pr\u00f3ximo: Exipto, Chipre, Cirenaica, Xudea e Mesopotamia desde o ano 115, en plena campa\u00f1a contra os partos. O emperador viuse obrigado a retirar o seu ex\u00e9rcito para esmagar as revoltas. Considerouno simplemente como un contratempo pasaxeiro, pero estaba destinado a non volver nunca a mandar un ex\u00e9rcito no campo de batalla, entregando os seus ex\u00e9rcitos orientais ao legado de alto rango e gobernador de Xudea, Lucio Quieto, quen se fixo cargo deles xunto con Marcio Turba.\nAs conquistas de Traxano fixeron crecer o imperio de cinco a seis mill\u00f3ns de quil\u00f3metros cadrados.\nMorte e sucesi\u00f3n.\nConclu\u00edda a anexi\u00f3n dos territorios partos e mesopot\u00e1micos, no 116, Traxano caeu enfermo e emprendeu a viaxe de volta cara a Italia. A s\u00faa sa\u00fade declinou na primavera-ver\u00e1n de 117, e para cando chegou a Selinus de Cilicia, que m\u00e1is adiante se chamou Traxan\u00f3polis na s\u00faa honra, morreu repentinamente de edema o 9 de agosto. As cinzas de Traxano coloc\u00e1ronse debaixo da Columna Traxana, o monumento que conmemoraba o seu \u00e9xito, derogando a antiga lei que imped\u00eda as sepulturas no interior do per\u00edmetro cidad\u00e1n. A urna perdeuse durante as invasi\u00f3ns b\u00e1rbaras e tam\u00e9n o seu rastro. Hadriano, ao converterse en emperador, devolveu Mesopotamia ao imperio parto como parte dun tratado de paz no 125, pero conservou o resto de territorios conquistados por Traxano.\nXusto antes de morrer, Traxano adoptou a Hadriano (\"Publius Aelius Hadrianus\") como sucesor. Era fillo dun primo de Traxano e estaba casado cunha sobri\u00f1a neta do emperador. Loitara, ademais, nas guerras dacias, onde tivo unha participaci\u00f3n destacada. Entre a historiograf\u00eda romana estendeuse o rumor de que este nomeamento fora unha argucia da s\u00faa muller, Pompeia Plotina, e que realmente nunca nomeou expresamente a Hadriano como sucesor. No entanto, parece que xa dera mostras da s\u00faa preferencia polo mozo, xa desde o ano 100 ou polas voltas do 106, pois a\u00ednda que as s\u00faas relaci\u00f3ns sufriran altibaixos, en realidade, Hadriano era o seu \u00fanico familiar home directo e por tanto o \u00fanico herdeiro posible para a continuaci\u00f3n dunha verdadeira dinast\u00eda.\nConstruci\u00f3ns.\nTraxano foi un gran construtor, tanto en Roma como nas provincias, e moitos dos seus edificios foron obra do talentoso arquitecto Apolodoro de Damasco. Realizou construci\u00f3ns necesarias para facilitar a romanizaci\u00f3n e mellorar as condici\u00f3ns de vida dos cidad\u00e1ns: reforzou a rede viaria, restaurando as principais calzadas que se expand\u00edan desde a Urbe, un\u00edndoa co resto do imperio. Ademais, ergueu edificaci\u00f3ns que contribu\u00edron a perpetuar a s\u00faa memoria \u00e1 vez que buscaban o embelecemento das cidades e un aumento nas posibilidades de diversi\u00f3n dos romanos, como teatros ou circos.\nPortos.\nEntre as construci\u00f3ns que realizou c\u00f3ntanse o celeb\u00e9rrimo Porto de Traxano hexagonal de Ostia, que un\u00eda Roma coas rexi\u00f3ns occidentais do Imperio. A obra estivo entre as m\u00e1is importantes para a cidade, que obviou as\u00ed os seus problemas de aprovisionamento. Ampliou o porto de Ancona coa construci\u00f3n dun embarcadoiro para facilitar a navegaci\u00f3n cara a Oriente, embarcadoiro que foi adornado mediante un arco; procurou un novo traxecto da v\u00eda Apia cara ao porto de Brindisi, que part\u00eda doutro arco edificado en Benevento. Tam\u00e9n interveu nas Lagoas Pontinas.\nRede h\u00eddrica.\nA Traxano d\u00e9bese a construci\u00f3n doutro acueduto que aumentaba a\u00ednda m\u00e1is os recursos h\u00eddricos de Roma, que estaban xa asegurados de abondo polos acuedutos constru\u00eddos con anterioridade. Os labores inici\u00e1ronse no ano 109, recollendo a estrutura auga que xurd\u00eda nos montes Sabatinos, preto do lago de Bracciano (\"Lacus Sabatinus\"). A extensi\u00f3n da rede h\u00eddrica foi incentivada non s\u00f3 en Roma, sen\u00f3n tam\u00e9n en Dalmacia, na s\u00faa nativa Hispania e en Oriente, isto \u00e9, nos climas \u00e1ridos que precisaban un maior aprovisionamento h\u00eddrico. En Roma, Traxano fixo ampliar as canles subterr\u00e1neas e os desaugadoiros da Cloaca M\u00e1xima para que corresen con m\u00e1is eficiencia as augas de choiva e as que acababan descargando no T\u00edber. Tam\u00e9n se reforzaron as beiras do r\u00edo para evitar desbordamentos que afectasen \u00e1 cidade.\nComplexo monumental.\nEn Roma, renovou o centro da cidade coa construci\u00f3n dun inmenso foro e dos edificios de ladrillo contiguos a el, destinados \u00e1 administraci\u00f3n p\u00fablica, para cuxa realizaci\u00f3n fixo nivelar grandes zonas das ladeiras dos outeiros circundantes (Quirinal e Capitolino). O extraordinario complexo do Foro de Traxano resolv\u00eda os problemas de conxesti\u00f3n da zona centro da cidade antiga ao redor da v\u00eda Sacra. Tam\u00e9n destaca o Mercado de Traxano.\nAdemais da p\u00fablica bas\u00edlica Ulpia, a praza, as oficinas, as bibliotecas e o templo do divino Traxano, erixiu no seu foro a Columna de Traxano como celebraci\u00f3n das s\u00faas conquistas militares na campa\u00f1a de Dacia, a\u00ednda hoxe un dos s\u00edmbolos da eternidade de Roma. Ten preto de 30 metros de alta e 4 de di\u00e1metro, en orixe coloreada, no interior ten unha escaleira de caracol que leva ao cume. No exterior desenv\u00f3lvese unha espiral sobre a columna, cun fresco de 200 metros de longo con m\u00e1is de 2\u00a0000 figuras esculpidas en baixorrelevo. A columna estaba coroada por unha estatua do emperador, substitu\u00edda no ano 1588 por unha de San Pedro, e na base colocouse a urna funeraria de ouro contendo as cinzas do defunto emperador que recibiu as\u00ed a honra excepcional de ser sepultado dentro do \"pomerium\", isto \u00e9, os muros da cidade. A urna de ouro foi collida polos visigodos no saco de Roma (410) e perdeuse o seu rastro. Para o lecer e o pracer da plebe fixo executar alg\u00fans traballos que deron a Roma o aspecto que a grandes li\u00f1as te\u00f1en todos no imaxinario com\u00fan da cidade.\nFixo reconstru\u00edr e ampliar definitivamente o Circo M\u00e1ximo: a estrutura f\u00edxose as\u00ed segura e contra incendios, favorecendo a construci\u00f3n de talleres e negocios aos seus lados. Sobre o outeiro Oppio fixo erixir grandiosas termas sobre os restos da \"Domus Aurea\" de Ner\u00f3n. Sobre a beira dereita do T\u00edber, onde xorde o actual Castelo de Sant'Angelo fixo realizar unha \u00e1rea para as \"naumaqu\u00edas\", isto \u00e9, as reproduci\u00f3ns de batallas navais.\nF\u00f3ra de Italia.\nOs esforzos edificadores do emperador non se concentraron s\u00f3 na capital sen\u00f3n en todo o Imperio. En Exipto uniu o r\u00edo Nilo co mar Vermello cunha gran canle, o r\u00edo Traxano. Fundou moitas colonias por todos os lados do Imperio. Constru\u00edu pontes, entre as que destacan a ponte do Danubio, a m\u00e1is longa (1\u00a0135 m), preto de Drobeta. Serv\u00eda para unha dobre finalidade: por unha banda garant\u00eda unha v\u00eda de abastecemento \u00e1s lexi\u00f3ns e, por outra, impresionaba e desanimaba aos inimigos por ser unha demostraci\u00f3n de superioridade tecnol\u00f3xica, lox\u00edstica e militar.\nTam\u00e9n fixo varias na Pen\u00ednsula Ib\u00e9rica: destacadamente a ponte de Alc\u00e1ntara sobre o r\u00edo Texo e a ponte romana de Salamanca. En Galiza, Traxano constru\u00edu a ponte do Bibei, no concello da Pobra de Trives, que \u00e9 unha das mellor conservadas de Galicia e a \u00fanica transitada at\u00e9 o d\u00eda de hoxe.\nLegado.\nA diferenza doutros gobernantes apreciados ao longo da Historia, a reputaci\u00f3n de Traxano perdurou sen menoscabo durante case dous mil anos, at\u00e9 a actualidade. Para estar m\u00e1is pr\u00f3ximo ao pobo romano, Traxano fixo escribir sobre a porta da s\u00faa residencia \"Palatium Publicum\", para que todo o mundo puidese entrar nel libremente. Adoitaba recibir, persoalmente e sen cita previa, a quen quixese conseguir del xustiza. Disto deriva outra an\u00e9cdota soada: ante as protestas do seu secretario, que se queixaba de que o seu se\u00f1or confiase incautamente en todo o mundo, Traxano contestoulle: \"Trato a todos como eu quixese que o Emperador me tratase a min, se fose un cidad\u00e1n particular\".\nFoi lembrado polos seus contempor\u00e1neos como un dos m\u00e1is grandes emperadores, equiparable s\u00f3 a Augusto. Recibiu o t\u00edtulo de \"Optimus Princeps\" (\"o mellor dos pr\u00edncipes\") por parte do Senado, tanto polas s\u00faas conquistas, como polas s\u00faas construci\u00f3ns ao longo de todo o Imperio e o bo trato que tivo cos senadores. Nos s\u00e9culos posteriores, tanto no Imperio romano como durante boa parte do Bizantino, cada vez que un emperador ascend\u00eda ao trono, o Senado sempre expresaba o seguinte desexo: \"Felicior Augusto Melior Traiano\", \u00e9 dicir, \"que sexa m\u00e1is afortunado que Augusto e mellor que Traxano\", simbolizando ambos os pr\u00edncipes os cumes da etapa imperial.\nA cristianizaci\u00f3n de Roma deu como resultado un maior embelecemento da s\u00faa lenda: dic\u00edase na \u00e9poca medieval que o papa Gregorio I, a trav\u00e9s da intercesi\u00f3n divina, resucitara a Traxano de entre os mortos bautiz\u00e1rao na fe cristi\u00e1. Un relato disto aparece na Lenda \u00c1urea. Entre os te\u00f3logos cristi\u00e1ns medievais, como Tom\u00e9 de Aquino, foi considerado como exemplo de pag\u00e1n virtuoso. Tam\u00e9n Dante viuno, na s\u00faa \"Divina Comedia\", como un dos seis maiores esp\u00edritos pola s\u00faa xustiza e valor.\nModernamente, o historiador do s\u00e9culo XVIII Edward Gibbon inclu\u00edu a Traxano entre os cinco emperadores que gobernaron o gran territorio do Imperio romano \"por un poder absoluto, guiado pola virtude e a sabedor\u00eda\", considerando que se se pedise a calquera que determinase o per\u00edodo da Historia do mundo en que a condici\u00f3n humana foi m\u00e1is pr\u00f3spera e feliz, mencionar\u00eda sen dubidar a que se estende entre a morte de Domiciano at\u00e9 o ascenso de C\u00f3modo.\nRoman\u00eda, pa\u00eds cuxos alicerces se atopan no reino dacio, conquistado por Traxano, incl\u00fae no seu himno nacional, \"Esperta, roman\u00e9s!\", unha estrofa que fai alusi\u00f3n a el e di: \"E que nos nosos coraz\u00f3ns gardamos con orgullo un nome / triunfante nas batallas, o nome de Traxano!\" (trad. do roman\u00e9s)."}
{"id": "30684", "revid": "22570", "url": "https://gl.wikipedia.org/wiki?curid=30684", "title": "Longare", "text": "Longare \u00e9 un concello italiano da provincia de Vicenza, na rexi\u00f3n do V\u00e9neto. Ten 5.544 habitantes (en 2007) e est\u00e9ndese por unha \u00e1rea de 22\u00a0km\u00b2, cunha densidade de poboaci\u00f3n de 252 hab/km\u00b2. Ten os seguintes lugares: Bugano, Costozza, Lumignano e Secul.\nFai fronteira cos concellos de: Arcugnano, Castegnero, Grumolo delle Abbadesse, Montegalda, Montegaldella, Torri di Quartesolo e Vicenza."}
{"id": "30685", "revid": "75439", "url": "https://gl.wikipedia.org/wiki?curid=30685", "title": "Xetafe", "text": "Xetafe () \u00e9 un municipio situado na zona sur da Comunidade de Madrid, Espa\u00f1a. \u00c9 unha das cidades m\u00e1is poboadas e industrializadas da \u00e1rea metropolitana da capital. A importancia de Xetafe prov\u00e9n tam\u00e9n da s\u00faa base a\u00e9rea militar, unha das m\u00e1is antigas de Espa\u00f1a, do Cerro de los \u00c1ngeles, considerado o centro xeogr\u00e1fico da Pen\u00ednsula Ib\u00e9rica, e da Universidade Carlos III, cuxo reitorado se acha na cidade.\nA proximidade de Xetafe a Madrid propiciou un gran desenvolvemento industrial ao longo do s\u00e9culo XX, aumentando as\u00ed a poboaci\u00f3n ata os 170.115 habitantes (2011) e convert\u00e9ndose nunha cidade dormitorio. O incremento de poboaci\u00f3n obrigou a constru\u00edr numerosas v\u00edas de acceso, fixo ampliar a oferta de servizos p\u00fablicos e impulsou a creaci\u00f3n de novos barrios ao longo do s\u00e9culo XX. O club de f\u00fatbol local, Getafe CF xoga na primeira divisi\u00f3n de f\u00fatbol espa\u00f1ola.\nA cidade sit\u00faase a 13\u00a0km ao sur do centro de Madrid, na parte sur da \u00e1rea metropolitana de Madrid, nunha zona ch\u00e1 da Meseta Central da Pen\u00ednsula Ib\u00e9rica, e na cunca do r\u00edo Manzanares.\nEtimolox\u00eda.\nNa Idade Media, no actual concello de Xetafe conviv\u00edan varias aldeas, e unha das m\u00e1is importantes era Alarnes, situada moi preto do actual centro urbano. No 1326, os poboadores destas aldeas un\u00edronse nunha vila situada ao longo do cami\u00f1o real que un\u00eda Madrid con Toledo. A este nova vila cham\u00f3uselle \"Xatafi\". Este nome vi\u00f1a da palabra \u00e1rabe \"Jata\", que significa \"algo longo\". De a\u00ed deduciuse que \"Xatafi\" refer\u00edase \u00e1 longa r\u00faa principal da vila, que non era outra que o cami\u00f1o real. Por tanto, \"Xetafe\" significa \"r\u00faa longa\". A partir de a\u00ed, o nome evolucionou pasando por \"Xetafi\", \"Jetafee\", \"Jetaphe\", \"Jetafe\" e, finalmente, \"Getafe\".\nHistoria.\nA historia de Xetafe p\u00f3dese dividir en tres fases claramente derregadas. Na primeira etapa, que vai desde a Prehistoria ata o 1326, distintas civilizaci\u00f3ns e aldeas habitaron o termo municipal, a\u00ednda que Xetafe non exist\u00eda como vila. Na segunda, que empeza no s\u00e9culo XIV e acaba no s\u00e9culo XX, Xetafe f\u00f3rmase como vila e vaise desenvolvendo lentamente con diversas construci\u00f3ns. Na terceira fase, que comeza no s\u00e9culo XX, Xetafe pasou de ser unha vila agr\u00edcola a converterse nunha gran cidade industrial, cun grande aumento da actividade comercial e industrial, da poboaci\u00f3n, e da superficie urbana. A continuaci\u00f3n desenv\u00f3lvense estas tres fases.\nOrixes.\nA presenza humana en Xetafe rem\u00f3ntase ao Paleol\u00edtico Inferior (antes do 100.000 aC), nun socalco do r\u00edo Manzanares, onde se atoparon varios \u00fatiles de pedra, vasos e brazais. Do s\u00e9culo II ao III produciuse a chegada dos romanos ao termo municipal constru\u00edndo a vila romana da Torrecilla, localizada na ribeira do Manzanares. Os visigodos (s. VI - VII) deixaron a s\u00faa pegada cunha necr\u00f3pole pr\u00f3xima \u00e1 Torrecilla.\nNo s\u00e9culo VIII, a zona onde actualmente se acha Xetafe foi invadida polos musulm\u00e1ns, e en 1085, Afonso VI conquistou as aldeas ent\u00f3n situadas no actual concello. En 1326, os habitantes de Alarnes e doutras aldeas traslad\u00e1ronse \u00e1 contorna do cami\u00f1o real Madrid-Toledo, cre\u00e1ndose unha concentraci\u00f3n de vivendas e nacendo as\u00ed Xetafe. Para estruturar a nova vila, nese mesmo s\u00e9culo constru\u00eduse a primitiva ermida da Madalena, que m\u00e1is tarde ser\u00eda derrubada.\nIdade Moderna.\nEn 1492 a fame e a peste asolaron Xetafe e en 1529 creouse o Hospitalillo de San Jos\u00e9. En 1549 Alonso de Covarrubias comezou a constru\u00edr a igrexa da nosa Se\u00f1ora da Madalena (actual catedral) sobre o predio da antiga ermida e en 1610 constru\u00eduse a ermida da nosa Se\u00f1ora dos Anxos no Cerro de los \u00c1ngeles. En 1737 fundouse o colexio das Escolas P\u00edas en Xetafe, e en 1763, baixo o reinado de Carlos III, constru\u00eduse o novo cami\u00f1o de Aranjuez (cuxo \u00faltimo destino era C\u00e1diz) que pasaba ao p\u00e9 das abas do Cerro de los \u00c1ngeles. Entre 1808 e 1812 as tropas napole\u00f3nicas ocuparon Xetafe e en 1851 inaugurouse o treito ferroviario Madrid-Aranjuez, pasando este polo concello.\nS\u00e9culo XX e actualidade.\nO 22 de decembro de 1897 inaugurouse o alumeado p\u00fablico en Xetafe. En 1911 estableceuse con car\u00e1cter permanente a base a\u00e9rea, e dous anos despois, creouse a Escola de Aviaci\u00f3n Civil. O 30 de maio de 1919 Afonso XIII inaugurou o primeiro monumento ao Sagrado Coraz\u00f3n no Cerro de los \u00c1ngeles e en 1924 a empresa C.A.S.A. instalou a s\u00faa factor\u00eda no municipio. Nese mesmo ano, na base a\u00e9rea, realiz\u00e1base o primeiro voo no autoxiro, creado por Juan de la Cierva.\nA proximidade de Xetafe a Madrid proporcionou un forte desenvolvemento industrial a principios do s\u00e9culo XX, convertendo o municipio en cidade dormitorio e provocando un r\u00e1pido crecemento da poboaci\u00f3n a partir da d\u00e9cada de 1950. En 1956 instalouse no municipio a f\u00e1brica de John Deere e un ano despois fac\u00eda o mesmo Siemens. A partir dos 1970 cre\u00e1ronse novos barrios como San Isidro, El Bercial, Juan de la Cierva e Las Margaritas con motivo do forte aumento da poboaci\u00f3n que experimentaba a cidade.\nEn 1961 a canle de Isabel II abasteceu de auga o concello e en 1979 celebr\u00e1ronse as primeiras elecci\u00f3ns democr\u00e1ticas municipais, logo da Constituci\u00f3n de 1978. En 1988 comezaron as obras da Universidade Carlos III. Entre 1979 e 1988 constru\u00eduse o barrio do Sector III, a finais dos anos 1990 f\u00edxose o mesmo co barrio de Xetafe Norte e o Arroyo Culebro. Actualmente estase ampliando o barrio de El Bercial. En abril de 2003 inaugurouse a li\u00f1a 12 do Metro de Madrid, unindo as\u00ed as cidades do sur coa capital.\nHistoria her\u00e1ldica.\nO escudo de Xetafe est\u00e1 dividido verticalmente en d\u00faas partes iguais que representan as d\u00faas caracter\u00edsticas m\u00e1is importantes do concello. Na metade esquerda hai un coraz\u00f3n no centro dunha cruz latina que representa o Sagrado Coraz\u00f3n de Xes\u00fas, e que fai referencia ao Cerro de los \u00c1ngeles. A metade dereita ten varios avi\u00f3ns pequenos e brancos que representan a tradici\u00f3n aeron\u00e1utica do concello e fan referencia \u00e1 s\u00faa base a\u00e9rea. Na parte superior, a coroa real espa\u00f1ola preside o escudo, como s\u00edmbolo da lealdade do concello \u00e1 monarqu\u00eda espa\u00f1ola.\nPol\u00edtica e goberno.\nNas elecci\u00f3ns municipais do 2011, o PP obtivo doce concelleiros, o PSOE nove, IU catro e UPyD, dous. O alcalde do concello \u00e9 Juan Soler Espiauba-Gallo, do Partido Popular, quen ocupa o cargo desde ent\u00f3n. Por\u00e9n, Xetafe caracterizouse tradicionalmente por posu\u00edr unha poboaci\u00f3n maioritariamente obreira; as\u00ed mesmo, ao longo da s\u00faa historia, os partidos pol\u00edticos m\u00e1is influentes foron os da esquerda: sobre todo, o PSOE, quen ostentou ininterrompidamente a alcald\u00eda dende 1983 ata 2011 na persoa de Pedro Castro V\u00e1zquez. Xetafe \u00e9 unha das cidades m\u00e1is destacadas na loita obreira debido \u00e1 gran cantidade de poboaci\u00f3n que traballaba na industria local. Os sindicatos m\u00e1is importantes que hai no municipio son Comisi\u00f3ns Obreiras e UGT. Ambas formaci\u00f3ns te\u00f1en unha sucursal en Getafe e contan cun gran n\u00famero de afiliados.\nXeograf\u00eda.\nLocalizaci\u00f3n.\nXetafe est\u00e1 situado na zona sur da Comunidade de Madrid, Espa\u00f1a, no suroeste de Europa, no centro da Pen\u00ednsula Ib\u00e9rica, ao norte da Submeseta Sur (divisi\u00f3n da Meseta Central), na cunca do r\u00edo Manzanares, e entre os 610 e 640 metros sobre o nivel do mar. As s\u00faas coordenadas son 40\u00ba 18' N 3\u00ba 43' O. O termo municipal de Xetafe ten unha superficie de 78,74\u00a0km\u00b2, un per\u00edmetro de 46,5\u00a0km e unha forma alongada de oeste a leste, cunha distancia m\u00e1xima nesta direcci\u00f3n de 16\u00a0km, e 7\u00a0km de norte a sur. A parte m\u00e1is oriental do concello est\u00e1 dentro do Parque Rexional do Sueste, abarcando os socalcos do r\u00edo Manzanares, parte do regato Culebro e os cerros da Mara\u00f1osa.\nDistancias.\nA c\u00e9ntrica situaci\u00f3n de Xetafe na Pen\u00ednsula Ib\u00e9rica fai que non diste m\u00e1is de 725,6\u00a0km de ningunha capital de provincia da Espa\u00f1a peninsular. Estas son as distancias a algunhas cidades, aos mares que ba\u00f1an a costa espa\u00f1ola e \u00e1s fronteiras con Portugal e Francia:\nRelevo.\nO relevo do termo municipal de Xetafe \u00e9 bastante chan, cunha inclinaci\u00f3n menor do 5% cara ao leste e cunha altura media de 631 metros sobre o nivel do mar. A altitude m\u00ednima at\u00f3pase no extremo leste, no r\u00edo Manzanares, con 540 metros, e a m\u00e1xima elevaci\u00f3n est\u00e1 no outeiro Buenavista, con 704 metros, situado no extremo oeste do termo municipal, limitando con Legan\u00e9s. A zona m\u00e1is accidentada \u00e9 a dos Cerros de la Mara\u00f1osa, situados no sueste, cuxa m\u00e1xima elevaci\u00f3n \u00e9 de 698 metros. No centro do concello est\u00e1 o Cerro de los \u00c1ngeles (670 metros). O solo de Xetafe erosi\u00f3nase con facilidade ante a acci\u00f3n da auga, e para evitar isto, nas abas dos outeiros como o de los \u00c1ngeles e os De la Mara\u00f1osa plant\u00e1ronse bosques de pi\u00f1eiros.\nHidrograf\u00eda.\nPola parte m\u00e1is oriental do concello pasan 9,5\u00a0km do r\u00edo Manzanares, por toda a zona sur transcorren 16,5\u00a0km do regato Culebro, e no sueste descenden 2\u00a0km do barranco de Filipinas desde os Cerros de la Mara\u00f1osa. Hai d\u00faas canles artificiais que transcorren por ambos os lados do r\u00edo Manzanares e paralelos a este, cuxa funci\u00f3n \u00e9 regar os cultivos pr\u00f3ximos ao r\u00edo. A 2\u00a0km ao leste do Cerro de los \u00c1ngeles est\u00e1n as lagoas de Perales, unhas das poucas que quedan na zona. O regato Culebro e o barranco de Filipinas levan un caudal escaso e nulo na estaci\u00f3n estival, mentres que o r\u00edo Manzanares leva auga todo o ano. Por tanto, o concello de Xetafe \u00e1chase dentro da cunca do r\u00edo Manzanares, ag\u00e1s unha pequena parte do sueste, que pertence \u00e1 do Jarama.\nL\u00edmites.\nO concello municipal de Xetafe limita cos seguintes concellos: ao norte con Villaverde e Vallecas (distritos de Madrid), ao leste con Rivas-Vaciamadrid, ao sueste con San Mart\u00edn de la Vega, ao sur con Pinto, ao suroeste con Fuenlabrada, e ao oeste con Legan\u00e9s.\nClima.\nO clima de Xetafe \u00e9 mediterr\u00e1neo continentalizado e est\u00e1 influ\u00eddo polas condici\u00f3ns urbanas. Os invernos son frescos, con temperaturas inferiores aos 8\u00a0\u00b0C, xeadas nocturnas moi frecuentes e nevaradas ocasionais (tres ou catro ao ano). Os ver\u00e1ns son calorosos, con temperaturas medias superiores aos 24\u00a0\u00b0C en xullo e agosto, e con m\u00e1ximas que moitas veces acadan os 35\u00a0\u00b0C. A oscilaci\u00f3n diaria \u00e9 de aproximadamente 10\u00a0\u00b0C, pero vese reducida polo efecto antr\u00f3pico creado por Madrid e o conxunto de cidades pr\u00f3ximas.\nAs precipitaci\u00f3ns, a\u00ednda que escasas, est\u00e1n regularmente distribu\u00eddas ao longo do ano se exceptuamos os meses de ver\u00e1n, que son os m\u00e1is secos. O mes m\u00e1is chuvioso \u00e9 novembro con 56,48\u00a0mm, e o m\u00e1is seco xullo con 8,21\u00a0mm. A media de precipitaci\u00f3ns anuais \u00e9 de 445\u00a0mm. Un dos problemas do clima de Xetafe \u00e9 a contaminaci\u00f3n, que se ve incrementada cando o vento sopra de compo\u00f1ente sur ou sueste, a\u00ednda que esta poluci\u00f3n mingua notablemente cando o vento sopra do norte. A temperatura media anual \u00e9 de 14\u00a0\u00b0C, a m\u00e1xima hist\u00f3rica \u00e9 de 41,6\u00a0\u00b0C (24 de xullo de 1994), e a m\u00ednima absoluta de -12\u00a0\u00b0C (5 de febreiro de 1963). A humidade relativa media \u00e9 do 71%, a presi\u00f3n media \u00e9 de 1.015,8 Mb, a media de horas de sol ao ano \u00e9 de 2.811, e o r\u00e9xime de ventos m\u00e1is predominante \u00e9 do NE, a\u00ednda que este non adoita ser intenso.\nOs fen\u00f3menos adversos, como furac\u00e1ns, inundaci\u00f3ns, tremores de terra e tornados, non se dan nunca en Xetafe grazas \u00e1s s\u00faas condici\u00f3ns clim\u00e1ticas e xeogr\u00e1ficas. Un problema do clima do interior da Pen\u00ednsula Ib\u00e9rica \u00e9 a seca, que asexa cada vez que as precipitaci\u00f3ns escasean durante varios meses.\nFlora e fauna.\nA vexetaci\u00f3n aut\u00f3ctona de Xetafe \u00e9 a caracter\u00edstica do bosque mediterr\u00e1neo, composto por aci\u00f1eiras e, en menor medida, sobreiras. En canto \u00e1s formaci\u00f3ns arbustivas, as especies aut\u00f3ctonas, pero non abondosas, son a esteva e a xesta. Este bosque e sotobosque aut\u00f3ctono s\u00f3 ocupa o 16 % da superficie do termo municipal, localizado nos Cerros de la Mara\u00f1osa e na zona leste. Nas ribeiras do r\u00edo Manzanares e do regato Culebro podemos atopar \u00e1rbores de folla caduca e canaveiras.\nA maior parte do solo non urbanizado corresponde a cultivos cereal\u00edsticos (trigo na s\u00faa maior\u00eda), e en menor medida de regad\u00edo, con hortas na veiga do Manzanares. Algunhas zonas est\u00e1n reforestadas con pi\u00f1eiros mansos e pi\u00f1eiros de Alepo, como \u00e9 o caso do Cerro de los \u00c1ngeles, o Prado Acedinos, parte dos Cerros de la Mara\u00f1osa e parte do Parque do Sector III. Nos parques e r\u00faas da cidade, as \u00e1rbores m\u00e1is abondosas son o pradairo, a acacia de tres puntas, o olmo e o pi\u00f1eiro manso. Con menor presenza p\u00f3dense atopar cedros, cipreses, pi\u00f1eiros de Alepo, ameixeiras, chopos, abetos e palmeiras.\nRespecto da fauna local, debe destacarse a importante poboaci\u00f3n de certas aves pequenas que viven na propia cidade como os pardais e as pombas. Na zona leste do concello p\u00f3dense atopar aves de maior tama\u00f1o, coellos, raposos, xabar\u00edns e donicelas. En Perales del R\u00edo hai unha importante comunidade de lagarteiro buxarelo, unha ave da familia do falc\u00f3n.\nUrbanismo.\nO espazo urbano organ\u00edzase dun xeito case lonxitudinal, de nordeste a suroeste. As\u00ed, a forma alongada que ten hoxe d\u00e9bese principalmente \u00e1 proximidade da base a\u00e9rea, que impide o seu crecemento cara ao sueste. As r\u00faas m\u00e1is importantes da cidade son as r\u00faas Madrid e Toledo. Esas d\u00faas v\u00edas, peon\u00eds na s\u00faa parte m\u00e1is c\u00e9ntrica, son hoxe o que foi na Idade Media o cami\u00f1o real de Madrid-Toledo. Xetafe ten outras r\u00faas e avenidas importantes que estruturan os seus barrios, como a avenida de Espa\u00f1a, a avenida de las Ciudades, a avenida Juan Carlos I e a r\u00faa Ferrocarril.\nOs edificios da arquitectura popular de Xetafe caracter\u00edzanse por ter, xeralmente, dous andares, un tellado a tella, varios pequenos balc\u00f3ns no segundo andar e fachada de ladrillo descuberto e de cor suave, caracter\u00edsticas propias da arquitectura castel\u00e1. Este tipo de casas at\u00f3panse no barrio do centro, pero cada vez hai menos, porque cando quedan deshabitadas a mi\u00fado son derrubadas para constru\u00edr no seu predio un novo bloque de vivendas. Unha caracter\u00edstica especial do urbanismo de Xetafe \u00e9 que a altura media dos seus edificios \u00e9 de cinco andares, ou o que \u00e9 o mesmo, uns 17 metros. Esta peculiaridade \u00e9 debida \u00e1 proximidade da base a\u00e9rea, e fai que Xetafe sexa unha cidade de edificios baixos, algo pouco com\u00fan nas cidades da zona sur de Madrid. Desta forma, as edificaci\u00f3ns de Xetafe que superan os 8 andares son escasas.\nPese aos l\u00edmites urban\u00edsticos impostos pola base a\u00e9rea e os propios l\u00edmites do concello, a cidade ten unha serie de espazos verdes cunha superficie importante. Dous dos parques m\u00e1is grandes son os do Sector III e o de La Alh\u00f3ndiga, ambos unidos. Estas zonas verdes te\u00f1en un lago e un r\u00edo artificiais, dous pi\u00f1eirais e numerosos cami\u00f1os. Ocupan unha superficie semellante \u00e1 do barrio centro e est\u00e1n situados ao oeste do centro urbano, separado deste pola autov\u00eda de Toledo (A-42). Dentro da cidade hai unha serie de parques de diversos tama\u00f1os e caracter\u00edsticas: o de Castilla-La Mancha, o de San Isidro, o de Las Escuelas P\u00edas e o El Casar. F\u00f3ra da cidade hai dous pi\u00f1eirais con merendeiros, fontes e quioscos: o do Cerro de los \u00c1ngeles e o de Prado Acedinos.\nActualmente estanse levando a cabo varias ampliaci\u00f3ns do solo urbano. Unha delas \u00e9 a do barrio El Bercial. Esta ampliaci\u00f3n far\u00e1 cuadriplicar a superficie do barrio e far\u00e1 medrar a cidade cara ao noroeste, unindo El Bercial co centro urbano. As\u00ed mesmo, estase ampliando cara ao leste o pol\u00edgono industrial Los Olivos, e Perales del R\u00edo medra cara ao oeste, quedando estes dous barrios cada vez m\u00e1is preto. Na zona sur, xunto \u00e1 autov\u00eda M-50, estase constru\u00edndo a \u00e1rea Tecnol\u00f3xica do Sur, unha zona na que se crear\u00e1n sal\u00f3ns de exposici\u00f3ns e espazos para novas industrias.\nO concello de Xetafe ten varios proxectos para ampliar o solo urbano da cidade co fin de agrandar barrios. Un destes proxectos \u00e9 a ampliaci\u00f3n do Sector III, onde se pretende constru\u00edr vivendas nas inmediaci\u00f3ns do dep\u00f3sito do Cerro Buenavista. Outro proxecto \u00e9 a creaci\u00f3n do barrio residencial de San Marcos, situado ao leste de Xetafe Norte e ao norte do pol\u00edgono Los \u00c1ngeles. Tam\u00e9n se est\u00e1 proxectando a construci\u00f3n da Universidade Polit\u00e9cnica de Xetafe, que constar\u00e1 de tres facultades e dun edificio central.\nDivisi\u00f3n administrativa.\nAntes do s\u00e9culo XX, a cidade ti\u00f1a s\u00f3 un barrio, que corresponde ao barrio centro e La Alh\u00f3ndiga. Perales del R\u00edo \u00e9 tam\u00e9n un dos barrios m\u00e1is antigos do concello, xa que data de, aproximadamente, o s\u00e9culo XVII. A partir da d\u00e9cada dos 1960 o r\u00e1pido aumento da poboaci\u00f3n obrigou a creaci\u00f3n de novos barrios como os de San Isidro no sur, Juan de la Cierva no leste, Las Margaritas no norte e El Bercial no oeste. Nos anos 1980, constru\u00eduse Sector III no suroeste, ampliouse Perales del R\u00edo, e na d\u00e9cada seguinte creouse Xetafe Norte. Hoxe en d\u00eda, Xetafe est\u00e1 dividido en nove barrios e cinco pol\u00edgonos industriais:\nInfraestruturas.\nEsta cidade creceu moito nas \u00faltimas d\u00e9cadas, inducindo un incremento an\u00e1logo no n\u00famero de infraestruturas. Algunhas destas son as seguintes:\nMedios de comunicaci\u00f3n.\nO concello ten varios xornais locais como \"El Buz\u00f3n\", medio que conta cunha edici\u00f3n digital, \"El Buz\u00f3n de Getafe\", \"Observador\", \"Acci\u00f3n Getafense\", \"Vivir en Getafe\", \"Getafe Ahora\", o semanario deportivo \"Zona Sur\", tam\u00e9n con edici\u00f3n dixital Zona Sur Deportivo, \"Bolet\u00edn del Ayuntamiento\", \"Getafe al D\u00eda\", \"Getafe Capital\" e \"Mercado\", entre outros. A emisora local \"Radio Getafe\" desapareceu absorbida por Cadea COPE (101.8 FM). A cidade contou nos anos 1990 cunha emisora de televisi\u00f3n chamada \"Tele Getafe\". Existen outros medios s\u00f3 dixitais como \"Capital del Sur\", \"Getafe Digital\".\nMedios de transporte.\nXetafe ten uns medios de transporte propios dunha gran cidade, como son as autoestradas e autov\u00edas, paradas de taxi, autobuses, trens e metro.\nEstradas.\nCatro autoestradas e autov\u00edas pasan por Xetafe, d\u00faas radiais (A-42 e A-4), e d\u00faas de circunvalaci\u00f3n a Madrid (M-45 e M-50). Outra estrada de dous carr\u00eds por sentido comunica Xetafe con Legan\u00e9s, e d\u00faas estradas provinciais comunican con Perales del R\u00edo.\nDemograf\u00eda.\nA poboaci\u00f3n de Xetafe, cifrada en 156.320 habitantes en 2006 segundo o INE, est\u00e1 distribu\u00edda de xeito desigual nos distintos barrios que a conforman: Sector III, San Isidro, Perales del R\u00edo, Las Margaritas, La Alh\u00f3ndiga, Juan de la Cierva, Xetafe Norte, El Bercial e Centro.\nO barrio que m\u00e1is vivendas ten \u00e9 Centro, con 12.574; seguido de Juan de la Cierva, con 12.072. En tanto que Perales del R\u00edo, con 1.815 e, El Bercial, con 1.820, son os que menos; a\u00ednda que estes \u00faltimos ver\u00e1n incrementado o seu n\u00famero considerablemente cos desenvolvementos urban\u00edsticos programados. Os barrios m\u00e1is poboados son Juan de la Cierva, Centro e Sector III, con 32.925, 32.160 e 24.217 habitantes respectivamente. No concello viven 30.000 persoas entre os 20 e os 40 anos, e 24 persoas de 100 ou m\u00e1is anos (das que 21 son mulleres e 3 son homes); en termos agregados, predominan as mulleres sobre os homes, sendo estas 79.514 e os homes, 78.849.\nA poboaci\u00f3n estranxeira aumenta ano tras ano en Xetafe, e actualmente sit\u00faase en torno ao 9% respecto ao total. Os inmigrantes que chegan \u00e1 cidade proceden principalmente de Hispanoam\u00e9rica, Europa do Leste e Europa Occidental. A taxa de crecemento anual constante sit\u00faase entre 0,01 e 3,00%, a taxa de natalidade est\u00e1 entre o 0,01 e o 8%, a taxa de mortalidade entre o 4 e o 8\u2030, e o crecemento vexetativo do per\u00edodo que vai de 1996 ao 2002 \u00e9 de entre o 5 e o 10\u2030. O \u00edndice de mocidade \u00e9 do 13%, o \u00edndice de avellentamento do 12%, e a idade media dos habitantes \u00e9 menor de 22 anos. En canto \u00e1 relixi\u00f3n, m\u00e1is do 85% dos habitantes consid\u00e9ranse cat\u00f3licos, pero s\u00f3 preto do 20% deles son practicantes que acoden semanalmente a un templo cat\u00f3lico.\nA poboaci\u00f3n de Xetafe experimentou un forte crecemento ao longo da segunda metade do s\u00e9culo XX. Durante toda a Idade Media e ata 1900, a poboaci\u00f3n roldaba entre os 2.500 e os 6.000 habitantes. En 1950 a poboaci\u00f3n era de 12.254, en 1970 de 69.424, en 1977 de 124.601, e en 1988 de 136.162 habitantes. Os datos demostran o forte incremento de poboaci\u00f3n ocorrido a partir de 1960 ata a actualidade. Hoxe en d\u00eda, a poboaci\u00f3n da cidade crece de xeito continuo e moderado, a raz\u00f3n dunha media de 1.700 persoas por ano. Con todo, 2006 foi o primeiro ano desde o s\u00e9culo XVII en que a poboaci\u00f3n descendeu, concretamente 2.043 persoas respecto do ano anterior. Actualmente, Xetafe \u00e9 un claro exemplo de cidade dormitorio onde preto da metade da s\u00faa poboaci\u00f3n traballa en Madrid.\nXetafe ocupa o posto 41 na orde de cidades m\u00e1is poboadas de Espa\u00f1a, detr\u00e1s de Salamanca e por diante de Logro\u00f1o. Na Comunidade de Madrid \u00e9 a s\u00e9tima cidade m\u00e1is poboada, detr\u00e1s de Alcorc\u00f3n e por diante de Torrej\u00f3n de Ardoz. Os c\u00f3digos postais da cidade son: 28901 - 28902 - 28903 - 28904 - 28905 - 28909.\nEconom\u00eda.\nA econom\u00eda de Xetafe comezou sendo principalmente agr\u00edcola: o sector primario foi o m\u00e1is importante durante gran parte da s\u00faa historia. A principios do s\u00e9culo XX apareceron no concello as primeiras f\u00e1bricas, pero non foi ata a segunda metade dese s\u00e9culo que a industria comezou a cobrar protagonismo. Na d\u00e9cada dos 1960 esta xa era o principal sector da econom\u00eda local.\nHoxe en d\u00eda a econom\u00eda xetafense \u00e9 maiormente industrial, posto que a cidade ten cinco pol\u00edgonos industriais. Logo de Madrid, Xetafe \u00e9 a cidade m\u00e1is industrializada da Comunidade de Madrid, e ten numerosas industrias como John Deere, Siemens ou Construcciones Aeron\u00e1uticas SA entre outras moitas. A cidade ten cinco pol\u00edgonos industriais repartidos nas zonas perif\u00e9ricas. En canto ao tipo de actividade industrial, a industria xetafense div\u00eddese as\u00ed: o 34 % \u00e9 de metalurxia, o 20% de alimentaci\u00f3n, o 14% de madeira e moble, e o 6 % de t\u00e9xtil e pel; outras industrias como o papel e artes gr\u00e1ficas ou a construci\u00f3n ocupan porcentaxes menores. En canto \u00e1 miner\u00eda, existen unhas canteiras na zona leste do concello que se explotan intensivamente.\nO sector de servizos comezou a despuntar a finais dos anos noventa coa creaci\u00f3n de novos centros comerciais e de lecer, e as novas oficinas instaladas no centro urbano. Actualmente este sector est\u00e1 en constante crecemento. Os s\u00e1bados \u00e1 ma\u00f1\u00e1 hai un mercado ambulante no aparcadoiro da estaci\u00f3n de proximidade Las Margaritas. O peso da agricultura na econom\u00eda local vese xa moi reducido, a\u00ednda que a zona leste do termo municipal conserva boas extensi\u00f3ns de cultivo de seca\u00f1o e regad\u00edo. O cultivo predominante \u00e9 o trigo, e existen pequenas extensi\u00f3ns de oliveira, vide e hortas. A gander\u00eda, cada vez menos presente, a\u00ednda se conserva na proximidade do Cerro Buenavista e, sobre todo, nos pastos pr\u00f3ximos ao r\u00edo Manzanares.\nA renda per c\u00e1pita media dos habitantes de Xetafe \u00e9 de 10.000 \u20ac, por baixo da media da Comunidade de Madrid, que \u00e9 de 12.500 \u20ac. Os barrios m\u00e1is \"ricos\" son o Sector III e Xetafe Norte con 13.000 \u20ac de media, e os m\u00e1is \"pobres\" La Alh\u00f3ndiga, Centro e San Isidro con 9.000 \u20ac. No mes de xaneiro de 2006, a taxa de desemprego era do 8,4%, e ten unha suave tendencia a baixar.\nTurismo.\n \nO turismo est\u00e1 pouco desenvolvido na cidade, pese a que o patrimonio hist\u00f3rico de Xetafe \u00e9 importante. Curiosamente, as prazas hoteleiras da cidade son numerosas e a mi\u00fado son moi solicitadas, debido a que os turistas que visitan Madrid e o centro de Espa\u00f1a, atopan en Xetafe unha variada oferta hostaleira moi pr\u00f3xima \u00e1 capital.\nMonumentos e lugares de interese.\nXetafe ten unha serie de monumentos e lugares de interese que representan un fiel reflexo da s\u00faa historia. O lugar m\u00e1is famoso e visitado de Xetafe \u00e9 o Cerro de los \u00c1ngeles, pero hai outros lugares importantes como \u00e9 a Catedral de Nosa Se\u00f1ora da Magdalena e o Hospitalillo de San Jos\u00e9.\nHostalar\u00eda.\nO municipio ten dous hostais no centro urbano, dous moteis, un hotel e un camping na Autov\u00eda do Sur (A-4), e dous hoteis preto da Autov\u00eda de Toledo (A-42).\nOs dous hoteis m\u00e1is c\u00e9ntricos son: \nNa Autov\u00eda do Sur (A-4) est\u00e1n os seguintes establecementos: \nPreto da Autov\u00eda de Toledo (A-42) est\u00e1n os seguintes hoteis: \nCultura.\nA cultura en Xetafe vese representada en instituci\u00f3ns como a Universidade Carlos III, cuxo reitorado e tres facultades de humanidades e ciencias xur\u00eddicas at\u00f3panse en Xetafe. Esta universidade ten un coro e unha orquestra galardoados e reco\u00f1ecidos en numerosas ocasi\u00f3ns en todo o territorio espa\u00f1ol. O Conservatorio Profesional de M\u00fasica de Xetafe, que foi inaugurado no 2000, resulta ser o conservatorio p\u00fablico de toda a zona sur da comunidade. O Teatro Auditorio Federico Garc\u00eda Lorca, un dos m\u00e1is grandes e importantes da zona sur de Madrid, foi inaugurado a finais dos 1990 e nel fanse multitude de obras de teatro e concertos. Ademais, oito centros c\u00edvicos e unha serie de bibliotecas p\u00fablicas rep\u00e1rtense polos diferentes barrios de Xetafe. Xunto \u00e1 biblioteca do Sector III at\u00f3pase o Centro de Poes\u00eda Jos\u00e9 Hierro, un lugar de creaci\u00f3n e de estudo onde se poden realizar consultas, reuni\u00f3ns e actividades formativas, cuxo obxectivo \u00e9 recompilar documentos e crear un patrimonio literario. Neste centro hai un gran legado do poeta Jos\u00e9 Hierro, revistas hist\u00f3ricas, unha fototeca e unha videoteca. En 2005 p\u00faxose en marcha un proxecto para constru\u00edr o Museo da Aviaci\u00f3n de Xetafe, que ser\u00e1 dese\u00f1ado polo prestixioso arquitecto Norman Foster.\nPreto do 40% dos habitantes de Xetafe proceden de comunidades aut\u00f3nomas distintas \u00e1 madrile\u00f1a. Parte destes colectivos crearon as Casas Rexionais, lugares de encontro onde se fan actividades e actos culturais. Algunhas destas Casas Rexionais son as de Estremadura, Castela-A Mancha, Rexi\u00f3n de Murcia, Andaluc\u00eda e Castela e Le\u00f3n.\nTradici\u00f3ns.\nAs festas da nosa se\u00f1ora dos Anxos (\"Se\u00f1ora de los \u00c1ngeles\") son 40 d\u00edas despois do Domingo de resurrecci\u00f3n, \u00e9 dicir, a finais de maio. Ao principio destas festas faise unha cerimonia relixiosa na que se baixa a virxe do Cerro de los \u00c1ngeles e l\u00e9vase en forma de procesi\u00f3n, desde o Cerro de los \u00c1ngeles \u00e1 catedral de Xetafe. Durante estes d\u00edas, m\u00f3ntase un feir\u00f3n no recinto feiral, fanse numerosas actividades culturais, alg\u00fans concertos, unhas pequenas fallas, e varias touradas.\nDurante os d\u00edas de Nadal real\u00edzanse varias actividades culturais, como concertos especiais de Nadal, a montaxe dun gran bel\u00e9n murciano no patio interior do Hospitalillo de San Jos\u00e9 e a cabalgata dos Reis Magos do 5 de xaneiro. Tam\u00e9n \u00e9 tradici\u00f3n celebrar o Entroido con cabalgatas de disfraces e actos culturais. Durante a Semana Santa real\u00edzanse entre d\u00faas e catro procesi\u00f3ns relixiosas que saen de diversas igrexas e percorren as r\u00faas da cidade.\nEducaci\u00f3n.\nA oferta educativa p\u00fablica de Xetafe \u00e9 de seis colexios de educaci\u00f3n infantil (ata 5 anos), 23 colexios de ensino infantil e primaria (ata 12 anos) e trece institutos de educaci\u00f3n secundaria. As escolas privadas non son moi numerosas, destac\u00e1ndose as Escuelas P\u00edas, de educaci\u00f3n relixiosa, e Los Aristos, que ten un club deportivo e piscina cuberta. Na cidade hai tam\u00e9n varios centros de formaci\u00f3n profesional de primeiro e segundo ciclo. Para rematar, o reitorado da Universidade Carlos III ten a s\u00faa sede en Xetafe xunto a tres das s\u00faas facultades de humanidades e ciencias xur\u00eddicas. Ao p\u00e9 da universidade est\u00e1 a residencia de estudantes Fernando de los R\u00edos. A porcentaxe de persoas maiores de 16 anos con t\u00edtulo universitario \u00e9 do 14 % e a taxa de analfabetismo \u00e9 do 12%.\nGastronom\u00eda.\nA gastronom\u00eda t\u00edpica de Xetafe \u00e9 moi similar, por non dicir igual, \u00e1 de Madrid. O clima, os produtos do campo e a historia configuraron esta variada gastronom\u00eda. Os pratos m\u00e1is representativos son o cocido madrile\u00f1o, os callos \u00e1 madrile\u00f1a, o caldo de garavanzos, a tortilla de pataca, o ollomol \u00e1 madrile\u00f1a, a lombarda e as rosquillas \"tontas y listas\", entre outros. En canto aos vi\u00f1os, dest\u00e1canse os da Comunidade de Madrid, entre os cales, os m\u00e1is famosos son os de San Mart\u00edn de Valdeiglesias, Arganda del Rey e Navalcarnero. Tanto nos grandes centros comerciais como nas r\u00faas c\u00e9ntricas de Xetafe podemos atopar unha variada oferta de restaurantes. Un dos m\u00e1is luxosos e reco\u00f1ecidos \u00e9 Las Moreras, situado entre a estaci\u00f3n de tren Las Margaritas Universidad e a residencia de estudantes.\nCompras e lecer.\nXetafe \u00e9 unha cidade para as compras e o lecer; ten moitas tendas situadas no centro urbano e varios grandes centros comerciais e de lecer en zonas m\u00e1is perif\u00e9ricas. No centro de Xetafe, a zona con m\u00e1is tendas e comercios \u00e9 o eixe da r\u00faa Toledo e a R\u00faa Madrid, que atravesa o municipio de norte a sur. Gran parte deste bulevar \u00e9 peonil, o que fai m\u00e1is c\u00f3modo o ir de compras a p\u00e9. Outra zona c\u00e9ntrica moi comercial \u00e9 a avenida de Juan de la Cierva.\nConforme nos afastamos do centro, atopamos o centro comercial \"Getafe 3\", situado no barrio do Sector III, e conta cun Alcampo, varios restaurantes e un gran n\u00famero de tendas de roupa e calzado. No barrio de Xetafe Norte, est\u00e1 o \"Bulevar\", que conta cun Carrefour, varios restaurantes, sete salas de cine e tendas de roupa. O maior centro comercial e de lecer de Xetafe, \u00e9 \"Nassica\", situado na \u00c1rea Tecnol\u00f3xica do Sur, ao que se chega pola M-50, a 5\u00a0km do centro urbano. O centro ten tendas de inform\u00e1tica, de mobles, un Factory, 25 restaurantes, unha boleira, xogos recreativos, un feir\u00f3n permanente e 20 salas de cine. No barrio do El Bercial est\u00e1 o centro comercial m\u00e1is novo da cidade, que tam\u00e9n se chama El Bercial. Alberga un El Corte Ingl\u00e9s, un Hipercor e dous cafeter\u00edas-restaurante. A zona con m\u00e1is ambiente nocturno est\u00e1 no Barrio Centro, que \u00e9 onde est\u00e1n a maior\u00eda de bares de tapas e discotecas da cidade.\nMalia a proximidade a Madrid, o concello ten dous bos pi\u00f1eirais con mesas, merendeiros, grellas, campos de f\u00fatbol e parques infant\u00eds. Estas instalaci\u00f3ns est\u00e1n preparadas para pasar unha xornada en contacto coa natureza. Un deles \u00e9 o Prado Acedinos, situado ao sur do casco urbano, ao que se chega pola sa\u00edda 16 da autov\u00eda A-42. O outro \u00e9 o Cerro de los \u00c1ngeles, ao que se chega pola autov\u00eda A-4.\nDeporte.\nO deporte estrela en Xetafe, as\u00ed como no resto de Espa\u00f1a, \u00e9 o f\u00fatbol. O equipo local de f\u00fatbol \u00e9 o Getafe Club de F\u00fatbol. O 19 de xu\u00f1o do 2004 o equipo logra o ascenso \u00e1 primeira divisi\u00f3n espa\u00f1ola, feito que mobilizou \u00e1 localidade. Tam\u00e9n son populares o baloncesto, o tenis, o ciclismo e os deportes de motor, contando cunha grande afecci\u00f3n entre os seus cidad\u00e1ns. Cada mes de xu\u00f1o, nas festas locais, cel\u00e9brase o d\u00eda da bicicleta, xornada na que ducias de miles de xetafenses sacan as bicicletas \u00e1 r\u00faa para facer unha rota pola cidade sen fins competitivos. Outro evento deportivo importante \u00e9 o medio marat\u00f3n \"Villa de Getafe\", que se celebra cada xaneiro e que conta cunha grande afluencia de atletas.\nA cidade ten oito polideportivos repartidos nos distintos barrios, pero os m\u00e1is grandes e importantes son os de San Isidro e Las Margaritas. Xetafe conta, ademais, con tres piscinas municipais, que son a do Sector III, a de Xetafe Norte e a de Perales del R\u00edo. Tam\u00e9n se destaca o estadio de f\u00fatbol Coliseum Alfonso P\u00e9rez, cunha capacidade para 14.400 espectadores. Con motivo do ascenso \u00e1 primeira divisi\u00f3n do equipo local de f\u00fatbol, constru\u00eduse unha cidade deportiva situada xunto \u00e1 piscina municipal de Xetafe Norte.\nSanidade.\nXetafe ten un bo servizo sanitario, tanto p\u00fablico como privado. Na cidade hai oito centros de sa\u00fade p\u00fablicos repartidos nos barrios de Juan de la Cierva, Las Margaritas, La Alh\u00f3ndiga, Xetafe Norte, Sector III, El Bercial e Perales del R\u00edo. O Hospital Universitario de Xetafe, inaugurado a principios dos anos 1990, \u00e9 obviamente, o principal centro de sa\u00fade da poboaci\u00f3n. Este centro hospitalario, situado xunto ao barrio da La Alh\u00f3ndiga, \u00e9 famoso en toda Espa\u00f1a pola s\u00faa unidade de queimados. Xunto ao Prado Acedinos, a 5\u00a0km ao sur do centro urbano, est\u00e1 a \"Apanid\", unha residencia para persoas con s\u00edndrome de Down. Este centro \u00e9 \u00fanico en toda a zona sur da Comunidade de Madrid.\nDiocese.\nA diocese de Xetafe \u00e9 unha das m\u00e1is novas de Espa\u00f1a. Foi erixida canonicamente polo papa Xo\u00e1n Paulo II o d\u00eda 23 de xullo de 1991, o mesmo d\u00eda da creaci\u00f3n da nova diocese de Alcal\u00e1 de Henares. Ambas foron desmembradas da arquidiocese de Madrid-Alcal\u00e1, da que son dioceses sufrag\u00e1neas. A creaci\u00f3n destas d\u00faas novas dioceses debeuse ao gran crecemento demogr\u00e1fico da arquidiocese de Madrid que, a principios dos anos 1990 chegaba xa aos 5 mill\u00f3ns de habitantes, dos cales ao redor do 90% son considerados cat\u00f3licos.\nO territorio diocesano de Xetafe abarca toda a zona sur da Comunidade de Madrid, ocupando unha extensi\u00f3n de 2.295\u00a0km\u00b2, cunha poboaci\u00f3n de 1.122.601 habitantes, distribu\u00eddos en 115 parroquias. A Catedral de Xetafe \u00e9 a igrexa da Magdalena, que fose consagrada catedral o 23 de xullo de 1995. A patroa da diocese \u00e9 Nosa Se\u00f1ora dos Anxos, cuxa devoci\u00f3n est\u00e1 unida, segundo di a tradici\u00f3n, ao santuario no Cerro de los \u00c1ngeles, xunto ao cami\u00f1o que se dirixe desde Madrid ao sur da pen\u00ednsula. A diocese conta cun Seminario Diocesano, denominado \"Nosa Se\u00f1ora dos Ap\u00f3stolos\", que est\u00e1 situado no Cerro de los \u00c1ngeles, sobre a autov\u00eda do Sur, no quil\u00f3metro 13.\nO primeiro bispo de Xetafe foi monse\u00f1or Francisco-Jos\u00e9 P\u00e9rez e Fern\u00e1ndez Golf\u00edn, quen foi nomeado no seu cargo o 23 de xullo de 1991 e faleceu o 24 de febreiro de 2004. O actual bispo \u00e9 monse\u00f1or Joaqu\u00edn Mar\u00eda L\u00f3pez de And\u00fajar y C\u00e1novas del Castillo, nomeado no cargo o 29 de outubro de 2004, e como bispo auxiliar, desde o 13 de decembro de 2005, oficia monse\u00f1or Rafael Zornoza Boy.\nCidades irmandadas.\nA cidade de Xetafe participa activamente na iniciativa de irmandamento de cidades promovida, entre outras instituci\u00f3ns, pola Uni\u00f3n Europea."}
{"id": "30686", "revid": "85894", "url": "https://gl.wikipedia.org/wiki?curid=30686", "title": "Calaf", "text": "Calaf \u00e9 un municipio espa\u00f1ol da provincia de Barcelona, en Catalu\u00f1a, pertencente \u00e1 comarca de Anoia. \u00c9 as\u00ed mesmo a capital da subcomarca co\u00f1ecida como Alta Segarra ou \"Segarra calafina\" e est\u00e1 situado nos chairos de Calaf. Incl\u00fae o n\u00facleo de La Pineda.\nHistoria.\nA Batalla de Calaf foi unha das batallas da Guerra civil catal\u00e1 que tivo lugar o 28 de febreiro de 1465 entre o ex\u00e9rcito de Pedro de Portugal, que comandaban Jofre de Rocabert\u00ed i de Montcada xuntamente con Bernat Gilabert II de Cru\u00eflles contra os partidarios de Xo\u00e1n o Grande comandados polo aragon\u00e9s Fernando de Rebolledo e Joan Ramon Folc IV de Cardona, e que acabou con vitoria real.\nComunicaci\u00f3ns.\nA el ch\u00e9gase a trav\u00e9s da autov\u00eda A-2 que vai de Barcelona a Lleida, ou pola estrada C-25 de Xirona a Lleida, pola li\u00f1a ferroviaria de Renfe Operadora desde Manresa a Lleida, e pola estrada C-1412 desde Igualada a Ponts. Por aire, p\u00f3dese acceder desde o Aer\u00f3dromo de Calaf-Salavinera."}
{"id": "30688", "revid": "61897", "url": "https://gl.wikipedia.org/wiki?curid=30688", "title": "Estreito de Florida", "text": "O estreito de Florida (Estados Unidos) local\u00edzase entre o golfo de M\u00e9xico e o oc\u00e9ano Atl\u00e1ntico, e entre os Florida Keys e Cuba. O estreito leva a corrente de Florida, o principio da corrente do Golfo, \u00f3 golfo de M\u00e9xico. Os dereitos do petr\u00f3leo e do gas natural da zona foron divididos entre os Estados Unidos e Cuba por un tratado de 1977. Os estudos xeol\u00f3xicos proxectan reservas substanciais."}
{"id": "30689", "revid": "22570", "url": "https://gl.wikipedia.org/wiki?curid=30689", "title": "Paronimia", "text": "A paronimia \u00e9 unha relaci\u00f3n sem\u00e1ntica entre d\u00faas (ou m\u00e1is) palabras semellantes no son, pero que se escriben de forma diferente e te\u00f1en significados distintos."}
{"id": "30690", "revid": "6123748", "url": "https://gl.wikipedia.org/wiki?curid=30690", "title": "Vogal semiaberta", "text": "Unha vogal semiaberta \u00e9 aquela que se realiza colocando a lingua abaixada, non tanto como para a realizaci\u00f3n de [a]. As vogais semiabertas aparecen nas linguas que te\u00f1en dous graus de abrimento intermediario, como o galego ([\u025b] e [\u0254])."}
{"id": "30691", "revid": "6123749", "url": "https://gl.wikipedia.org/wiki?curid=30691", "title": "Vogal semifechada", "text": "Unha vogal semifechada \u00e9 aquela que se realiza coa lingua elevada en direcci\u00f3n ao padal sen ficar tan alta como para unha vogal fechada. O segundo grao de fechamento \u00e9 utilizado fonoloxicamente nas linguas que presentan dous graos de abrimento intermediario, como o galego (/e/ e /o/)."}
{"id": "30692", "revid": "624", "url": "https://gl.wikipedia.org/wiki?curid=30692", "title": "Confederaci\u00f3n de Delos", "text": ""}
{"id": "30693", "revid": "25871", "url": "https://gl.wikipedia.org/wiki?curid=30693", "title": "Lista de reis sumerios", "text": ""}
{"id": "30727", "revid": "89787", "url": "https://gl.wikipedia.org/wiki?curid=30727", "title": "Mui\u00f1eira", "text": "A mui\u00f1eira \u00e9 un baile e unha composici\u00f3n musical tradicional galega. O baile, que \u00e9 executado por unha ou varias parellas soltas, recibe distintas denominaci\u00f3ns ao longo da xeograf\u00eda galega. As\u00ed, chamaselle tam\u00e9n punteada na Costa da Morte: moli\u00f1eira nos Ancares e no Courel; ribeirana na comarca do Condado; e mui\u00f1eira nova cando \u00e9 necesario distinguila da m\u00e1is antiga mui\u00f1eira vella. Como x\u00e9nero musical dist\u00ednguese polo seu comp\u00e1s de 6/8, r\u00e1pido e alegre, e adoita ser interpretada con gaitas ou pandeiretas.\nOrixe.\nExisten diversas teor\u00edas, pouco fundamentadas, sobre a orixe da mui\u00f1eira. Adxudicaselle unha ra\u00edz c\u00e9ltica pola s\u00faa proximidade con certos ritmos irlandeses e escoceses e polas menci\u00f3ns nos textos cl\u00e1sicos as danzas guerreiras dos antigos galaicos. A etimolox\u00eda do seu nome, derivada da palabra mu\u00ed\u00f1o, permite especular tam\u00e9n cunha procedencia derivada do son emitido pola moenda.\nA composici\u00f3n musical m\u00e1is antiga rexistrada \u00e9 unha panxoli\u00f1a de Nadal de 1786, obra de Melchor L\u00f3pez, mestre de capela da catedral de Santiago de Compostela. Se ben, na librer\u00eda musical do rei portugu\u00e9s Xo\u00e1n IV, xa aparecen recollidas trinta e seis danzas galegas.\nSobre o baile as informaci\u00f3ns son case inexistentes, polo que para s\u00faa reproduci\u00f3n partiuse de recollas etnogr\u00e1ficas do s\u00e9culo XX. Nestes traballos de campo comprobouse a s\u00faa extensi\u00f3n por todo o pais. Nalgunhas zonas da costa da morte conservouse tam\u00e9n outro tipo de mui\u00f1eira, m\u00e1is arcaica, na que as pandeireteiras tocaban sempre co pu\u00f1o e no que as mulleres non bailaban puntos. Alg\u00fans estudosos consideran que a mui\u00f1eira \"moderna\" \u00e9 unha evoluci\u00f3n desta mui\u00f1eira vella, \u00e1 que sucede no tempo.\nBaile.\nCons\u00e9rvanse dous tipos principais de mui\u00f1eira:\nCaracter\u00edsticas.\nA mui\u00f1eira nova \u00e9 unha danza folcl\u00f3rica galega de ritmo r\u00e1pido. A s\u00faa orixe \u00e9 discutida, pero comunmente af\u00edrmase que foi nos mu\u00ed\u00f1os onde se mo\u00edan o trigo e m\u00e1is o millo onde naceu este baile; dado que as mulleres que traballaban al\u00ed ti\u00f1an que esperar alg\u00fan tempo a que o millo estivese a punto, e para pasar o tempo bailaban. Para alg\u00fans estudosos \u00e9 un baile de asimilaci\u00f3n recente, non habendo testemu\u00f1os escritos anteriores \u00f3 s\u00e9culo XIX.\nComo baile tradicional interpret\u00e1base en festas, romar\u00edas e canta xuntanza social o permit\u00eda. Se se dispu\u00f1a de gaita, prefer\u00edase esta; pero sen\u00f3n, un grupo de percusi\u00f3n m\u00e1is ou menos improvisado. A danza era colectiva, normalmente de tres a oito parellas colocadas fronte a fronte formando unha ringleira. A estrutura musical, composta de copla e volta, refl\u00edctese na danza en xeito de punto e paseo. Un home interpretaba un punto, constru\u00eddo m\u00e1is ou menos improvisadamente a base de embotados, saltos, picados e outras figuras, e o resto do grupo repite os movementos varias veces, mentres dure a parte da copla. Durante a parte de volta da melod\u00eda, o grupo realizaba paseos, en c\u00edrculo, xirando as filas sobre o seu centro, ou outras figuras coreogr\u00e1ficas sinxelas. Tanto punto como paseos exec\u00fatanse cos brazos en alto ou facendo leves debuxos que dan m\u00e1is graza \u00e1 interpretaci\u00f3n.\nNa mui\u00f1eira vella, un ou dous homes bailan con d\u00faas ou m\u00e1is mulleres. O home realiza puntos complexos, mentres que a muller ten un papel secundario, limit\u00e1ndose a seguir o home con paseos con forma de oito, e con actitude m\u00e1is recollida.\nTradicionalmente tanto a mui\u00f1eira como a xota galega son bailes de car\u00e1cter l\u00fadico e con compo\u00f1ente social, ou incluso de galanteo.\nNa actualidade o baile da mui\u00f1eira s\u00e9guese a interpretar moito, tanto de forma improvisada en ser\u00e1ns e festas, como en exhibici\u00f3ns e actuaci\u00f3ns, onde a compo\u00f1ente improvisada desaparece en favor dunha maior calidade interpretativa. Certos grupos folcl\u00f3ricos incrementan a complexidade coreogr\u00e1fica ou dos puntos, mentres que outros reflicten s\u00f3 figuras ou esquemas de car\u00e1cter puramente tradicional."}
{"id": "30747", "revid": "22570", "url": "https://gl.wikipedia.org/wiki?curid=30747", "title": "Aleister Crowley", "text": "Aleister Crowley, nado co nome de Edward Alexander Crowley en Leamington o 12 de outubro de 1875 e finado en Hastings o 1 de decembro de 1947, foi un ocultista, escritor, m\u00edstico e hedonista brit\u00e1nico. Co\u00f1ecido polos seus escritos ocultistas, especialmente \"The Book of the Law\", o texto sagrado central do Thelema.\nTraxectoria.\nFillo dun millonario cervexeiro gal\u00e9s, pronto quedou orfo e herdou unha gran fortuna. Foi criado por d\u00faas t\u00edas solteiras que pertenc\u00edan \u00f3s Irm\u00e1ns de Plymouth, unha igrexa protestante moi puritana, estudou en Cambridge, onde por primeira vez empezou a sentirse libre lonxe da s\u00faa familia: desa \u00e9poca datan os seus primeiros ensaios, novelas e poes\u00edas er\u00f3ticas. Como ocultista adoptou, a modo dun dos seus nomes m\u00e1xicos, o de Baphomet, para o que dese\u00f1ou un s\u00edmbolo, base\u00e1ndose nun dese\u00f1o orixinal tallado en pedra.\nIngresou no Templo de Isis-Urania da Orde Herm\u00e9tica da Aurora Dourada de car\u00e1cter rosacruciana: enfrontado con outros membros da orde como William Butler Yeats e S. L. McGregor Mathers, deixou a orde e creou a organizaci\u00f3n ocultista Astrum Argentum (A:.A:.), chegando tam\u00e9n a ser cabeza visible da OTO (Ordo Templi Orientis), tam\u00e9n foi membro honor\u00edfico doutras sociedades secretas e loxas mas\u00f3nicas.\nRetirouse a Escocia, preto da localidade de Foyers onde mercou unha casa a beiras do famoso Lago Ness \u00e1 que chamou Pazo de Boleskine. Al\u00ed, de acordo co antigo costume escoc\u00e9s de chamar \"Laird\" a un terratenente, f\u00edxose chamar Laird de Boleskine e Abertarff.\nCrowley chamou \"Iluminismo Cient\u00edfico\" \u00f3 seu sistema para a A:. A:. e para divulgar os ensinos do mesmo escribiu, xunto con varios colaboradores, a serie de revistas chamadas \"O Equinoccio\" (\"The Equinox\"). O lema do Iluminismo Cient\u00edfico \u00e9 \"O m\u00e9todo da Ciencia, o obxectivo da Relixi\u00f3n\", lema no que, conforme aclara o propio Aleister Crowley, \"est\u00e1 expresado todo\"."}
{"id": "30748", "revid": "25871", "url": "https://gl.wikipedia.org/wiki?curid=30748", "title": "Milo\u0161 Mlejnik", "text": "Milo\u0161 Mlejnik, nado o 4 de febreiro de 1947 en Liubliana, \u00e9 un violoncellista esloveno.\nTraxectoria.\nEstudou no Conservatorio de Liubliana con Oton Bajde e no Conservatorio de Colonia con Siegfried Palm. De 1977 a 1990 foi o violoncelista solista da Slovenska filharmonija (Filharmon\u00eda Eslovena). Mestre de violoncello da Academia de M\u00fasica de Liubliana desde 1979. \u00c9 m\u00fasico de c\u00e1mara do \"Arcadia Trio\" e \"Tartini String Quartet\"."}
{"id": "30761", "revid": "1131", "url": "https://gl.wikipedia.org/wiki?curid=30761", "title": "GFDL", "text": ""}
{"id": "30766", "revid": "56817", "url": "https://gl.wikipedia.org/wiki?curid=30766", "title": "901", "text": "Mortes.\nHistoria ano a ano"}
{"id": "30767", "revid": "34681", "url": "https://gl.wikipedia.org/wiki?curid=30767", "title": "902", "text": "Mortes.\nHistoria ano a ano"}
{"id": "30768", "revid": "56817", "url": "https://gl.wikipedia.org/wiki?curid=30768", "title": "903", "text": "Mortes.\nHistoria ano a ano"}
{"id": "30769", "revid": "1987", "url": "https://gl.wikipedia.org/wiki?curid=30769", "title": "904", "text": "Mortes.\nHistoria ano a ano"}
{"id": "30770", "revid": "34681", "url": "https://gl.wikipedia.org/wiki?curid=30770", "title": "905", "text": "Mortes.\nHistoria ano a ano"}
{"id": "30771", "revid": "34681", "url": "https://gl.wikipedia.org/wiki?curid=30771", "title": "906", "text": "Mortes.\nHistoria ano a ano"}
{"id": "30772", "revid": "56817", "url": "https://gl.wikipedia.org/wiki?curid=30772", "title": "907", "text": "Mortes.\nHistoria ano a ano"}
{"id": "30773", "revid": "34681", "url": "https://gl.wikipedia.org/wiki?curid=30773", "title": "908", "text": "Mortes.\nHistoria ano a ano"}
{"id": "30774", "revid": "56817", "url": "https://gl.wikipedia.org/wiki?curid=30774", "title": "909", "text": "Mortes.\nHistoria ano a ano"}
{"id": "30775", "revid": "98629", "url": "https://gl.wikipedia.org/wiki?curid=30775", "title": "910", "text": "V\u00e9xase tam\u00e9n.\nHistoria ano a ano"}
{"id": "30776", "revid": "98629", "url": "https://gl.wikipedia.org/wiki?curid=30776", "title": "911", "text": "Mortes.\nHistoria ano a ano"}
{"id": "30777", "revid": "56817", "url": "https://gl.wikipedia.org/wiki?curid=30777", "title": "912", "text": "Mortes.\nHistoria ano a ano"}
{"id": "30778", "revid": "59507", "url": "https://gl.wikipedia.org/wiki?curid=30778", "title": "Domus", "text": "A palabra latina \"domus\" 'casa' pode facer referencia a:"}
{"id": "30779", "revid": "56817", "url": "https://gl.wikipedia.org/wiki?curid=30779", "title": "Semitas", "text": "Os semitas forman un conxunto de numerosos pobos e culturas estendidos desde a antig\u00fcidade nun gran territorio do Pr\u00f3ximo e Medio Oriente e o norte da Pen\u00ednsula Ar\u00e1biga, que desenvolveron importantes civilizaci\u00f3ns.\nO termo semita foi utilizado por primeira vez cara a finais do s\u00e9culo XVIII, para referirse a pobos citados na Biblia descendentes de Sem, fillo primox\u00e9nito de No\u00e9. Na Biblia, no libro do X\u00e9nese at\u00f3pase a narraci\u00f3n do diluvio e nela est\u00e1 a xenealox\u00eda na t\u00e1boa dos pobos onde se fai referencia aos semitas. O termo semita, desde ent\u00f3n, fai referencia aos pobos de lingua sem\u00edtica. Os antigos pobos de fala sem\u00edtica incl\u00faen aos habitantes de Aram, Asiria, Babilonia, Cana\u00e1n (inclu\u00eddos os hebreos) e Fenicia. As poboaci\u00f3ns actuais que te\u00f1en linguas sem\u00edticas incl\u00faen aos \u00e1rabes, os xudeus, os et\u00edopes e os arameos.\nA semellanza entre os pobos semitas d\u00e9bese \u00e1 s\u00faa orixe ling\u00fc\u00edstica e cultural, xa que non se pode falar dunha raza semita. Estaban constitu\u00eddos por un conxunto heterox\u00e9neo de tipos raciais, todos eles pertencentes \u00e1 antiga familia ling\u00fc\u00edstica semita."}
{"id": "30780", "revid": "56817", "url": "https://gl.wikipedia.org/wiki?curid=30780", "title": "Karima Adebibe", "text": "Karima Adebibe, nada en Tower Hamlets (Londres) o 14 de febreiro de 1985, \u00e9 unha actriz e modelo inglesa.\nTraxectoria.\nTraballaba de axudante dunha tenda de roupa. En 2004 apareceu en \"Alien vs. Predator\", e en febreiro de 2006 foi elixida como nova cara de Lara Croft, a hero\u00edna protagonista da saga de videoxogo \"Tomb Raider\". Ocupa o s\u00e9timo posto das modelos (reais) que interpretan a Lara Croft.\nDatos.\nMide 1,73 m, ten os ollos azuis-verdosos e grises, e o pelo casta\u00f1o."}
{"id": "30781", "revid": "1131", "url": "https://gl.wikipedia.org/wiki?curid=30781", "title": "The Smiths", "text": "The Smiths foi un grupo ingl\u00e9s de rock alternativo activo entre 1982 e 1987. Foi formado en Manchester por Morrissey e Johnny Marr, gravaron co selo independente Rough Trade Records. A s\u00faa m\u00fasica foi de grande influencia na m\u00fasica indie. Moi populares no Reino Unido viviron unha revitalizaci\u00f3n no resto de Europa nos anos 90.\nEntre as s\u00faas principais obras dest\u00e1canse as canci\u00f3ns \"The Boy With The Thorn In His Side\", \"How Soon Is Now\", \"This Charming Man\", \"Ask\", \"Heaven Knows I'm Miserable Now\", \"Bigmouth Strikes Again\" e \"Panic\".\nFormaci\u00f3n principal (1982\u20131987).\nFormaci\u00f3n principal (1982\u20131987)"}
{"id": "30782", "revid": "6123750", "url": "https://gl.wikipedia.org/wiki?curid=30782", "title": "Talant Dujshebaev", "text": "Talant Dujshebaev Mukhanbetov, nado en Bixkek (Kirguizist\u00e1n) o 2 de xu\u00f1o de 1968, \u00e9 un ex xogador de balonm\u00e1n espa\u00f1ol.\nTraxectoria.\nXogou na selecci\u00f3ns da URSS, a CEI, Rusia e Espa\u00f1a, esta \u00faltima tras nacionalizarse espa\u00f1ol en 1995. Coa selecci\u00f3n espa\u00f1ola ga\u00f1ou varias medallas en campionatos internacionais, mais nunca conseguiu ga\u00f1ar un t\u00edtulo.\nFoi elixido mellor xogador do mundo nos anos 1994 e 1996, e segundo mellor xogador do s\u00e9culo en 2000, por detr\u00e1s do sueco Magnus Wislander. Anunciou a s\u00faa retirada trala disputa dos Xogos Ol\u00edmpicos de Atenas e en 2005 converteuse no adestrador do seu antigo equipo, o BM Cidade Real."}
{"id": "30783", "revid": "56817", "url": "https://gl.wikipedia.org/wiki?curid=30783", "title": "Melina Mercouri", "text": "Melina Mercouri, nada en Atenas o 18 de outubro de 1920 e finada en Nova York o 6 de marzo de 1994, foi unha actriz e activista pol\u00edtica grega.\nNaceu como Anna Amalia Mercouri, e f\u00edxose ben co\u00f1ecida \u00e1s audiencias internacionais cando participou na pel\u00edcula de 1960 \"Never on Sunday\", dirixida polo seu marido Jules Dassin. De feito, estivo facendo pel\u00edculas a partir de 1955, desde que apareceu na grega \"Stella\"."}
{"id": "30784", "revid": "98629", "url": "https://gl.wikipedia.org/wiki?curid=30784", "title": "Ursula K. Le Guin", "text": "Ursula Kroeber Le Guin, nada en Berkeley, California, o 21 de outubro de 1929 e finada o 22 de xaneiro de 2018, foi unha escritora estadounidense de ciencia ficci\u00f3n e fantas\u00eda.\nEscribiu poes\u00eda, libros infant\u00eds e ensaios, e incluso traduciu obras doutros autores dende o chin\u00e9s e o espa\u00f1ol. As\u00ed e todo, debe a s\u00faa fama \u00f3 numeroso caudal de libros e contos de ciencia ficci\u00f3n e fantas\u00eda publicados \u00f3 longo da s\u00faa carreira con varios premios Hugo e N\u00e9bula. Foi a \u00fanica muller que ata a data foi galardoada co t\u00edtulo de Gran Mestra pola Asociaci\u00f3n de escritores de ciencia ficci\u00f3n e fantas\u00eda dos Estados Unidos (SFWA). Considerabase unha feminista anarquista e tao\u00edsta.\nTraxectoria.\nNaceu en Berkeley, California o 21 de outubro de 1929. O seu pai era o eminente antrop\u00f3logo Alfred L. Kroeber e a s\u00faa nai, Theodora, escritora de literatura infantil. Dende pequena educouse nunha atmosfera de interese acad\u00e9mico polos mitos e lendas de t\u00f3dolos pobos da terra. O seu interese pola literatura \u00e9 temper\u00e1n: xa \u00e1 idade de 11 anos enviou o seu primeiro relato \u00e1 reputada revista Astounding Science Fiction e, a\u00ednda que foi rexeitado, iso non lle fixo desistir.\nFoi \u00e1 Escola Radcliffe da Universidade Harvard, onde se graduou en 1951, e logo pasou un ano na Universidade de Columbia onde fixo o seu posgraduado en linguas romances. A s\u00faa tese de mestr\u00eda relacionaba diversos aspectos da literatura romance da Idade Media e o Renacemento. Tras finalizar o seu curso de posgraduado, obtivo unha bolsa Fulbright para estudar en Francia, onde co\u00f1eceu \u00f3 que se converter\u00eda no seu marido, Charles Le Guin. Casaron en 1953.\n\u00c1 s\u00faa volta aos Estados Unidos ensinou franc\u00e9s en varias universidades antes de se dedicar por completo \u00e1 literatura. Publicou seis libros de poes\u00eda, vinte novelas e m\u00e1is dun centenar de historias, catro colecci\u00f3ns de ensaios, once libros para nenos e algunhas traduci\u00f3ns (entre as que destaca o \"Tao Te Ching\" de Lao Tse e unha selecci\u00f3n de poemas de Gabriela Mistral). Dende 1958 viviu en Portland, Oreg\u00f3n, onde deu a luz os seus tres fillos. Hoxe en d\u00eda est\u00e1 considerada como un dos mellores autores vivos do x\u00e9nero; no ano 2003 foi galardoada como \"Gran Mestra\" da SFWA (a primeira muller en obter esta distinci\u00f3n).\nObra.\nPrimeiras publicaci\u00f3ns.\nAs s\u00faas primeiras creaci\u00f3ns literarias non foron no terreo da fantas\u00eda, pero non obtivo moito interese por parte das editoriais. Ent\u00f3n volveu \u00f3 campo da fantas\u00eda en busca dun estilo e formas que lle permitisen profundar nos temas que lle interesaban sen perder a capacidade de publicar aquilo que escrib\u00eda.\nA s\u00faa primeira publicaci\u00f3n dun conto de fantas\u00eda foi na revista \"Amazing\" en 1962, pero o seu debut como novelista non chegar\u00eda ata catro anos m\u00e1is tarde, coa novela \"Rocannon's World\" (1966). A historia de Rocannon conta a viaxe dun cient\u00edfico a un mundo poboado por tres especies intelixentes diferentes nun ambiente m\u00e1is propio da fantas\u00eda que da ciencia ficci\u00f3n. En realidade, esta historia enmarc\u00e1base xa nas bases do que ser\u00eda o seu propio universo de creaci\u00f3n: o universo Hainish, no que conviven diferentes razas humanoides descendentes dunha \u00fanica civilizaci\u00f3n ancestral proveniente do planeta Hain e cuxa diversidade psicol\u00f3xica e sociol\u00f3xica permiten explorar unha gran diversidade de facetas e valores da nosa propia cultura.\nA serie, que nos traslada a 2500 anos no futuro, continuou durante o final dos anos 60 con outras novelas como \"Planet of Exile\" en 1966, \"City of Illusions\" un ano despois, e unha das s\u00faas obras mestras, \"The Left Hand of Darkness\" en 1969, novela premiada tanto cun Hugo como cun N\u00e9bula e que a catapultou \u00e1 fama.\nTerramar.\nUrsula K. Le Guin, al\u00e9n da ciencia ficci\u00f3n, tam\u00e9n cultivou con moito \u00e9xito o x\u00e9nero fant\u00e1stico e posiblemente a serie de fantas\u00eda lle outorgou tanta fama como as s\u00faas obras de ciencia ficci\u00f3n.\nA serie de Terramar, na que se narra a historia dun xove aprendiz de mago que ten que loitar contra o seu propios medos e fantasmas, foi iniciada coa novela de 1968, \"O feitizeiro de Terramar,\" e posteriormente continuada en 1971 con \"As Tumbas de Atuan\" e \"The Farthest Shore\". E moitos foron os que co\u00f1eceron a esta escritora grazas a estes tres t\u00edtulos.\nVinte anos despois, Le Guin volver\u00eda a retomar os personaxes e escenarios oce\u00e1nicos, con \"Tehanu: The Last Book of Earthsea\" (1990) e \"The Other Wind\" (2001), a\u00ednda que entre tanto seguiu escribindo alg\u00fans contos dentro deste mundo que se poden atopar en escolmas como \"The Wind's Twelve Quarters\" ou o m\u00e1is moderno \"Tales from Earthsea.\"\nAs historias de Terramar foron moi ben acollidas polo p\u00fablico, a pesar de que os premios foron escasos. Mais \u00e9 certo que \"Tehanu: The Last Book of Earthsea\" lle supuxo un N\u00e9bula (o primeiro na historia dos galard\u00f3ns outorgado a unha novela de fantas\u00eda non cient\u00edfica e o terceiro en toda a s\u00faa carreira, unha marca non igualada por ning\u00fan outro autor dende que se instaurou este galard\u00f3n en 1965).\nOutras novelas e contos.\nTras rematar a, daquela, trilox\u00eda de Terramar, Le Guin regresou \u00f3s mundos Hainish; e f\u00edxoo para volver a ga\u00f1ar de novo tanto o Hugo como o N\u00e9bula grazas a \"The Word for World Is Forest\" (1972), premio Hugo do ano 1973, e a que \u00e9 considerada a s\u00faa outra obra mestra \"Os despoxados\" (1974), obra coa que en 1975 volveu ser considerada tanto pola Sociedade mundial de ciencia ficci\u00f3n como pola SFWA como a mellor escritora de ciencia ficci\u00f3n do ano. Ese mesmo ano, apareceu unha recompilaci\u00f3n de contos: \"The Wind's Twelve Quarters\", no que se recollen algunhas historias dif\u00edciles de atopar, a pesar de ser algunha, como \u00e9 o caso de \"The Day Before the Revolution \" galardoada con varios premios (N\u00e9bula, Locus e Jupiter, no caso antes mencionado).\nLe Guin tam\u00e9n publicaba constantemente nas revistas de ciencia ficci\u00f3n da \u00e9poca. Daqueles contos sa\u00edron recompilaci\u00f3ns como \"The Compass Rose\" (1982), \"A Fisherman of the Inland Sea\" (1994) e \"Four Ways to Forgiveness\" (1995). M\u00e1is recentemente regresou a este que asemella o seu universo favorito cunha nova recompilaci\u00f3n de contos titulada \"The Birthday of the World and Other Stories\" (2002).\nNaqueles anos tam\u00e9n escribiu outras novelas de ciencia ficci\u00f3n que non ocorren no universo hainish. Tal \u00e9 o caso de \"The Lathe of Heaven\" (1971), \"The Eye of the Heron\" (1984) e \"Always Coming Home\" (1985).\nAntropolox\u00eda-ficci\u00f3n.\nGran parte da obra de ciencia ficci\u00f3n de Le Guin dist\u00ednguese polo seu interese nas Ciencias Sociais, entre elas a sociolox\u00eda e a antropolox\u00eda. As s\u00faas obras adoitan explorar aspectos infrecuentes das culturas alien\u00edxenas que presentan mensaxes e reflexi\u00f3ns sobre a nosa propia cultura. \u00c9 neste sentido que alg\u00fans cualifican a s\u00faa obra de ciencia ficci\u00f3n como ciencia ficci\u00f3n branda fronte \u00e1s correntes moito m\u00e1is materialistas e fisicistas que se adoitan cualificar como ciencia ficci\u00f3n dura.\nUn exemplo desta reflexi\u00f3n \u00e9 a exploraci\u00f3n que se fai en \"The Left Hand of Darkness\" da nosa identidade sexual e os nosos tab\u00fas, mediante a presentaci\u00f3n da raza nativa de Gueden, unha raza alien\u00edxena que alterna a s\u00faa sexualidade de forma peri\u00f3dica no que asemellar\u00eda a un estado de celo \"(kemmer)\" e a s\u00faa reacci\u00f3n ante a existencia de persoas unisexuadas como o protagonista da historia.\nA capacidade de Le Guin para crear mundos cribles poboados por personaxes fondamente humanos (con independencia de que poidan ser cualificados tecnicamente como tales) \u00e9 ben co\u00f1ecida.\nA s\u00faa serie de fantas\u00eda emprazada no imaxinario mundo de Terramar tam\u00e9n ten unha lectura social, m\u00e1is do que autores como J. R. R. Tolkien, a quen Ursula citaba entre os seus referentes.\nPor outra parte, moitos expertos adoitan inclu\u00edr na s\u00faa lista de calidades e intereses temas como o tao\u00edsmo, o anarquismo, o feminismo, a psicolox\u00eda e a sociolox\u00eda. Todas estas cuesti\u00f3ns tratounas cun estilo \u00fanico.\nContos non fant\u00e1sticos.\nCo tempo, algunhas das historias non relacionadas coa fantas\u00eda (a\u00ednda que situadas en pa\u00edses ficticios ou imaxinarios) tam\u00e9n tomaron a forma de antolox\u00edas e apareceron en publicaci\u00f3ns como os \"Imaginary Countries\" (Orsinian Tales)\", \"Malafrena\" e \"Unlocking the Air\".\nLiteratura infantil e xuvenil.\nA\u00ednda que \u00e9 moi discutible o t\u00f3pico que existe sobre a idoneidade da ciencia ficci\u00f3n para o p\u00fablico adulto, as historias de ciencia ficci\u00f3n e de fantas\u00eda de Le Guin te\u00f1en, se cabe, moito menos de literatura xuvenil que o com\u00fan da ciencia ficci\u00f3n. A literatura de ciencia ficci\u00f3n posiblemente nunca foi tan adulta e dirixida tanto \u00f3s adultos como no caso das s\u00faas obras mestras: \"A man esquerda da escuridade\" e \"Os desposu\u00eddos\". As\u00ed e todo, Ursula K. Le Guin si que escribiu libros infant\u00eds. Unha lista dos seus libros para nenos incluir\u00eda t\u00edtulos como: \"The Catwings Collection\" (que incl\u00fae Catwings, Catwings Return, Wonderful Alexander and the Catwings e Jane on her Own), ademais de t\u00edtulos como \"Fish Soup\", \"A Ride on the Rede Mare's Back\", \"A Visit from Ir. Katz\" e \"Tom Mouse\". Por outro lado, e destinado a un p\u00fablico m\u00e1is ben adolescente ou de \"mozos adultos\" tal e como o define a propia autora, achamos t\u00edtulos exquisitos como \"Very Far Away from Anywhere Else\".\nPublicaci\u00f3ns m\u00e1is recentes.\nRecentemente foi traducida a s\u00faa pen\u00faltima contribuci\u00f3n \u00e1 literatura fant\u00e1stica e de ciencia ficci\u00f3n: unha colecci\u00f3n de contos publicada no ano 2003 titulada \"Changing Planes\". As\u00ed a todo, a\u00ednda est\u00e1 por traducir unha obra de fantas\u00eda publicada no ano 2004 titulada Gifts, galardoada co premio premio PEN Center USA."}
{"id": "30785", "revid": "98629", "url": "https://gl.wikipedia.org/wiki?curid=30785", "title": "F\u00eda na Roca", "text": "F\u00eda na Roca foi un grupo musical galego que naceu en 1990, da man de Xos\u00e9 Ram\u00f3n V\u00e1zquez e Xabier Bueno, que nese ano decidiron xuntarse para crear m\u00fasica con influencias folk, rock, jazz e de novas m\u00fasicas.\nMembros.\nFormaron parte do grupo Sonia Lebedynski, Giao Rodrigues, Xos\u00e9 Ram\u00f3n V\u00e1zquez, Roberto Santamarina, Xabier Olite, Roberto Rama e Carlos Castro.\nTraxectoria.\nO seu primeiro \u00e1lbum, \"F\u00eda na roca\" (1993), foi recibido con excelentes cr\u00edticas, trat\u00e1ndose dunha certa lufada de ar fresco na m\u00fasica de ra\u00edz tradicional galega.\nEn 1997 aparece o seu segundo disco, \"Agardando que pase algo\", que marcou a exportaci\u00f3n da m\u00fasica do grupo para outras lugares e a s\u00faa aparici\u00f3n en colect\u00e1neas dedicadas \u00e1 m\u00fasica celta.\nEn 2001 sacaron \"Contravento\", que incorpora a nova cantora galega Sonia Lebedynski, s\u00e9timo compo\u00f1ente da formaci\u00f3n. Unha produci\u00f3n da televisi\u00f3n xaponesa Aichi TV empregou este disco como banda sonora da serie baseada na obra do escritor brasileiro Paulo Coelho \"O di\u00e1rio de um mago\", no que se relata unha peregrinaci\u00f3n do autor a Santiago de Compostela. Este disco foi elixido como un dos mellores discos de m\u00fasica galega do 2001 por diferentes medios de comunicaci\u00f3n . Durante a xira de presentaci\u00f3n de \"Contravento\", no ver\u00e1n de 2001, coinciden coa banda do Quebec \"La Bottine Souriante\" no Festival de Ortigueira. Con eles gravan o documental dirixido por R\u00e9nald Bellemare sobre a xira mundial que celebraba o 25 aniversario do grupo. No programa, emitido por Tele-Quebec en xaneiro do 2002, Sonia Lebedynski interpreta a d\u00fao un tema co cantante solista da Bottine, Yves Lambert.\nNo ano 2003 F\u00eda na roca cumpriu 10 anos de concertos en directo. Para celebralo a banda gravou o seu novo traballo ao vivo no Teatro Principal de Santiago de Compostela os d\u00edas 7 e 8 de decembro. No ano 2004 editouse \"Dez anos ao vivo\". Ademais, para completar a celebraci\u00f3n, volv\u00e9ronse a reeditar os tres traballos anteriores nunha nova edici\u00f3n remasterizada.\nNo 2007 editouse o seu quinto traballo discogr\u00e1fico chamado \"Vente vindo\". Este disco d\u00e1 un golpe de tim\u00f3n no rumbo da banda, que despois de tres discos de estudio e un ao vivo, fundamentalmente instrumentais, presenta por primeira vez unha maior\u00eda de pezas cantadas -todas elas en galego- e baseadas principalmente en fontes tradicionais. Coa voz de Sonia Lebedynski, F\u00eda na roca reinv\u00e9ntase sen imitar f\u00f3rmulas comerciais nin est\u00e1ndares de \u00e9xito. F\u00eda na roca comeza esta etapa con nova formaci\u00f3n. Despois de sufrir d\u00faas sentidas ausencias \u2013Xabier Bueno, fundador e puntal do proxecto F\u00eda - e Cris G\u00e1ndara, contrabaixista e m\u00fasico de reco\u00f1ecida traxectoria, o grupo ren\u00f3vase coa entrada de Xabier Olite, ex-membro da Psicof\u00f3nica de Conxo, que se ocupa dos baixos, e Roberto Rama, procedente do mundo tradicional, que se encarga de gaitas, saxos e low whistles. Xunto con Sonia Lebedynski, Xos\u00e9 Ram\u00f3n V\u00e1zquez, Carlos Castro, Giao Rodrigues e Roberto Santamarina, o novo F\u00eda fica completo, con Pablo Barreiro como t\u00e9cnico de son e respons\u00e1bel da gravaci\u00f3n.\nEn 2008, co 15\u00ba aniversario, gravouse de novo no Teatro Principal de Compostela un concerto, editado en DVD baixo o t\u00edtulo de \"Quince maios\" e que aspira a ser unha instant\u00e1nea do grupo despois de todos estes anos, un reflexo do estado actual de F\u00eda na roca. Ao mesmo tempo, contin\u00faa a proxecci\u00f3n internacional da banda con concertos en Francia, Italia e Alema\u00f1a e mesmo Suram\u00e9rica, cunha recente xira pola Arxentina e o Uruguai.\nEn 2010 anunciaron que se despedir\u00edan dos escenarios en xaneiro de 2011, dando un \u00faltimo concerto no festival Celtic Connections de Glasgow."}
{"id": "30791", "revid": "22570", "url": "https://gl.wikipedia.org/wiki?curid=30791", "title": "Desexo (filosof\u00eda)", "text": "O desexo \u00e9 unha tendencia cara a un fin considerado como fonte de satisfacci\u00f3n. \u00c1s veces tr\u00e1tase dunha tendencia consciente de si mesma acompa\u00f1ada da representaci\u00f3n do obxectivo que persegue. Outras veces \u00e9 inconsciente e reprimida. En canto elemento apetitivo, o desexo refire o afecto equivalente \u00e1 necesidade fisiol\u00f3xica ou psicol\u00f3xica que o acompa\u00f1a.\nEn xeral, o desexo \u00e9 visto como carencia de algo e, por tanto, \u00e9 caracter\u00edstico de seres imperfectos. Se non nos faltase nada seriamos deuses. Implica, en consecuencia, sufrimento debido \u00e1 falta da persoa ou obxecto de desexo pero, como contrapartida, vai acompa\u00f1ado da tendencia da vontade que nos mobiliza para tentar acadar o obxecto de desexo. O desexo sup\u00f3n a consciencia dunha falta que deixa entrever as nosas limitaci\u00f3ns e as nosas necesidades.\nOs moralistas destacan o car\u00e1cter doloroso do desexo en canto que \u00e9 ilimitado e sempre procura novos obxectos que conseguir. Nese sentido a felicidade equivaler\u00eda a ausencia total de desexos. Esta consideraci\u00f3n negativa do desexo implicar\u00eda o deber moral de reducilos na media do posible. Non obstante, desde a Antig\u00fcidade, aparece a posici\u00f3n contraria, tendente a interpretar o desexo como forza esencial da vida. A moral, desde este punto de vista, deber\u00eda reco\u00f1ecer o seu valor e non deber\u00eda tentar aplacar os desexos humanos.\nA\u00ednda que, tradicionalmente, os fil\u00f3sofos pensaron o ben como o obxecto do desexo, hoxe en d\u00eda esta visi\u00f3n do desexo \u00e9 cuestionada."}
{"id": "30792", "revid": "89787", "url": "https://gl.wikipedia.org/wiki?curid=30792", "title": "Hans Hollein", "text": "Hans Hollein, nado en Viena o 30 de marzo de 1934 e finado o 24 de abril de 2014, foi un arquitecto e dese\u00f1ador austr\u00edaco.\nTraxectoria.\nHollein foi alumno de Clemens Holzmeister na Academia de Belas Artes de Viena. M\u00e1is tarde ampliou os seus estudos no IIT de Chicago e na Universidade de California, Berkeley. Entre os anos 1963 e 1966 foi mestre nos Estados Unidos. Logo, entre 1967 e 1976, ensinou na Academia de Belas Artes de D\u00fcsseldorf. Dende 1976 foi mestre na Universidade de Artes Aplicadas de Viena, ocupando o cargo de mestre em\u00e9rito dende o ano 2002.\nO seu proxecto para o Museo Abteiberg en M\u00f6nchengladbach consagrouno coma unha das figuras da Arquitectura posmoderna. No ano 1985 recibiu o m\u00e1ximo galard\u00f3n no eido da arquitectura, o Premio Pritzker."}
{"id": "30794", "revid": "1131", "url": "https://gl.wikipedia.org/wiki?curid=30794", "title": "Palau G\u00fcell", "text": "O Palau G\u00fcell (en galego: \"Pazo G\u00fcell\") \u00e9 un pazo da cidade de Barcelona, situado no Carrer Nou (R\u00faa Nova), en pleno barrio do Raval, moi preto da co\u00f1ecida Rambla.\nSen d\u00fabida unha das mellores (e menos co\u00f1ecidas) obras de Antoni Gaud\u00ed, o Pazo G\u00fcell abarca unha ampla mostra de t\u00f3dalas caracter\u00edsticas m\u00e1is salientables da s\u00faa Arquitectura, tanto nos aspectos m\u00e1is superficiais (no bo senso do termo, referido \u00e1 calidade dos remates dos paramentos) coma nos espaciais. A tecnolox\u00eda construtiva da \u00e9poca mest\u00farase coa obra artesanal que partindo do ferro, o vidro e a cer\u00e1mica principalmente van modelando un edificio que se erixe en exemplar pola s\u00faa organizaci\u00f3n e relaci\u00f3n coa contorna.\nFoi constru\u00eddo entre os anos 1886 e 1888 para o empresario Eusebi G\u00fcell, \u00f3 cal podemos considerar coma o principal mecenas da obra gaudiniana.\nOs paramentos das fachadas, feitos con pedra do Garraf (procedente dunha das canteiras propiedade da familia G\u00fcell) est\u00e1n dese\u00f1adas dentro dunha idea compositiva orixinal dabondo (para a \u00e9poca en que se fixo) pero que non desentona en absoluto cos edificios tradicionais do barrio."}
{"id": "30796", "revid": "736", "url": "https://gl.wikipedia.org/wiki?curid=30796", "title": "Lev Davidovich Bronstein", "text": ""}
{"id": "30797", "revid": "98629", "url": "https://gl.wikipedia.org/wiki?curid=30797", "title": "Lev Trotski", "text": "Lev Trotski nado en Ianovka (Ucra\u00edna) o 7 de novembro de 1879 e finado en Coyac\u00e1n (M\u00e9xico) o 21 de agosto de 1940, foi un intelectual marxista e revolucionario bolxevique.\nO seu nome en ucra\u00edno \u00e9 \u041b\u0435\u0432 \u0414\u0430\u0432\u0438\u0434\u043e\u0432\u0438\u0447 \u0422\u0440\u043e\u0446\u044c\u043a\u0438\u0439, que pode ser transliterado como Lev David\u00f3vitch Tr\u00f3tskii. Mais o seu verdadeiro apelido de familia era Bronstein (\u0411\u0440\u043e\u043d\u0448\u0442\u0435\u0439\u043d). Polo calendario xuliano, empregado nos pa\u00edses de tradici\u00f3n ortodoxa, naceu o 26 de outubro de 1879.\nNos primeiros tempos da Uni\u00f3n Sovi\u00e9tica desempe\u00f1ou un importante papel pol\u00edtico, primeiro como \"Comisario do Pobo para os Asuntos Exteriores\", posteriormente como creador e comandante do Ex\u00e9rcito Vermello, e fundador e membro do Politbur\u00f3 do Partido Comunista da Uni\u00f3n Sovi\u00e9tica. Afastado por Stalin do control do partido, Trotski foi expulsado deste e da Uni\u00f3n Sovi\u00e9tica, refuxi\u00e1ndose en M\u00e9xico, onde vai ser asasinado por un axente catal\u00e1n \u00e1s ordes de Stalin. As s\u00faas ideas pol\u00edticas, expostas nunha obra escrita de grande extensi\u00f3n, dar\u00e1n orixe \u00f3 trotskismo, corrente a\u00ednda hoxe importante no marxismo.\nPrimeiros anos.\nTrotski naceu nunha pequena localidade do \u00f3blast de Khers\u00f3n na actual Ucra\u00edna, sendo o quinto fillo de David Bronstein e Anna Bronstein, humildes labregos de orixe xudaica, a\u00ednda que non relixiosos, que aproveitaran os esquemas de colonizaci\u00f3n tsarista na Crimea para abandonaren a \u00e1rea tradicional de residencia autorizada \u00f3s xudeus (o \"palio\") e converterse o pai nun pr\u00f3spero facendeiro. Cando Trotski ti\u00f1a 9 anos, o seu pai enviouno a Odesa para educarse. A\u00ednda que era bo estudante, xa de mozo mostraba a s\u00faa tendencia \u00e1 rebeli\u00f3n, organizando unha protesta contra unha impopular profesora en 2\u00ba curso. Con todo, non expresou un especial interese pola pol\u00edtica ou o socialismo at\u00e9 1896, cando se traslada a Nikolaiev (agora Mykolaiv) onde estudar\u00e1 matem\u00e1ticas. A s\u00faa irm\u00e1 casar\u00eda posteriormente con Lev Kamenev, un dos principais l\u00edderes bolxeviques e membro do triunvirato liderado por Stalin que afastar\u00eda \u00f3 propio Trotski do poder.\nO mozo revolucionario.\nTrotski contactou por primeira vez co marxismo en 1896, sendo a\u00ednda estudante en Nikolaiev. Participou dende novo na oposici\u00f3n clandestina \u00f3 r\u00e9xime autocr\u00e1tico dos tsares, organizando no ano 1897 a Liga Obreira do Sur de Rusia, polo que foi preso por primeira vez en 1898 e condenado a dous anos de detenci\u00f3n. Nese per\u00edodo casou coa s\u00faa primeira muller, Alexandra Sokolovskaia. En 1900 foi novamente condenado a catro anos de exilio en Siberia, onde nacer\u00e1n as s\u00faas d\u00faas primeiras fillas, Nina e Zina, a primeira delas morrer\u00eda de tuberculose no final da d\u00e9cada de 1920 e a segunda suicidar\u00edase na emigraci\u00f3n forzada por Stalin, en 1933. En 1902, asumindo o nome Trotski dun garda carcerario dos tempos de Odesa, conseguiu fuxir de Siberia rumbo a Londres, onde se aproximou \u00e1 figura que ent\u00f3n xa destacaba como l\u00edder da oposici\u00f3n socialdem\u00f3crata no exilio: Vladimir Lenin, cando este era editor do Iskra, xornal do Partido Socialdem\u00f3crata dos Traballadores de Rusia (PSDTR).\nEn 1903 participa no 2\u00ba congreso dese partido. Malia discordar da concepci\u00f3n autoritaria que ti\u00f1a Lenin do partido, a quen censuraba os m\u00e9todos ditatoriais e o xacobinismo, colaborou con el e procurou en van reconciliar a facci\u00f3n bolxevique de Lenin coa facci\u00f3n menxevique. Acabou por se ali\u00f1ar cos menxeviques, o que afectou negativamente \u00e1 s\u00faa relaci\u00f3n con Lenin durante os 14 anos seguintes, a pesar da fugacidade do ali\u00f1amento, pois en 1905 rachou cos menxeviques e tornouse un socialista independente. \u00c9 no decorrer deste primeiro exilio cando co\u00f1ece a s\u00faa segunda esposa, a revolucionaria Natalia Sedova, quen ser\u00eda a s\u00faa compa\u00f1eira constante no resto da s\u00faa vida e coa que tivo dous fillos.\nDous anos despois regresa a Rusia para participar na revoluci\u00f3n de 1905, chegando a presidente do primeiro consello revolucionario, o soviet de San Petersburgo. Fracasada a revoluci\u00f3n, a s\u00faa implicaci\u00f3n nunha folga xeral en outubro e o apoio \u00e1 rebeli\u00f3n armada que dela seguiu supuxeron a condena \u00f3 exilio perpetuo, novamente en Siberia. Mais en xaneiro de 1907 consegue novamente escapar e regresar a Londres para participar no 5\u00ba congreso do PSDTR. En outubro dese ano m\u00fadase para Viena, onde edita o xornal \"Pravda\" (A Verdade) at\u00e9 o 23 de abril de 1912. Distribu\u00eddo clandestinamente en Rusia, este xornal foi unha das publicaci\u00f3ns revolucionarias m\u00e1is populares da \u00e9poca, sendo o seu nome apropiado polos bolxeviques de Lenin, que crear\u00e1n as\u00ed o futuro \"Pravda\", xornal oficial do PCUS. Na s\u00faa \"Pravda\" vienense, Trotski defendeu a uni\u00f3n de t\u00f3dalas correntes socialdem\u00f3cratas, o que orixinou na \u00e9poca vivas pol\u00e9micas con Lenin.\nDurante as guerras balc\u00e1nicas de 1912-1913, Trotski, esgotado polas loitas partidistas da emigraci\u00f3n rusa, trasl\u00e1dase para a Serbia, Bulgaria e Roman\u00eda como correspondente do xornal liberal ucra\u00edno \"Pensamento de Kiev\". Al\u00ed denuncia atrocidades de guerra cometidas polas forzas serbias e b\u00falgaras contra as poboaci\u00f3ns turca e albanesa, e participa nas actividades pol\u00edticas da socialdemocracia romanesa. M\u00e1is tarde, en 1914, perante a ameaza de ser internado como cidad\u00e1n dun pa\u00eds inimigo durante a eclosi\u00f3n da primeira guerra mundial, Trotski m\u00fadase de Austria para Su\u00edza e posteriormente para Francia, onde editar\u00e1 a publicaci\u00f3n \"Nashe Slovo\" (A Nosa Palabra), cuxo apoio \u00e1 li\u00f1a antimilitarista adoptada por parte do movemento socialista na conferencia de Zimmervald acabar\u00e1 por indispo\u00f1elo co goberno franc\u00e9s, que, por instigaci\u00f3n do embaixador ruso en Par\u00eds, remata por deportar a Trotski en setembro de 1916 para Ir\u00fan, en Euskadi, onde \u00e9 novamente detido pola polic\u00eda e forzado a embarcar para os EUA. Estabel\u00e9cese en Nova York, onde colabora no xornal \"Novy Mir\". Al\u00ed at\u00f3pase cando, de s\u00fapeto, co derrube do tsar Nicolao II, estoura a Revoluci\u00f3n Rusa de 1917, lev\u00e1ndoo a regresar \u00f3 seu pa\u00eds en maio.\nOs d\u00edas da revoluci\u00f3n.\nNo decorrer da revoluci\u00f3n, Trotski deixa de crer na unificaci\u00f3n de t\u00f3dalas facci\u00f3ns socialdem\u00f3cratas, abandona a s\u00faa traxectoria anterior de socialista independente e x\u00fantase \u00f3 partido bolxevique de Lenin. Destacando polo seu talento como organizador e axitador, \u00e9 elixido presidente do soviet de Petrogrado, participa activamente na loita para derrubar o Goberno Provisorio de Aleksandr Kerenskii, e lidera o Comit\u00e9 Militar Revolucionario que planea e concretiza o asalto \u00f3 Palacio de Inverno, consumando a Revoluci\u00f3n de Outubro.\nDespois da conquista do poder polos bolxeviques, Trotski t\u00f3rnase \"Comisario do Pobo para os Asuntos Exteriores\", coa misi\u00f3n de negociar o armisticio militar con Alema\u00f1a e os seus aliados. A posici\u00f3n de Trotski nas negociaci\u00f3ns do armisticio foi oposta \u00e1 de Lenin \u2014que achaba que deber\u00eda ser asinado un tratado con Alema\u00f1a en calquera condici\u00f3n\u2014 mais tam\u00e9n oposta \u00e1 dos comunistas de esquerda, que propu\u00f1an a guerra revolucionaria; para el, a posici\u00f3n a tomar ser\u00eda de \"nin paz, nin guerra\"; o goberno sovi\u00e9tico deber\u00eda retirarse das conversaci\u00f3ns e esperar pola axitaci\u00f3n revolucionaria no ex\u00e9rcito alem\u00e1n. A trav\u00e9s dunha combinaci\u00f3n previa con Lenin, que aceptara probar a s\u00faa proposta (\"para estar de boas con Trotski, paga a pena at\u00e9 perder Letonia e Estonia\", dir\u00eda Lenin), Trotski acaba por retirarse das conversas o 10 de febreiro de 1918, respondendo a Alema\u00f1a cun novo ataque, que obrigou o goberno sovi\u00e9tico a asinar por fin a 3 de marzo o desvantaxoso Tratado de Brest-Litovsk, que retirou o pa\u00eds da primeira guerra mundial para responder \u00f3s desexos de paz das masas e concentrarse na consolidaci\u00f3n da Revoluci\u00f3n.\nTrotski abandona o cargo, mais no mesmo mes \u00e9 nomeado \"Comisario do Pobo para os Asuntos Militares\" (at\u00e9 1925) e, en setembro, l\u00edder do \"Comit\u00e9 Militar Revolucionario do r\u00e9xime sovi\u00e9tico\". \u00c9 neste contexto cando lidera de forma decisiva a creaci\u00f3n e organizaci\u00f3n do Ex\u00e9rcito Vermello, que acaba por vencer a longa e violenta guerra civil (1918-1920) contra o Ex\u00e9rcito Branco (contrarrevolucionarios) e os seus aliados estranxeiros, garantindo a supervivencia do r\u00e9xime sovi\u00e9tico. O seu prestixio p\u00fablico sofre, mentres, abalos importantes: cando se produce a represi\u00f3n da revolta de Kronstadt, na que tivo un papel importante, e cando prop\u00f3n abertamente o combate \u00f3 desemprego decorrente da desmobilizaci\u00f3n e a r\u00e1pida recuperaci\u00f3n econ\u00f3mica da Rusia Sovi\u00e9tica pola abolici\u00f3n da independencia, mesmo nominal, dos sindicatos e pola xeneralizaci\u00f3n do traballo coercitivo a trav\u00e9s da formaci\u00f3n de \"ex\u00e9rcitos do traballo\" que mobilizar\u00e1n forzosamente os traballadores ociosos. Sum\u00e1ndose \u00e1 desconfianza dos veteranos bolxeviques pola s\u00faa adhesi\u00f3n tard\u00eda \u00f3 Partido, estas posici\u00f3ns daranlle unha fama de bonapartista e ditador militar en potencia, o que o debilitar\u00e1 diante de Stalin; Lenin, no seu testamento pol\u00edtico, falar\u00e1 de Trotski coma \"o home m\u00e1is capaz do presente Comit\u00e9 Central\", mais deplorar\u00e1 as s\u00faas tendencias autoritarias (nas palabras de Lenin, \"a s\u00faa tendencia a abordar as cuesti\u00f3ns apenas polo lado administrativo\"), o que o mesmo Lenin xa comentara acedamente nun encontro dos seus partidarios no ano 1920: \"Trotski \u00e9 un home temperamental con experiencia militar. Apaixonouse polo aparello (burocr\u00e1tico) pero de pol\u00edtica non entende nada\".\nDerrota diante de Stalin.\nA morte de Lenin en 1924 crea un baleiro de poder que Stalin acaba por encher, aproveitando a influencia da que xa dispu\u00f1a na burocracia partidaria. Nese momento, Trotski non quixo ou non puido oporse activamente a Stalin, mant\u00e9ndose discreto no 12\u00ba Congreso do Partido en 1923 (especialmente na pol\u00e9mica cuesti\u00f3n do testamento ocultado de Lenin, que condenaba a un Stalin demasiado poderoso e apelaba directamente \u00e1 s\u00faa destituci\u00f3n) onde acaba por perder o control deste ante un triunvirato constitu\u00eddo por Stalin, Lev Kamenev e Grigori Zinoviev, que posteriormente Stalin disolver\u00eda con purgas \u00f3s seus propios camaradas, at\u00e9 concentrar todo o poder na s\u00faa persoa. Trotski e os seus apoios organ\u00edzanse na Oposici\u00f3n de Esquerda, facci\u00f3n que nos anos seguintes loita no interior do partido contra Stalin.\nHab\u00eda, por\u00e9n, unha asimetr\u00eda fundamental nesta loita entre facci\u00f3ns: a Oposici\u00f3n de Esquerda, por m\u00e1is implantada que estivese no interior da militancia com\u00fan do Partido, non ti\u00f1a poder no interior das instancias decisorias do Partido Bolxevique xa totalmente burocratizado. Trotski, pola s\u00faa entrada tard\u00eda no Partido e por non ter asumido responsabilidade nos nomeamentos burocr\u00e1ticos como Stalin, non posu\u00eda a capacidade de influenciar coas s\u00faas posici\u00f3ns polo exercicio do clientelismo. A\u00ednda m\u00e1is, dende o seu d\u00e9cimo congreso, no ano 1920, o Partido Bolxevique adoptou \u2014co apoio de Trotski\u2014 un novo rexemento administrativo que prohib\u00eda a existencia de facci\u00f3ns permanentemente organizadas no partido, o que fac\u00eda pos\u00edbel que calquera contestaci\u00f3n \u00f3s l\u00edderes do Partido puidera ser caracterizada como \"faccionaria\".\nDurante a preparaci\u00f3n polo Comintern dun levantamento revolucionario en Alema\u00f1a a finais de 1923 (con Lenin a\u00ednda vivo, pero incapacitado), Trotski solicita \u00f3 Partido permiso para atender un convite feito polo l\u00edder comunista alem\u00e1n Heinrich Brandler e dirixir o levantamento proxectado \"in situ\" como combatente revolucionario internacional (un proxecto que de certa forma anticipaba a aventura boliviana do Che Guevara). O permiso foi negado, pois Stalin tem\u00eda que Trotski caese prisioneiro ou morto, pola situaci\u00f3n embarazosa que iso provocar\u00eda \u00f3 goberno sovi\u00e9tico, e tem\u00eda m\u00e1is a\u00ednda a posibilidade de que regresase de Alema\u00f1a vitorioso, o que far\u00eda aumentar o seu poder e influencia. O levantamento alem\u00e1n, mal preparado e executado, foi un fracaso e fortaleceu a tendencia stalinista de abandonar a revoluci\u00f3n socialista internacional polo \"socialismo nun s\u00f3 pa\u00eds\".\nNo decorrer das loitas confusas que seguiron, Trotski procurou unha axuda \u2014as\u00ed como un aumento da s\u00faa influencia\u2014 na concentraci\u00f3n no traballo te\u00f3rico e intelectual. Trotski xa formulara, durante a revoluci\u00f3n de 1905, a Teor\u00eda da Revoluci\u00f3n Permanente (a proposici\u00f3n de que a revoluci\u00f3n liberal-burguesa, nas condici\u00f3ns dun pa\u00eds capitalista atrasado como Rusia non se deter\u00eda na constituci\u00f3n dunha rep\u00fablica democr\u00e1tica, sen\u00f3n que avanzar\u00eda cara a unha revoluci\u00f3n socialista, nun proceso sen soluci\u00f3n de continuidade) contraria \u00f3 entendemento evolucionista do marxismo predominante na \u00e9poca, segundo o cal a revoluci\u00f3n socialista \u00e9 un produto do esgotamento previo das posibilidades de desenvolvemento capitalista nacional. Despois da Revoluci\u00f3n de 1917, pasou a defender tam\u00e9n que a revoluci\u00f3n socialista era un proceso mundial e que a Revoluci\u00f3n Rusa necesitaba continuar a se desenvolver nunha arena mundial, no \u00e1mbito dunha perspectiva internacionalista que contrastaba claramente coa pol\u00edtica stalinista do \"socialismo nun s\u00f3 pa\u00eds\". Defendeu a r\u00e1pida industrializaci\u00f3n da econom\u00eda e o abandono da Nova Pol\u00edtica Econ\u00f3mica de Lenin, cando Stalin e o te\u00f3rico Bukharin defend\u00edan a industrializaci\u00f3n gradual e a manutenci\u00f3n daquela pol\u00edtica.\nA disidencia no interior do Partido chegou \u00e1 poboaci\u00f3n cando Trotski publica, en 1924, un prefacio \u00e1 edici\u00f3n dos seus escritos de 1917, As \"Lecci\u00f3ns de Outubro\", criticando a falta de estratexia revolucionaria de Stalin e da direcci\u00f3n do Comintern na direcci\u00f3n do levantamento alem\u00e1n de 1923, e compara as s\u00faas actitudes coa indecisi\u00f3n demostrada por Kamenev e Zinoviev nas v\u00e9speras da Revoluci\u00f3n de Outubro. Estas abertas discordancias afastan politicamente a Trotski de Stalin, culminando na s\u00faa expulsi\u00f3n do partido o 12 de novembro de 1927, e no exilio en Alma Ata (hoxe Almaty), na ent\u00f3n Rep\u00fablica Socialista Sovi\u00e9tica de Casaquist\u00e1n, o 31 de xaneiro de 1928, e finalmente a expulsi\u00f3n da Uni\u00f3n Sovi\u00e9tica no ano 1929. En xullo dese ano comeza a publicar un bolet\u00edn mensual da oposici\u00f3n, que continuar\u00e1 a ser publicado e contrabandeado para o territorio sovi\u00e9tico durante todo o seu exilio.\nIronicamente, afastado Trotski, Stalin v\u00edrase contra Bukharin e acaba por apropiarse de moita da pol\u00edtica econ\u00f3mica de Trotski, lev\u00e1ndoa \u00e1 pr\u00e1ctica e sendo criticada por t\u00f3dalas partes como esaxeradamente violenta e autoritaria. Tal \"viraxe \u00e1 esquerda\" de Stalin foi moito por privar \u00e1 Oposici\u00f3n de Esquerda de gran parte dos seus partidarios na URSS, que acabar\u00e1n por se adherir a Stalin. A inmensa maior\u00eda dos antigos trotskistas haber\u00edan de perecer nas grandes purgas dos anos 30.\nExilio e morte.\nDespois da deportaci\u00f3n, Trotski pasou por Turqu\u00eda, Francia (xullo de 1933 a xu\u00f1o de 1935) e Noruega (xu\u00f1o de 1935 a setembro de 1936), fix\u00e1ndose finalmente en M\u00e9xico, a convite do pintor Diego Rivera, vivindo temporalmente en casa deste e m\u00e1is tarde en casa da esposa de Rivera, a pintora Frida Kahlo. A partir deste momento aumenta considerabelmente a s\u00faa produci\u00f3n escrita, escribindo importantes obras como a s\u00faa autobiograf\u00eda, \"Moia zhizn\" (en galego \"A Mi\u00f1a Vida\", 1930), a \"Istoria ruscor revoliutsii (\"en galego \"Historia da Revoluci\u00f3n Rusa\") en 2 volumes publicados en 1930 e 1932: \"A Revoluci\u00f3n Permanente\" (1930) e \"A Revoluci\u00f3n Traizoada\" (1936), unha cr\u00edtica violenta \u00f3 stalinismo. Apoi\u00e1ndose sobre un panfleto de Rakovski, \"Os Perigos profesionais do poder\", Trotski consideraba n\u2019\"A Revoluci\u00f3n Traizoada\" que a Uni\u00f3n Sovi\u00e9tica se tornara nun Estado de traballadores deformado, controlado por unha burocracia antidemocr\u00e1tica (derivada da propia clase obreira) que ter\u00eda eventualmente que ser derrubada por unha segunda revoluci\u00f3n pol\u00edtica que restaurase o car\u00e1cter democr\u00e1tico da revoluci\u00f3n socialista ou, ent\u00f3n, dexenerar at\u00e9 o punto de regresar \u00f3 capitalismo. Considerando a URSS stalinista como un estado de transici\u00f3n entre o capitalismo e o socialismo, e non considerando que se tivese convertido nun capitalismo de Estado, Trotski oponse no inicio da segunda guerra mundial a aqueles seguidores que propu\u00f1an retirarlle o apoio \u00e1 URSS en caso de ataque externo, lanzando a consigna de \"defensa incondicional da Uni\u00f3n Sovi\u00e9tica\".\nO 3 de setembro de 1938, nunha reuni\u00f3n con 25 delegados de 11 pa\u00edses, Trotski e os seus seguidores fundan a IV Internacional, como alternativa \u00e1 III Internacional stalinista. Trotski entrara namentres en conflito con Diego Rivera (nunha disputa que ti\u00f1a que ver tanto coas pretensi\u00f3ns pol\u00edticas de Rivera no movemento trotskista, que Trotski desfavorec\u00eda, coma co breve romance de Trotski con Frida Kahlo) e mudarase en 1939 para unha casa propia no barrio de Coyoac\u00e1n, na Cidade de M\u00e9xico. O 24 de maio de 1940 sobrevive a un ataque na s\u00faa casa por asasinos \u00f3 mando de Stalin, o pintor mexicano stalinista David Alfaro Siqueiros e Vittorio Vidale. Non sobrevivir\u00e1, por\u00e9n, \u00f3 segundo ataque de Stalin: o 20 de agosto de 1940, o axente da polic\u00eda pol\u00edtica sovi\u00e9tica (GPU) Ram\u00f3n Mercader, nado en Barcelona, consegue entrar pacificamente na s\u00faa sala para un encontro, onde lle entrega un artigo feito por el para que lle dese a s\u00faa opini\u00f3n. Mentres Trotski, sentado no seu despacho o l\u00eda, Mercader arremete cunha piqueta un golpe fatal dende atr\u00e1s no seu cranio. \u00d3 ouvir o ru\u00eddo, os gardacostas de Trotski precip\u00edtanse para a sala e case matan a Mercader, pero Trotski detenos, exclamando: \"Non o maten! Ese home ten unha historia para contar!\". Faleceu \u00f3 d\u00eda seguinte.\nA casa de Trotski en Coyoac\u00e1n, preservada no mesmo estado en que se encontraba naquel d\u00eda, \u00e9 hoxe un museo. Nos terreos exteriores enc\u00f3ntrase o epitafio de Trotski, coa fouce e martelo tallados sobre o seu nome.\nTrotski nunca foi formalmente rehabilitado polo goberno sovi\u00e9tico, nin durante a \"desestalinizaci\u00f3n\" de Nikita Khrushchev, nin durante o Glasnost de Mikhail Gorbachev, a pesar da rehabilitaci\u00f3n, durante estes dous episodios, da maior\u00eda da vella garda bolxevique morta durante as grandes purgas de Stalin."}
{"id": "30798", "revid": "89787", "url": "https://gl.wikipedia.org/wiki?curid=30798", "title": "Morade, Santa Cristina da Ramallosa, Baiona", "text": "Morade \u00e9 un lugar da parroquia de Santa Cristina da Ramallosa, no concello de Baiona. Segundo o IGE, no ano 2013, ti\u00f1a 70 habitantes (36 homes e 34 mulleres).\nAt\u00f3pase nun lugar privilexiado, con vistas \u00f3 oc\u00e9ano Atl\u00e1ntico, na faldra do monte no que se atopan os populares petr\u00f3glifos de Ba\u00ed\u00f1a (ou de Morade)."}
{"id": "30799", "revid": "785", "url": "https://gl.wikipedia.org/wiki?curid=30799", "title": "O Outeiro, Santa Cristina da Ramallosa, Baiona", "text": "O Outeiro \u00e9 un lugar da parroquia de Santa Cristina da Ramallosa, no concello de Baiona. Segundo o IGE, no ano 2008 ti\u00f1a 226 habitantes.\nAt\u00f3pase na parte baixa da faldra do monte no que se atopan os petr\u00f3glifos de Ba\u00ed\u00f1a (ou Morade).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "30832", "revid": "25871", "url": "https://gl.wikipedia.org/wiki?curid=30832", "title": "J\u00e9r\u00f4me Napoleon Bonaparte", "text": "J\u00e9r\u00f4me Napoleon Bonaparte, nado o 7 de xullo de 1805 e finado o 17 de xu\u00f1o de 1870, \u00e9 fillo de J\u00e9r\u00f4me Bonaparte e Elizabeth Patterson, sobri\u00f1o do emperador Napole\u00f3n I.\nTraxectoria.\nNaceu en Camberwell Grove, Camberwell, Londres, Inglaterra, pero marchou a vivir \u00f3s Estados Unidos coa s\u00faa nai, xa que uni\u00f3n fora anulada por orde do emperador franc\u00e9s. Coa anulaci\u00f3n veu a rescisi\u00f3n do dereito do fillo de Patterson de levar o nome de Bonaparte, decisi\u00f3n revertida por Napole\u00f3n III. Hai unha certa especulaci\u00f3n que el foi a raz\u00f3n polo que o Congreso dos Estados Unidos en 1810 propuxo unha emenda \u00e1 constituci\u00f3n dos EEUU. para retirar a un cidad\u00e1n americano a s\u00faa cidadan\u00eda se el ou ela aceptaba un t\u00edtulo da nobreza dunha naci\u00f3n estranxeira. A emenda estivo moi preto de ser ratificada polas lexislaturas de suficientes estados para converterse en parte da constituci\u00f3n dos EEUU, falt\u00e1ndolle da aprobaci\u00f3n de soamente unha. Casou con Susan May Williams, e deles descende a li\u00f1a americana da familia Bonaparte. Tiveron dous fillos: Charles Joseph Bonaparte (fundador do FBI) e Jerome Napoleon Bonaparte II.\nGraduouse na Mount St. Mary's College en 1817. Morreu en Baltimore, Maryland e enterrouse no cemiterio de Loudon Park, Baltimore."}
{"id": "30833", "revid": "4459", "url": "https://gl.wikipedia.org/wiki?curid=30833", "title": "I\u00f3sif Stalin", "text": ""}
{"id": "30834", "revid": "1131", "url": "https://gl.wikipedia.org/wiki?curid=30834", "title": "Yad Vashem", "text": "Yad Vashem (en ) \u00e9 un museo adicado a manter viva a memoria dos seis mill\u00f3ns de xudeus mortos no Holocausto durante a Shoah perpetrada polos nazis durante a segunda guerra mundial. Tr\u00e1tase do memorial oficial israel\u00ed, e foi establecido en 1953 pola Lei do Memorial. Foi dese\u00f1ado polo arquitecto israel\u00ed Moshe Safdie, e est\u00e1 localizado en Har Hazikar\u00f3n, nunha touticeira ao oeste de Xerusal\u00e9n.\nContido.\nO memorial consiste en diversos edificios: unha c\u00e1mara da memoria, un museo hist\u00f3rico, unha galer\u00eda de arte, os arquivos, o Val das Comunidades destru\u00eddas, a sala dos nomes, o memorial dos nenos e un centro educativo. Alberga obxectos aut\u00e9nticos, testemu\u00f1as do exterminio nazi e da vida xud\u00eda antes e despois do Holocausto. \u00c9 considerado o centro de informaci\u00f3n m\u00e1is importante do mundo sobre o Holocausto, cun arquivo que conta con documentais, pel\u00edculas, m\u00e1is de 200.000 fotograf\u00edas e 62 mill\u00f3ns de documentos, libros e artigos sobre o maior xenocidio da Historia.\nReco\u00f1ecemento.\nO museo foi remodelada o 15 de marzo de 2005, coincidindo co 60 aniversario do fin da segunda guerra mundial (1939-1945), e o 12 de setembro de 2007 recibiu o premio Pr\u00edncipe de Asturias da Concordia 2007. O xurado gabou ao museo Yad Vashem de Xerusal\u00e9n polo seu incansable traballo na loita contra o odio, o racismo e a intolerancia."}
{"id": "30838", "revid": "89787", "url": "https://gl.wikipedia.org/wiki?curid=30838", "title": "Espido (grupo musical)", "text": "Espido \u00e9 un d\u00fao musical, formado por Guadi Galego e Guillerme Fern\u00e1ndez, que \u00e1 s\u00faa vez son membros de Berrog\u00fcetto.\nTraxectoria.\nEspido editaron un disco no mes de decembro de 2005 titulado homonimamente \"Espido\", onde Guadi Galego pon a voz e Guillerme Fern\u00e1ndez toca a guitarra. "}
{"id": "30839", "revid": "5863", "url": "https://gl.wikipedia.org/wiki?curid=30839", "title": "Isabel Allende", "text": "Isabel Allende Llona (), nada en Lima (Per\u00fa) o 2 de agosto de 1942, \u00e9 unha escritora chilena. Actualmente reside en Estados Unidos. Unha das escritoras m\u00e1is destacadas do mundo, con vendas por riba de 35 mill\u00f3ns de exemplares e traducida en 27 linguas. A s\u00faa obra ven marcada pola ditadura chilena, implantada co golpe militar que en 1973 derrubou o goberno do seu t\u00edo Salvador Allende.\nTraxectoria.\nNace no Per\u00fa, con todo \u00e9 cidad\u00e1 chilena desde o seu nacemento. Filla de Tom\u00e1s Allende, funcionario diplom\u00e1tico de Chile e primo irm\u00e1n de Salvador Allende, e de Francisca Llona. Os seus pais separ\u00e1ronse en 1945, retornando a s\u00faa nai a Chile con ela e os seus dous irm\u00e1ns.\nEntre 1953 e 1958, a s\u00faa familia residiu sucesivamente en Bolivia e Beirut (L\u00edbano). En Bolivia frecuentou unha escola estadounidense e en Beirut un colexio privado ingl\u00e9s. En 1958 retornou a Chile e reencontrouse con Miguel Fr\u00edas, con quen contraeu matrimonio en 1962.\nDende 1959 ata 1965 traballou na Organizaci\u00f3n das Naci\u00f3ns Unidas para a Agricultura e a Alimentaci\u00f3n (FAO) en Santiago de Chile. En 1963 naceu a s\u00faa filla Paula. Os anos seguintes pasou longas tempadas en Europa, residindo especialmente en Bruxelas e Su\u00edza. De retorno a Chile en 1966 naceu o seu fillo Nicol\u00e1s.\nA partir de 1967 tomou parte na redacci\u00f3n da revista \"Paula\", \u00f3 tempo que publicou artigos sobre diversos temas. Posteriormente realizou diversas colaboraci\u00f3ns para a revista infantil \"Mampato\" e publicou dous contos para nenos \"A avoa Panchita\" e \"Lauchas e lauchones\" e unha colecci\u00f3n de artigos titulada \"Civilice \u00e1 s\u00faa troglodita\"; ademais traballou en d\u00faas canles de televisi\u00f3n chilenas.\nEn 1973 estreou a s\u00faa obra de teatro \"O embaixador\". Ese mesmo ano, se produciu o golpe de Estado encabezado polo xeral Pinochet, no que morreu o seu t\u00edo av\u00f3. En 1975 exiliouse coa s\u00faa familia en Venezuela. Al\u00ed permaneceu 13 anos traballando no diario \"O Nacional\" de Caracas e nunha escola secundaria ata 1982, e publicou a s\u00faa primeira na novei \"A casa dos sete espellos\" (1975).\nEn 1981, tendo o seu av\u00f3 99 anos e estando o mesmo \u00e1s portas da morte, comezou a lle escribir unha carta que se converteu nun manuscrito. \"A casa dos esp\u00edritos\" (1982), a s\u00faa primeira novela e, a s\u00faa obra m\u00e1is co\u00f1ecida. Esta suscitou un grande interese e m\u00e1is tarde foi adaptada \u00f3 cine (por Bille August) e \u00f3 teatro.\nEn 1984, publicou \"De amor e de sombra\", que rapidamente se converteu noutro grande \u00e9xito e que tam\u00e9n foi levada \u00f3 cine. As viaxes constantes que emprendeu promovendo os seus libros fixeron que o seu matrimonio con Fr\u00edas chegase a termo. Divorciada do seu marido, casou con Willie Gordon o 7 de xullo de 1988 en San Francisco.\nEn 1988, concorreu a votar no plebiscito que fixo dimitir \u00f3 ditador Pinochet. En 1990, co retorno da democracia en Chile, foi distinguida co premio Gabriela Mistral polo presidente Patricio Aylwin.\nTrala morte da s\u00faa filla Paula, Allende publicou o libro de memorias \"Paula\" (1994). Este esta escrito en forma de carta dirixido \u00e1 s\u00faa filla, cando esta se achaba en coma nun hospital de Madrid. Son unha memoria dos seus anos de nenez e de exilio. Paula morreu de porfiria en 1992.\nActualmente reside en San Rafael (California). Foi distinguida na Academia de Artes e Letras dos Estados Unidos."}
{"id": "30840", "revid": "98629", "url": "https://gl.wikipedia.org/wiki?curid=30840", "title": "Paulo Coelho", "text": "Paulo Coelho de Souza, nado no R\u00edo de Xaneiro o 24 de agosto de 1947, \u00e9 un escritor e compositor brasileiro. A s\u00faa obra \"O alquimista\" \u00e9 o libro brasileiro m\u00e1is vendido no mundo en toda a historia, e \u00e9 considerado un importante fen\u00f3meno literario do s\u00e9culo XX.\nTraxectoria.\nPaulo Coelho de Souza naceu no R\u00edo de Xaneiro o 24 de agosto de 1947, fillo de Lygia Araripe con Pedro Paulo Queima Coelho de Souza. \u00c9 descendente de B\u00e1rbara de Alencar, avoa do tam\u00e9n escritor Jos\u00e9 de Alencar e unha das l\u00edderes da Revoluci\u00f3n Pernambucana. Ori\u00fando dunha familia de clase alta, Paulo Coelho ingresou aos 7 anos no tradicional Colexio Santo In\u00e1cio na s\u00faa cidade natal, ent\u00f3n capital do Brasil.\nDesde cedo, gust\u00e1balle escribir e manti\u00f1a un diario. No colexio, participaba de concursos de poes\u00eda e cursos de teatro co seu compa\u00f1eiro Paulo Cunha. No entanto, seu pai quer\u00eda que el fose enxe\u00f1eiro e s\u00faa nai desestimul\u00e1bo a seguir a carreira de escritor. As batallar cos pais eran constantes e Paulo tivo moitas crises de depresi\u00f3n e rabia na adolescencia, sendo internado tres veces nunha cl\u00ednica de repouso, onde foi tratado por psic\u00f3logos.\nNa d\u00e9cada de 1960, entra para o mundo do teatro, como director e actor, creando pezas voltas ao teatro experimental e de vangarda, mais obtendo pouca expressividade. No inicio da d\u00e9cada seguinte, en 1970, Paulo entra de cabeza no movemento hippie, ao mesmo tempo en que co\u00f1ece o mundo das drogas e do ocultismo, inclu\u00edndo o chamado Caminho da M\u00e3o Esquerda. Profesionalmente, al\u00e9n de director e actor teatral, exerce tam\u00e9n a funci\u00f3n de xornalista en publicaci\u00f3ns alternativas coas revistas \"A Pomba\" e \"2001\", cando, en 1972, co\u00f1ece a Raul Seixas, ent\u00f3n executivo da grabadora CBS. Os dous fanse socios en diversas m\u00fasicas que exercer\u00edan influencia no rock brasileiro (consta na biograf\u00eda de Paulo Coello, \"O Mago\", do escritor Fernando Morais, que Raul Seixas, para incentivar o amigo a compor, colocouno como socio na s\u00faa participaci\u00f3n na banda sonora da novela \"O Rebu\" da Rede Tupi - erroneamente confundida coa \"Rede Globo\" no libro - sen que Paulo escribise unha \u00fanica li\u00f1a). Nesa \u00e9poca, Paulo Coelho env\u00f3lvese con Marcelo Ramos Motta, co\u00f1ece a Lei de Thelema e, o d\u00eda 19 de maio de 1974, asina o xuramento do grao de Probacionista da Astrum Argentum, baixo o alcume m\u00e1xico de \"Frater Luz Eterna\". Pouco tempo despois, desconectouse da Orde. Foi o respons\u00e1bel por presentar a Lei de Thelema a Raul Seixas, que fixo xurdir, a partir dela, a Sociedade Alternativa. Compuxo tam\u00e9n para diversos int\u00e9rpretes, tales como Elis Regina, Rita Lee e outros.\nO d\u00eda 29 de marzo de 2019, Coelho publicou no The Washington Post e no seu blog persoal a narrativa de cando foi prendido pola Ditadura Militar do Brasil o d\u00eda 28 de abril de 1974 e posteriormente torturado, en resposta ao discurso de Jair Bolsonaro sobre conmemorar os 55 anos do Golpe de Estado no Brasil en 1964.\nA edici\u00f3n do seu primeiro libro foi en 1982, \"Arquivos do inferno\", que non tivo a repercusi\u00f3n desexada. Lanzou o seu segundo libro \"O Manual Pr\u00e1ctico do Vampirismo\" en 1985, que pronto mandou recoller, considerando o traballo de m\u00e1 calidade. Conforme \u00e1s s\u00faas propias palabras, confesa: \"O mito \u00e9 interesante, o libro \u00e9 p\u00e9simo\".\nCat\u00f3lico non practicante, en 1986, Paulo Coelho co\u00f1eceu a viaxe de peregrinaci\u00f3n polo Cami\u00f1o de Santiago. Percorreu case 800 quil\u00f3metros do sur da Francia at\u00e9 a cidade de Santiago de Compostela, na Galiza, experiencia de que retirou detalles para o seu libro \"O di\u00e1rio de um mago\", editado en 1987.\nO ano seguinte, 1988, publicou \"O Alquimista,\" que -a pesar da s\u00faa lenta venda inicial, o que provocou a desistencia do seu primeiro editor- se transformar\u00eda no libro brasileiro m\u00e1is vendido de todos os tempos. \"O Alquimista\" \u00e9 un dos m\u00e1is importantes fen\u00f3menos literarios do s\u00e9culo XX. Chegou ao primeiro lugar da lista dos m\u00e1is vendidos en 18 pa\u00edses e leva vendidos 83 mill\u00f3ns de exemplares. O Guinness Book of Records col\u00f3cao como o autor vivo m\u00e1is traducido da historia.\nOs anos seguintes, foron lanzados os seguintes libros: \"Brida\" (1990), \"As Valk\u00edrias\" (1992), \"Na Margem do Rio Piedra Eu Sentei e Chorei\" (1994), \"Maktub\" (1994), \"O Monte Cinco\" (1996), \"Manual do Guerreiro da Luz\" (1997), \"Veronika Decide Morrer\" (1998), \"O Dem\u00f4nio e a Srt\u00aa Prym (2000),\" \"Hist\u00f3rias para Pais, Filhos e Netos\" (2001), \"Onze Minutos\" (2003), \"O G\u00eanio e as Rosas\" (2004), \"O Zahir\" (2005), \"A Bruxa de Portobello\" (2006), \"Ser Como o Rio Que Flui\" (2006), \"O Vencedor Est\u00e1 S\u00f3\" (2008), \"O Aleph\" (2010), \"F\u00e1bulas\" (2011), \"Manuscrito Encontrado em Accra\" (2012), \"Adult\u00e9rio\" (2014).\nComo escritor, ocupa as primeiras posici\u00f3ns no r\u00e1nking dos libros m\u00e1is vendidos no mundo. Vendeu, at\u00e9 2018, m\u00e1is de 350 mill\u00f3ns de libros, en m\u00e1is de 150 pa\u00edses, tendo as s\u00faas obras traducidas a 81 idiomas e sendo o autor m\u00e1is vendido en lingua portuguesa de todos os tempos, superando mesmo a Jorge Amado, cuxas vendas suman 55 mill\u00f3ns de libros. Famosos lectores seus son Sharon Stone, Madonna, Russell Crowe, Will Smith, entre outros.\nA s\u00faa obra \"O Zahir\" foi lanzada primeiramente no Ir\u00e1n, para que, al\u00ed, puidese ser rexistrada como obra local e para que fosen procesados aqueles que fixesen copias ilegais do libro en lingua persa. Para escribir \"O Zahir\", Paulo Coehlo instalouse por unha temporada no Cazaquist\u00e3o, pa\u00eds onde a obra se desenvolve, chegando a participar dunha caza \u00e1 raposa, mais xura que non disparou ning\u00fan tiro\nOutra curiosidade de Paulo Coelho \u00e9 que as campa\u00f1as de mercadotecnia dos seus libros ao seren lanzados, necesitaban da aprobaci\u00f3n del e da s\u00faa axente, M\u00f4nica Antunes, ap\u00f3s seren traducidos ao ingl\u00e9s. Paulo Coelho escribiu os seus libros nun apartamento seu na Avenida Atl\u00e2ntica no R\u00edo de Xaneiro, e posu\u00eda tam\u00e9n unha casa de retiro en Francia, na rexi\u00f3n dos Pireneos. Paulo Coelho vive en Xenebra, na Su\u00edza, desde 2007.\nEn 2008 lanzou o libro \"O Vencedor Est\u00e1 S\u00f3,\" que fala sobre unha serie de asasinatos no Festival de Cinema de Cannes. Nese libro, Paulo fai unha forte cr\u00edtica social sobre como a elite se comporta e como somos manipulados polas s\u00faas acci\u00f3ns. Sendo ese o primeiro libro en que Paulo sae do mundo da maxia e da religiosidade e entra no mundo do suspense policial, o tema non agradou a boa parte dos fans, mais iso non fixo que o libro tampouco fose un logro.\nEn 2009 foi lanzado no Brasil o filme \"Veronika Decides cho Die\", o primeiro filme baseado nunha obra de Paulo Coelho. O filme recibiu fortes cr\u00edticas negativas, afirmando que o gui\u00f3n se distancia de m\u00e1is do libro. Vale lembrar que Paulo Coelho nada tivo que ver coa adaptaci\u00f3n do libro para filme. Existe un proxecto para transformar en filme o \"best-seller\" \"O Alquimista\".\nCoelho foi considerado, pola Revista \u00c9poca, un dos 100 brasileiros m\u00e1is influentes de 2009.\nEn agosto de 2010, lanzou o libro \"O Aleph\".\nO 25 de xu\u00f1o de 2012, lanzou o libro \"Manuscrito Encontrado en Accra\", data que coincide co 25\u00b0 aniversario da publicaci\u00f3n de seu libro \"O di\u00e1rio de um mago\".\nEn 2014, lanzou \"Adult\u00e9rio\", libro que pasa en Xenebra, cidade onde reside.\nEn 2016, lanzou a s\u00faa primeira novela hist\u00f3rica, \"A Espi\u00e3,\" baseada nos \u00faltimos d\u00edas de Margaretha Zelle, mundialmente co\u00f1ecida como Mata Hari.\nEn abril de 2018 lanzou o libro \"Hippie\", s\u00faa obra m\u00e1is autobiogr\u00e1fica, na cal nos leva a reviver o so\u00f1o transformador e pacifista da xeraci\u00f3n hippie.\nReal Academia Brasileira das Letras.\nEn 2002 foi elixido para ocupar a cadeira n\u00famero 21 da Academia Brasileira de Letras, cuxo patr\u00f3n \u00e9 Joaquim Serra, (1838-1888). Malia ser seguido por mill\u00f3ns de lectores, o autor foi rexeitado por alg\u00fans sectores da cr\u00edtica literaria, polo que o seu ingreso na Academia conv\u00e9rtese nun grande acontecemento social. O 28 de outubro cun discurso que exalta a utop\u00eda e a fe Paulo toma posesi\u00f3n do seu cargo na ABL. Entre as s\u00faas palabras, cita a frase do seua antecesor o economista Roberto Campos\u02d0 \"A violencia da frecha dignifica o albo. Moitas veces, en momentos en que me sent\u00eda xulgado con excesiva severidad pola cr\u00edtica, acord\u00e1bame desta frase. E acord\u00e1bame tam\u00e9n doutro so\u00f1o, do cal non estaba disposto a desistir: entrar, un d\u00eda, na Academia Brasileira de Letras.\nReco\u00f1ecemento internacional.\nEn setembro de 2007 a ONU nomeou o escritor Paulo Coelho o seu novo \"Mensaxeiro da Paz\", ao lado da princesa xordana, Haya, do mestre arxentino-israel\u00ed Daniel Barenboim e da violinista xaponesa Midori Goto. O anuncio foi feito durante a cerimonia de conmemoraci\u00f3n do D\u00eda Internacional da Paz na sede da ONU en Nova York presidida polo secretario-xeral da entidade, Ban Ki-moon.\n\"Acepto con gusto esta responsabilidade e comprom\u00e9tome a facer o m\u00e1ximo para mellorar o futuro desta e das pr\u00f3ximas xeraci\u00f3ns\", declarou o escritor brasileiro ao saber do seu nomeamento. Os Mensaxeiros da Paz son designados persoalmente polo secretario xeral das Naci\u00f3ns Unidas, con base no seu traballo en campos como artes pl\u00e1sticas, literatura ou deporte, e o seu compromiso de colaborar cos obxectivos da ONU.\nA obra del foi censurada na Libia en 2017 por \"incitar ao secularismo, xi\u00edsmo e perversi\u00f3n.\nEn maio de 2006 foi lanzado o \u00e1lbum \"Veronika Decides cho Die\", da banda danesa de Melodic Death/Doom Metal Saturnus, cuxo t\u00edtulo bas\u00e9ase na obra \"Veronika Decide Morrer.\"\nCr\u00edtica da s\u00faa obra.\nMesmo con tantos fans, Paulo Coelho non \u00e9 un\u00e1nime entre a cr\u00edtica. Algunhas opini\u00f3ns desaproban os seus libros e cualif\u00edcanos de \"literatura esot\u00e9rica de auto-axuda\". Tam\u00e9n \u00e9 considerado por un sector da cr\u00edtica como un autor menor, debido principalmente \u00e1 simpleza das s\u00faas construci\u00f3ns gramaticais, tomadas, na s\u00faa maior\u00eda, de textos antigos como a Biblia, As mil e unha noites, o Majabh\u00e1rata e o Ramaiana. Para alg\u00fans, \"O alquimista\" ser\u00eda unha versi\u00f3n estendida de \"Historia de dos que so\u00f1aron\", un conto de \"Jorge Lu\u00eds Borges\", quen si anota ao p\u00e9: \u00abTomado de As mil e unha noites\u00bb. O ensa\u00edsta e doutor en literatura Janilto Andrade publicou un libro titulado \"Por que n\u00e3o ler Paulo Coelho\", no que fai unha cr\u00edtica nada xenerosa do alquimista. Apunta \u00e1s contradici\u00f3ns, os personaxes mal constru\u00eddos, en definitiva, \u00e1 falta de coherencia. Clandestino Men\u00e9ndez no seu libro \"Cuadernos cr\u00edticos\" fai menci\u00f3n, falando sobre \"O alquimista\", \u00e1 falta de sentido de humor do autor e critica o feito de que Coelho estea convencido de saber verdades. As\u00ed mesmo o autor colombiano H\u00e9ctor Abad Faciolince publicou un artigo, titulado \"Por que es tan malo Paulo Coelho\" no que criticaba, principalmente, a estrutura simplista da maior parte da produci\u00f3n literaria de Coelho, compar\u00e1ndoa coas estruturas descritas no estudo sobre as formas can\u00f3nicas do conto infantil levado a cabo por Vladimir Propp.\nOutras actividades.\nA obra de Paulo Coelho transcende os l\u00edmites literarios para pasar a outros sectores culturais e sociais.\n\"O alquimista\" foi adaptado e representado nos cinco continentes en diferentes vertentes teatrais: musical, teatro-danza, teatro de marionetas, lecturas dramatizadas, \u00f3pera. Tam\u00e9n foi levado ao cine por Laurence Fishburne, quen a dirixiu, produciu e protagonizou. Nun futuro esta obra ata chegar\u00e1 aos escenarios de Broadway en forma de musical. En 1998 f\u00edxose a adaptaci\u00f3n de \"Brida\" para unha serie de televisi\u00f3n que difundiu a Rede Manchete do Brasil, con escaso \u00e9xito. En 2009 estr\u00e9ase a pel\u00edcula \"Veronika Decides to Die\", que \u00e9 a adaptaci\u00f3n cinematogr\u00e1fica de \"Ver\u00f3nika decide morrer,\" baixo a direcci\u00f3n de Emily Young e protagonizada por Sarah Michelle Gella.\nEn 2009 Coelho organizou un concurso a trav\u00e9s de Internet para que os seus lectores creasen unha pel\u00edcula sobre o seu libro \"A bruxa de Portobello\", xurdindo diso \"The Experimental Witch,\" unha obra realizada por catorce lectores de varios pa\u00edses e estreada no Festival de Cine de Roma.\nParalelamente aos libros, existe unha serie de produtos relacionados co autor e a s\u00faa obra. Entre eles axendas, calendarios, diarios, libros de cita e agasallo, libros de arte. Incluso unha trilog\u00eda de xogos electr\u00f3nicos: \u00abO peregrino\u00bb (\u00abPilgrim: Faith as a Weapon\u00bb), 1997; \u00abA lenda\u00bb (\u00abThe Legend of the Prophet and the Assassin\u00bb), 2000; e \u00abOs segredos de Alamut\u00bb (\u00abThe Secrets of Alamut\u00bb), 2001, (The Arxel Guild) dese\u00f1ados en colaboraci\u00f3n co autor.\nA constante presenza de Paulo nos medios de comunicaci\u00f3n p\u00f3dese ver tam\u00e9n en forma de artigos e columnas xornal\u00edsticas. Ao longo dos anos, o autor escribiu un gran n\u00famero de artigos e ensaios para os m\u00e1is importantes medios de comunicaci\u00f3n. En marzo de 1998, comezou unha columna semanal para o xornal brasileiro \"O Globo\". O \u00e9xito de acollida a entre os lectores foi tal que empezou a sindicar as columnas noutros medios internacionais. Diarios como \"Reforma\" de M\u00e9xico, seguen publicando estes textos tras 4 anos de colaboraci\u00f3n. As s\u00faas columnas xornal\u00edsticas public\u00e1ronse regularmente en \"Corriere della Sera\" (Italia),\u200b \"El Semanal\" (Espa\u00f1a), \"Ta Nea\" (Grecia), \"TV H\u00f6ren + Sehen\" e \"Welt am Sonntag\" (Alema\u00f1a), \"Anna\" (Estonia), \"Zwierciadlo\" (Polonia), \"El Universo\" (Ecuador), \"Revista Viva\" (Argentina), \"El Nacional\" (Venezuela), \"El Espectador\" (Colombia) e \"China Times Daily\" (Taiw\u00e1n) entre moitos outros medios.\nNa rede tam\u00e9n hai cabida para a obra do autor. Paulo compuxo unha serie de 365 ensaios breves que se publicaron en forma de mensaxes diarias nos seguintes portais de Internet: Ynet (hebreo), RCS (italiano), UOL (portugu\u00e9s) e Terra (castel\u00e1n). Paulo Coelho creou unha lista de distribuci\u00f3n, Manual On-Line, que conta con m\u00e1is de 30.000 subscritores.\nProtagonizou documentais de car\u00e1cter autobiogr\u00e1fico para Discovery Networks/Polo Imaxe (Latinoam\u00e9rica e Espa\u00f1a), ZDF (Alema\u00f1a) e Unknown Planet (Rusia). Noutros, present\u00e1rnp realizando viaxes, RT\u00c9 (Irlanda), ou peregrinaxs, NHK e Aichi (Xap\u00f3n). En 2003 participou no documental franc\u00e9s \"les cendres du Ph\u00e9nix\" (As cinzas do F\u00e9nix), unha viaxe polo L\u00edbano co relixioso Mansur Labaky. A figura de Paulo Coelho serviu noutros documentais para presentar aspectos da vida brasileira, Productions Espace Vert (Canad\u00e1 e Francia).\nEn 1996 fundou, xunto \u00e1 s\u00faa esposa, Christina Oiticica, o \u00abInstituto Paulo Coelho\u00bb que proporciona axuda e oportunidades a nenos e anci\u00e1ns brasileros. Sostense economicamente s\u00f3 cos dereitos de autor de Coelho."}
{"id": "30841", "revid": "5312", "url": "https://gl.wikipedia.org/wiki?curid=30841", "title": "Centro Democr\u00e1tico Liberal", "text": "O Centro Democr\u00e1tico Liberal (CDL) foi un partido pol\u00edtico centrista de \u00e1mbito espa\u00f1ol que se organizaba en Federaci\u00f3ns, entre elas a galega, e que se disolveu en febreiro de 2014 para integrarse en Ciudadanos-Partido de la Ciudadan\u00eda.\nHistoria.\nNo seu XI Congreso Nacional, celebrado en novembro de 2005, o Centro Democr\u00e1tico y Social, fundado por Adolfo Su\u00e1rez en 1982 trala disoluci\u00f3n da UCD, decidiu integrarse no Partido Popular. Un sector do CDS, descontento con esta decisi\u00f3n, decidiu o 14 de febreiro de 2006 constitu\u00edr un novo partido de corte centrista.\n\u00c9 un partido federalista, con militantes en toda Espa\u00f1a. O seu Presidente Fundador foi V\u00edctor Manuel Sarto Lor\u00e9n. Contaba cuns 40 militantes e 5 concelleiros trala celebraci\u00f3n do seu I Congreso Nacional, o 21 de maio de 2006. O seu primeiro reto foron as elecci\u00f3ns municipais e auton\u00f3micas de Espa\u00f1a do 2007, nas que obtivo 39 concelleiros e 5 alcaldes, sendo a terceira forza pol\u00edtica en cargos electos na circunscrici\u00f3n de Cuenca.\nEn marzo de 2007, membros adscritos \u00e1 Secretar\u00eda de Xuventude do CDL fundan a asociaci\u00f3n xuvenil \"J\u00f3venes de Centro\" e no mes de Santiago, o Partido Europeo Liberal de Espa\u00f1a int\u00e9grase nestas ringleiras e acordan fortalecer todos xuntos a CDL como o referente espa\u00f1ol dos liberais dem\u00f3cratas europeos, tramitando as\u00ed a entrada do Centro Democr\u00e1tico Liberal no ELDR.\nNo seu II Congreso Nacional, celebrado en Madrid os d\u00edas 19 e 20 de xaneiro de 2008, resultou elixido con t\u00f3dolos votos menos un, o novo l\u00edder dos liberais dem\u00f3cratas espa\u00f1ois, Manuel Alonso. O novo Presidente fora deputado centrista por Madrid na IV Lexislatura e Secretario Xeral do Comit\u00e9 Executivo Nacional do CDS presidido por Adolfo Su\u00e1rez.\nTralas elecci\u00f3ns europeas de 2009 o partido decidiu afrontar o seu III Congreso Nacional, no que sa\u00edu elixido Sean O'Curneen Ca\u00f1as como Presidente Nacional, quen fora art\u00edfice da entrada do CDL no ELDR o 16 de abril de 2009.\nGalicia, os inicios.\nO CDL de Galicia formouse con motivo das Elecci\u00f3ns municipais de 2007 por un pequeno grupo de persoas da \u00e1rea metropolitana de Vigo que decidiu presentarse o 27 de maio baixo as devanditas siglas. A persoa que aglutinou o proxecto foi Xos\u00e9 Manuel Palac\u00edn. Dous meses despois dos comicios Palac\u00edn foi nomeado Presidente Federal por unanimidade. Por\u00e9n, graves problemas persoais lev\u00e1rono \u00e1 renuncia en marzo de 2008. Dende aquela, e durante case un ano, o CDL de Galicia quedou descabezado e desf\u00edxose irremisiblemente.\nFroito do descabezamento foi o principio de colaboraci\u00f3n que o lucense Ignacio Exp\u00f3sito, exsecretario Xeral, asinou con TEGA nas Auton\u00f3micas de 2009 coa inclusi\u00f3n dun membro do CDL por lista circunscricional.\nNo entanto, o 14 de marzo de 2009, trala I Convenci\u00f3n Nacional celebrada en Madrid, Xos\u00e9 Manuel Palac\u00edn foi elixido novamente, esta vez como Portavoz para dirixir o futuro do partido Liberal Dem\u00f3crata. O Secretario Portavoz foi Javier V\u00e1zquez Refojos, estudante de Historia e Ciencias Pol\u00edticas na Universidade de Santiago de Compostela.\nO seu primeiro labor foi comezar a organizar o partido na provincia de Pontevedra, que multiplicou por cinco deseguido a s\u00faa afiliaci\u00f3n. O 9 de agosto de 2009 celebrouse a I Asemblea do CDL Pontevedra na que sa\u00edu elixido como Presidente Provincial Lu\u00eds Manuel Fraga. Na provincia da Coru\u00f1a o portavoz nomeado \u00e9 Tom\u00e1s Revuelta. As outras d\u00faas provincias quedaron vacantes ata a incorporaci\u00f3n de Pedro Santos por Ourense e Ignacio Exp\u00f3sito por Lugo a finais dese ano.\nA comezos do mes de maio de 2010 CDL Galicia integra o partido Colectivo Ciudadanos Unidos (CCU).\nI Congreso Federal, Xos\u00e9 Manuel Palac\u00edn Presidente.\nO 19 de xu\u00f1o do 2010 cel\u00e9brase en Vigo o I Congreso Federal do CDL Galicia. O \u00fanico candidato \u00e1 presidencia do partido en Galicia \u00e9 Xos\u00e9 Manuel Palac\u00edn. \u00d3 Congreso asisten varios representantes do partido a nivel nacional, o presidente env\u00eda unha mensaxe a trav\u00e9s dun v\u00eddeo. Deb\u00e1tese e apr\u00f3base o modelo de artellamento do partido en Galicia e v\u00f3tase a elecci\u00f3n do Presidente Federal no que Palac\u00edn sae elixido coa s\u00faa candidatura.\nPrimeiras \"portavoc\u00edas\" e xestoras locais de Galicia: A Guarda e Vigo.\nO 17 de outubro e coincidindo coa visita a Galicia de Gemma Sambruno, Secretaria de Relaci\u00f3ns Internacionais do CDL, o partido organizou na Guarda a Constituci\u00f3n da primeira \"Vocer\u00eda Local Oficial\" que recaeu en Xerm\u00e1n Cordero.\nO 18 de decembro constitu\u00edase a I Xestora Local Oficial de Galicia en Vigo. \u00d3 acto achegouse todo o Comit\u00e9 Executivo Nacional e foi elixida para a s\u00faa direcci\u00f3n Mar\u00eda Jos\u00e9 Garc\u00eda.\nElecci\u00f3ns municipais 2011 en Galicia.\nProvincia da Coru\u00f1a.\nNon obtivo concelleiros.\nProvincia de Lugo.\nObtivo un concelleiro no Incio (10,75% dos votos) e outro en L\u00e1ncara, Carlos Fdez D\u00edaz \"Meil\u00e1n\" (co 9,72%; superando en votos ao BNG). Presentou candidaturas en Sarria (0,97%) e en Samos (6,80% dos votos).\nProvincia de Ourense.\nNon presentou ningunha candidatura.\nProvincia de Pontevedra.\nConverteuse nun partido con forza no Val Mi\u00f1or e no Baixo Mi\u00f1o. Obtivo 2 escanos en Gondomar, Natalia Salgueiro e Ignacio Troncoso (co 9,66% dos votos), 1 concelleiro en Tomi\u00f1o, Jos\u00e9 Antonio Souto (6,19%) e outro representante en Nigr\u00e1n, Antonio Fdez Comesa\u00f1a (aqu\u00ed presentouse en coalici\u00f3n coa Uni\u00f3n Centrista de Nigr\u00e1n e obtivo o 6,04% dos apoios).\nNon obtivo representaci\u00f3n en Vigo (0,22%). O candidato foi Alberto Mart\u00ednez, o m\u00e1is novo de Espa\u00f1a (19 anos).\nMunicipais 2011 en Espa\u00f1a.\nObtivo un total de 54 concelleiros e catro alcald\u00edas. Tivo os seus principais puntos fortes na provincia de Alacant con 13 escanos, na provincia de Palencia con tres alcald\u00edas (Buenavista de Baldavia, Lagartos e Santerv\u00e1s de la Vega) e na provincia de Valladolid, coa alcald\u00eda de Bola\u00f1os del Campo. O concello de Espa\u00f1a onde m\u00e1is porcentaxe de votos obtivo foi na palentina Santerv\u00e1s de la Vega co 64,97% dos votos e cinco escanos dos sete en total que se repart\u00edan.\nNovas Xestoras e Integraci\u00f3n de Independentes de Portomar\u00edn, xu\u00f1o 2011 a finais de 2012.\n\u00d3 longo dese medio ano tralas municipais foron artell\u00e1ndose as xestoras de Tomi\u00f1o e Gondomar presididas por Jos\u00e9 Antonio Souto e Natalia Salgueiro. No Nadal de 2011 nomeouse a nova voceira por Lugo, a lancaresa M\u00f3nica S\u00e1nchez e nesas datas comezou a negociaci\u00f3n co grupo dos Independentes de Portomar\u00edn capitaneados por Roberto Rodr\u00edguez. A integraci\u00f3n f\u00edxose efectiva o d\u00eda 31 de marzo, \u00f3 igual que a constituci\u00f3n da xestora de L\u00e1ncara con Carlos Meil\u00e1n como presidente.\nAuton\u00f3micas 2012.\nPara as autonomicas galegas de outubro de 2012 o partido elixe como candidato ao propio Presidente, Jos\u00e9 Palac\u00edn. Obt\u00e9n 1554 votos, multiplicando por oito a \u00faltima referencia de sufraxios, as Europeas 2009. A ra\u00edz disto o CDL Galicia crea o Consello Municipal Liberal ao que se engaden catro concelleiros independentes e se crea o comit\u00e9 local do CDL Ourense cidade.\nMarcha de Palac\u00edn e incorporaci\u00f3n en C\u00b4s de Albert Rivera.\nCando o partido estaba na s\u00faa m\u00e1xima expansi\u00f3n en Galicia chegou o 4\u00ba Congreso Nacional celebrado en outubro de 2012 en Madrid e o cal supuxo o rexeitamento das teses federalistas da federaci\u00f3n galega.\nA mediados do ano seguinte remataba o mandato de Jos\u00e9 Palac\u00edn quen anunciou que non se \u00eda presentar no seguinte congreso galego. Sen o seu l\u00edder, o CDL de Galicia quedou desartellado e en franca descomposici\u00f3n.\nFinalmente \u00f3 ano seguinte (2014) CDL integrouse a C\u00b4s (partido de Albert Rivera), as\u00ed e todo ningu\u00e9n en Galicia subscribiu o dito pacto."}
{"id": "30847", "revid": "27155", "url": "https://gl.wikipedia.org/wiki?curid=30847", "title": "Lucanus cervus", "text": ""}
{"id": "30879", "revid": "96271", "url": "https://gl.wikipedia.org/wiki?curid=30879", "title": "Fala de Estremadura", "text": "A fala de Estremadura, tam\u00e9n co\u00f1ecida como fala de X\u00e1lima, fala dos tres lugares ou valego, galego estreme\u00f1o ou galego do Val do Ellas polos partidarios da teor\u00eda sobre a relaci\u00f3n entre a fala e a lingua galega, \u00e9 unha variedade ling\u00fc\u00edstica galego-portuguesa falada nos concellos de San Marti\u00f1o de Trebello, Valverde do Fresno e As Ellas, no Val de X\u00e1lima, no noroeste da provincia de C\u00e1ceres, en Estremadura. A\u00ednda que non se pode considerar galego en sentido estrito , a maior parte dos ling\u00fcistas galegos tr\u00e1tana como unha variedade hist\u00f3rica do galego por consideraren que ten moito m\u00e1is que ver coas falas galegas que co portugu\u00e9s est\u00e1ndar e pola s\u00faa orixe, pero non todos pensan da mesma forma, alg\u00fans pensan que \u00e9 unha lingua diferenciada do galego pero o galego \u00e9 a m\u00e1is pr\u00f3xima. O \"Ethnologue\" rec\u00f3lleo como unha lingua e d\u00e1lle o seu propio c\u00f3digo ISO 639-3, fax, non obstante a maior\u00eda dos investigadores evitaron darlle a denominaci\u00f3n de lingua.\nTradicionalmente non hai un nome propio que abranga as tres modalidades que se falan en cada un dos tres concellos do val:\nFalantes.\nNo Val hai uns 5.000 falantes destas tres falas, ademais como consecuencia da emigraci\u00f3n hai uns 3.000 nados no val que viven f\u00f3ra e que mante\u00f1en un uso familiar da fala reforzado por pasaren o per\u00edodo estival no val moitos deles.\nA fala \u00e9 a lingua habitual da poboaci\u00f3n, coa excepci\u00f3n dos funcionarios, Garda Civil e outra xente nada f\u00f3ra do Val. Non hai perda ling\u00fc\u00edstica entre as xeraci\u00f3ns m\u00e1is novas, a\u00ednda que Valverde am\u00f3sase como o concello m\u00e1is castelanizado. A partir de 1960 o n\u00famero de castelanismos da lingua falada aumentou progresivamente debido \u00e1 escola, ao servizo militar e aos medios de comunicaci\u00f3n.\nEstudos e filiaci\u00f3n.\nAs primeiras referencias filol\u00f3xicas co\u00f1ecidas sobre a fala realiz\u00e1ronas Fritz Kr\u00fcger (1925) e Otto Fink (1929) ao estudar o castel\u00e1n dialectal da zona, Jos\u00e9 Leite de Vasconcelos fixo unha investigaci\u00f3n m\u00e1is polo mi\u00fado (1929 e 1933), a\u00ednda mostrando fen\u00f3menos que nunca se volveron a rexistrar nos sucesivos estudos e que o achegaban ao portugu\u00e9s, e a opini\u00f3n era un\u00e1nime en canto referirse a el como un portugu\u00e9s dialectal. O primeiro investigador en referirse a esta fala como de orixe galega, compar\u00e1ndoa cos foros de Castelo-Rodrigo (1209) e relacion\u00e1ndoo coa posible chegada de poboadores galegos \u00e1 zona nos s\u00e9culos s\u00e9culo XII e XIII foi Lindley Cintra en 1959: \"O falar fundamentalmente galego, mas com leonesismos, de Castelo Rodrigo e Riba-Coa no s\u00e9c. XIII, o falar tamb\u00e9m essencialmente galego da regi\u00e3o de Xalma, outra coisa n\u00e3o s\u00e3o, segundo creio, do que falares destes n\u00facleos de repovoadores galegos t\u00e3o frequentemente recordados pela topon\u00edmia\". Clarinda de Azevedo tam\u00e9n se refire a esta repoboaci\u00f3n pero desbota a galeguidade da fala afirmando a s\u00faa pertenza a un galego-portugu\u00e9s arcaico e polo tanto m\u00e1is pr\u00f3ximo ao galego actual c\u00f3 portugu\u00e9s. Jos\u00e9 Luis Mart\u00edn Galindo cre que as falas son anteriores a unha posible repoboaci\u00f3n galega, pero esta tese non conta con outros partidarios.\nXos\u00e9-Henrique Costas Gonz\u00e1lez, nos seus estudos, afirma a galeguidade destas falas. Estabelece a s\u00faa orixe na repoboaci\u00f3n por galegas e galegos nos s\u00e9culos XII e XIII e a interferencia de leonesismos como consecuencia dun longo contacto co leon\u00e9s. Do mesmo xeito, a existencia de palabras galegas na Serra de Gata e no suroeste de Salamanca poder\u00eda indicar que a extensi\u00f3n da fala na Idade Media fora maior. Fr\u00edas Conde tam\u00e9n se mostra partidario da galeguidade destas falas. Jos\u00e9 Enrique Gargallo Gil fala dun galego-portugu\u00e9s fronteirizo e arcaizante, e admite unha maior vinculaci\u00f3n co galego que co portugu\u00e9s. Juan Manuel Carrasco Gonz\u00e1lez clasifica a fala como a terceira variedade do galego-portugu\u00e9s.\nNo ano 1999 celebrouse un Congreso sobre a Fala coa intervenci\u00f3n dos principais investigadores sobre a fala.\nCo\u00f1ecemento da fala en Galicia.\nA fala comezou a se co\u00f1ecer en Galicia en 1991 cando Ant\u00f3n Reixa entrevista en \"Sitio Distinto\", un programa da Televisi\u00f3n de Galicia, a Tom\u00e1s Fern\u00e1ndez V\u00e1zquez, un camioneiro de Valverde que fala na s\u00faa modalidade, o que esperta o interese do fil\u00f3logo galego Francisco Fern\u00e1ndez Rei, quen llo comenta a Xos\u00e9 Henrique Costas Gonz\u00e1lez e este vai \u00f3 val para facer unha primeira enquisa ling\u00fc\u00edstica. En abril de 1992 Costas fala na Radio Galega sobre a situaci\u00f3n da fala e en maio, na presentaci\u00f3n dos Premios da Cr\u00edtica de Galicia, Costas ref\u00edrese \u00e1 existencia da fala, o que ten como consecuencia que xornais como \"El Correo Gallego\", \"Diario 16 de Galicia\" ou \"A Nosa Terra\" recollan esa existencia sen moitas m\u00e1is explicaci\u00f3ns. En setembro de 1992, Costas publica o primeiro artigo sobre a fala en Galicia e en galego na revista \"A Trabe de Ouro\" e organiza unha excursi\u00f3n de estudantes da Universidade de Vigo, que fundan a Asociaci\u00f3n Cultural Al\u00e9n do Val, para realizar un traballo de campo ling\u00fc\u00edstico que en xaneiro de 1993 obt\u00e9n un premio nun certame de investigadores novos. Os cartos dese premio posibilitan a realizaci\u00f3n de d\u00faas viaxes m\u00e1is para un traballo de campo m\u00e1is detallado (outubro de 1993 e xaneiro de 1994) e publican o \"Primeiro Calendario do galego do Val das Ellas\".\nO 13 de marzo de 1994, o programa \"Informes TVG\" dedica unha ampla reportaxe \u00e1 fala, facendo posible o seu co\u00f1ecemento f\u00f3ra dos ambientes culturais.\nLiteratura.\nO primeiro escrito co\u00f1ecido na fala \u00e9 un conto en ma\u00f1ego, \"Cuadro de Costumbres\" publicado por Jos\u00e9 L\u00f3pez Vidal na \"Revista de Extremadura\" no ano 1910. Isabel L\u00f3pez Lajas escribiu sainetes en valvedeiro nos anos 30 e 50, reco\u00f1ec\u00eda a s\u00faa fala como galega (\"como temus esta fala galega\").\nDomingo Frades, ma\u00f1ego e membro da Real Academia Galega e autor de \"Versos de un ver\u00e1n\" (1977), \"As Ellas y o sei castelu\" (1980), \"Algu sobre a nossa fala 1 e 2\" (1975) \"Vamus a falal\" (1994).\nSeverino L\u00f3pez das Ellas publicou o primeiro libro en lagarteiro en 1994: \"Top\u00f3nimus d'As Ellas y rimas en Lagarteiru\".\nAmbrosio L\u00f3pez (irm\u00e1n de Severino) das Ellas escribiu poes\u00eda in\u00e9dita, inclu\u00edndo o himno oficial das Ellas.\nOutros autores son Antonio Corredera de Valverde, Fernando L\u00f3pez Noche das Ellas, Juan Carlos M\u00e1rquez Dur\u00e1n das Ellas, David Carrasco, valverdeiro, que escribiu un diario in\u00e9dito.\nUsos sociais.\nOs letreiros das r\u00faas est\u00e1n en lagarteiro nas Ellas e en castel\u00e1n e ma\u00f1ego en San Mart\u00edn. Existiu unha emisora de radio, Radio Valverde, que emit\u00eda media hora en valverdeiro e a revista \"A Nosa Fala\" (que foi o voceiro de Fala i Cultura). O trimestral \"Anduri\u00f1a\", en lagarteiro, ed\u00edtano Fala i Cultura e Amigus d'As Ellas i du sei castelu.\nA Asociaci\u00f3n Fala i Cultura do Val do R\u00edu Ellas constitu\u00eduse o 3 de agosto de 1991, nos seus estatutos fundacionais figura a catalogaci\u00f3n da s\u00faa lingua como galego de Estremadura. Celebra todos os anos o D\u00eda da Fala.\nTam\u00e9n ese 3 de agosto os alcaldes dos tres concellos subscribiron un documento co\u00f1ecido como o Manifesto dos alcaldes no que se demandaba \u00e1s autoridades provinciais e auton\u00f3micas a adopci\u00f3ns de medidas para a conservaci\u00f3n da fala.\n\u00c9 habitual que os carteis e programas das festas estean na fala, as\u00ed como representaci\u00f3ns de teatro infantil e existen cursos para funcionarios locais da variedade de cada concello.\nFiliaci\u00f3n.\nDeb\u00e1tese entre os ling\u00fcistas se \u00e9 a terceira p\u00f3la do galego-portugu\u00e9s ou unha variedade derivada do galego antigo (como o portugu\u00e9s). Existen outras posturas minoritarias, ben como fala aut\u00f3ctona ben como variedade do leon\u00e9s meridional."}
{"id": "30883", "revid": "736", "url": "https://gl.wikipedia.org/wiki?curid=30883", "title": "Trotski", "text": ""}
{"id": "30886", "revid": "111586", "url": "https://gl.wikipedia.org/wiki?curid=30886", "title": "Sebastianismo", "text": "O Sebastianismo foi un movemento m\u00edstico-secular que ocorreu en Portugal na segunda metade do s\u00e9culo XVI como consecuencia da morte do rei Sebasti\u00e1n na batalla de Alc\u00e1cer-Quibir, en 1578. Por falta de herdeiros, o trono portugu\u00e9s terminou nas mans do rei Filipe II da rama espa\u00f1ola da casa de Habsburgo. Basicamente, o Sebastianismo \u00e9 un mesianismo adaptado \u00e1s condici\u00f3ns lusas e despois nordestinas. Traduce unha desconformidade coa situaci\u00f3n pol\u00edtica vixente e unha expectativa de salvaci\u00f3n a\u00ednda que milagrosa, a trav\u00e9s da resurrecci\u00f3n dun morto ilustre.\nA pesar do corpo do rei ter sido trasladado ao Mosteiro dos Xer\u00f3nimos, o pobo nunca aceptou o feito, divulgando a lenda de que o rei se encontraba a\u00ednda vivo, apenas esperando o momento certo para volver ao trono e afastar o dominio estranxeiro.\nO seu divulgador m\u00e1is popular foi o poeta Bandarra, que produciu incans\u00e1beis versos clamando polo retorno do \"Desejado\" (como era chamado D. Sebasti\u00e1n). Explorando a credulidade popular, varios oportunistas se presentaban como o rei oculto na tentativa de obter beneficios persoais. O maior intelectual a adherir ao movemento foi o Padre Vieira.\nFinalmente en 1640, polo golpe restauracionista liderado polos Braganzas, no Porto, Portugal volveu ser independente e o movemento comezou a arrefecer no interior do nordeste, tam\u00e9n foi motivo da crenza na chegada dun \"rei bon\".\nO poeta portugu\u00e9s Fernando Pessoa, no seu libro \"Mensagem\", admite unha postura sebastianista, en busca dun patriotismo perdido. O libro foi composto con moito do pasado heroico de Portugal.\nSebastianismo no Brasil.\nO sebastianismo tam\u00e9n influenciou certos movementos brasileiros, principalmente no inicio do s\u00e9culo XX.\nPor exemplo, Ant\u00f4nio Conselheiro empregouno nos seus discursos \u00e1 poboaci\u00f3n de Canudos. Segundo el, Sebasti\u00e1n ir\u00eda retornar dos mortos para restaurar a monarqu\u00eda no Brasil, atraendo as\u00ed a ira do recentemente inaugurado goberno republicano do Brasil. \u00c9 pos\u00edbel que ese uso do sebastianismo te\u00f1a sido respons\u00e1bel dunha resposta mais en\u00e9rxica do goberno na guerra contra Canudos."}
{"id": "30887", "revid": "6750", "url": "https://gl.wikipedia.org/wiki?curid=30887", "title": "Boxmeer", "text": "Boxmeer \u00e9 un municipio neerland\u00e9s situado na provincia de Brabante do Norte. Ten 115\u00a0km\u00b2 e 28.583 habitantes (2008).\nLugares.\nOutros lugares son:"}
{"id": "30889", "revid": "8758", "url": "https://gl.wikipedia.org/wiki?curid=30889", "title": "Yamaha SRX 400", "text": "Yamaha SRX 400 / 600 \u00e9 unha motocicleta xaponesa, que empezou a s\u00faa produci\u00f3n no ano 1982. Existen d\u00faas variaci\u00f3ns, as m\u00e1is antigas (antes de 1989) pos\u00faen dous amortecedores aos lados da roda traseira, mentres que as m\u00e1is novas (ano 1989 en diante) pos\u00faen un amortecedor \"monoshock\", que non \u00e9 m\u00e1is que un amortedor baixo o asento do piloto.\nAdemais, produciuse en tres cilindradas distintas, 250, 400 e 600 cent\u00edmetros c\u00fabicos denominandose \u00e1s de 400 cent\u00edmetros c\u00fabicos como Yamaha SRX 4 e \u00e1s de 600 cent\u00edmetros c\u00fabicos Yamaha SRX 6."}
{"id": "30890", "revid": "56817", "url": "https://gl.wikipedia.org/wiki?curid=30890", "title": "Air Comores International", "text": "Air Comores International \u00e9 unha aeroli\u00f1a con base en Moroni, Comores que comezou a operar en novembro de 2004. Opera servizos internacionais entre Francia e o Oriente Medio e servizos rexionais entre o leste e o sur de \u00c1frica co Oc\u00e9ano \u00cdndico.\nFrota.\nEn setembro de 2006 a frota de Air Comores International estaba formada por un Boeing 767-300ER e un Boeing 737-400."}
{"id": "30891", "revid": "98629", "url": "https://gl.wikipedia.org/wiki?curid=30891", "title": "O Virxiniano", "text": "O Virxiniano (en ) \u00e9 unha serie de televisi\u00f3n emitida pola Televisi\u00f3n de Galicia. Producida pola NBC, estreouse orixinalmente no ano 1962, durou en antena ata setembro de 1970. Inspirada no medio rural americano, relata o d\u00eda a d\u00eda dun vaqueiro sen nome alcu\u00f1ado \"O Virxiniano\".\nHistoria.\nO Virxiniano foi a primeira serie de televisi\u00f3n cunha duraci\u00f3n de noventa minutos, mentres as demais series, como Bonanza, duraban setenta e cinco. Logo dun episodio piloto de hora e media no 1958 e co mesmo actor principal, James Drury, a cadea de televisi\u00f3n non lle gustou o formato e decidiu non arriscar no proxecto. As\u00ed e todo, a nova ondada de series de televisi\u00f3n baseadas no oeste americano animaron a NBC a investir nela, a\u00ednda que con cambios. Pese a ser o 'remake' da novela hom\u00f3nima de Owen Wister, a personaxe do vaqueiro de Virxinia sufriu variaci\u00f3ns do texto orixinal e das pel\u00edculas predecesoras para adaptala \u00f3 formato televisivo e \u00f3s gustos da audiencia. Mentres que na novela o argumento principal versaba sobre o amor entre unha profesora e o vaqueiro, na serie omitiuse para tratar temas coti\u00e1ns e os valores tipicamente americanos coma a xustiza, os prexu\u00edzos e as relaci\u00f3ns entre os habitantes de Medicine Bow.\nA serie converteuse nun grande \u00e9xito para a cadea e durou en antena oito anos entre cambios de personaxes, mais James Drury e Doug McClure, o seu amigo Trampas, permaneceron ata o final da serie.\nSinopse.\nA serie arranca no ano 1980 nunha pequena vila de Wyoming chamada Medicine Bow onde chega un misterioso vaqueiro \u00f3 que chaman 'O Virxiniano' e \u00e9 contratado polo xu\u00edz local, Henry Garth (interpretado por Lee J. Cobb) como capataz do seu rancho de Shiloh. Al\u00ed co\u00f1ecer\u00e1 a filla adoptiva do xu\u00edz, Betsy Garth, e unha periodista do diario local chamada Molly Wood. Na novela orixinal, Molly Wood era a profesora coa que casar\u00eda pero este dato foi modificado polos guionistas. Afast\u00e1ndose do estilo das demais produci\u00f3ns sobre o oeste, cada episodio trataba un tema diferente profundizando na personalidade das personaxes fuxindo dos t\u00f3picos do x\u00e9nero.\nT\u00f3dolos cap\u00edtulos segu\u00edan a li\u00f1a de introduci\u00f3n, n\u00f3 e desenlace, cunha ensinanza sobre a xustiza ou as relaci\u00f3ns humanas. \u00d3 final da serie os produtores cambiaron o nome da serie, 'O Virxiniano', polo de 'Os homes de Shiloh'.\nElenco.\n\u00c1 parte de James Drury e Doug McClure, t\u00f3dalas personaxes de Medicine Bow foron interpretadas por diferentes actores.\nAlg\u00fans dos actores de renome que fixeron aparici\u00f3ns especiais ou cameos foron: Charles Bronson, Bette Davis, Lee Marvin, Brandon De Wilde e George C. Scott. A outros coma Robert Redford e Leonard Nimoy serviulles de trampol\u00edn \u00f3 \u00e9xito."}
{"id": "30893", "revid": "88215", "url": "https://gl.wikipedia.org/wiki?curid=30893", "title": "Luar (programa)", "text": "Luar \u00e9 un programa da Televisi\u00f3n de Galicia. Tr\u00e1tase dun dos grandes \u00e9xitos da TVG, sendo l\u00edder de audiencia na s\u00faa franxa horaria e cunha especial relevancia na audiencia entre os galegos emigrados a trav\u00e9s de Galicia TV. Mantense no aire desde o 30 de setembro de 1992, presentado dende os seus inicios por Xos\u00e9 Ram\u00f3n Gayoso.\nTraxectoria.\nDirixido por Teo Manuel Abad e Xos\u00e9 Ram\u00f3n Gayoso, realizado por Teo Manuel Abad e presentado tam\u00e9n por Xos\u00e9 Ram\u00f3n Gayoso. Em\u00edtese en directo desde o Plat\u00f3 1000 en Montouto, Teo, os venres \u00e1 noite. \u00c9 un programa eminentemente musical que lle d\u00e1 un amplo espazo \u00e1 m\u00fasica galega sobre todo \u00e1 tradicional, a\u00ednda que no programa hai espazo para o humor e os concursos. O programa rep\u00edtese os domingos \u00e1s 16:15.\nMoitas figuras do audiovisual e da m\u00fasica galega fixeron as s\u00faas primeiras aparici\u00f3ns nel ou ben fix\u00e9ronse co\u00f1ecidos en toda Galicia como Lu\u00eds Tosar, Mercedes Pe\u00f3n, Paula V\u00e1zquez ou Os Tonechos, pero en total pasaron polo programa m\u00e1is de 5.000 artistas.\nMiss Vaca.\nO programa Luar celebra cada ano o concurso Miss Vaca onde 4 vacas compiten representando a cada unha das provincias galegas. Durante a emisi\u00f3n do programa o p\u00fablico pode votar pola s\u00faa vaca favorita por v\u00eda telef\u00f3nica ou a trav\u00e9s das redes sociais. \nParticipantes.\nEsta \u00e9 unha lista (incompleta) dos participantes m\u00e1is destacados no programa:\nAudiencia.\nTempada tras tempada sit\u00faase entre os cinco primeiros na clasificaci\u00f3n dos programas galegos m\u00e1is vistos. Luar foi o quinto programa m\u00e1is visto da TVG na tempada 2006-07, con 181.000 espectadores de media e o segundo en cota de pantalla cunha porcentaxe do 22,71%. Na tempada 2007-08 sufriu un pouco o desgaste e a fragmentaci\u00f3n da audiencia ao facer unha media de 175.000 espectadores cun 20,54% de audiencia. En 2022 segu\u00eda liderando a audiencia con fen\u00f3menos como as Tanxugueiras."}
{"id": "30894", "revid": "1888", "url": "https://gl.wikipedia.org/wiki?curid=30894", "title": "Bel\u00e9n Constenla", "text": "Bel\u00e9n Mart\u00ednez Constenla, nada en Madrid o 6 de xaneiro de 1961, \u00e9 unha actriz galega.\nTraxectoria.\nActriz de teatro, desde o ano 1986 actuou coas compa\u00f1\u00edas Teatro Caritel, Centro Dram\u00e1tico Galego (1989-2001), Teatro do Noroeste, Espello C\u00f3ncavo, Ur Teatro, Ollomoltranv\u00eda, Teatro do Aqu\u00ed, Teatro do Morcego, Teatro do Atl\u00e1ntico e Lagarta, Lagarta.\nNa TVG colaborou en programas como \"Magazine Crocante\" (1991), \"Luar\" (1996), \"Supermartes\" (1997-1998), \"Telequexou\" (2001-2002) e como actriz secundaria en \"Pratos combinados\" (1998-1999) e protagonista en \"R\u00edas Baixas\" (2000-2003) e \"A vida por diante\" (2006-2007), o seu \u00faltimo proxecto televisivo en Galicia ata o momento. Posteriormente, en 2008, colabora nas series de TVE \"El caso Waninkhof\" e \"Guante blanco\", dirixida polo responsable d' \"A vida por diante\", o galego Carlos Sedes.\nTam\u00e9n participou en varias pel\u00edculas e colaborou con papeis epis\u00f3dicos nas series \"El Comisario\" e \"Hospital Central\", ambas as d\u00faas de Telecinco."}
{"id": "30898", "revid": "85894", "url": "https://gl.wikipedia.org/wiki?curid=30898", "title": "Quintela, Canedo, Ourense", "text": "Quintela \u00e9 unha das principais poboaci\u00f3ns da parroquia de Canedo no concello de Ourense. Dista catro quil\u00f3metros da capital.\nQuintela conta cunha zona verde de 1534 m\u00b2 cunha zona recreativa. Tam\u00e9n conta cun pequeno parque empresarial onde est\u00e1n asentadas empresas de moito peso na provincia. Este n\u00facleo de poboaci\u00f3n ten boa comunicaci\u00f3n coa capital por medio das diversas li\u00f1as de transporte urbano que pasan por ela.\nPola parte sur de Quintela discorre o R\u00edo Mi\u00f1o, onde tam\u00e9n hai un paseo peonil con xard\u00edns, unhas termas de auga quente e o \u00fanico mu\u00ed\u00f1o restaurado do r\u00edo Mi\u00f1o ao paso pola cidade de Ourense."}
{"id": "30901", "revid": "12452", "url": "https://gl.wikipedia.org/wiki?curid=30901", "title": "Quintela de Canedo", "text": ""}
{"id": "30903", "revid": "23204", "url": "https://gl.wikipedia.org/wiki?curid=30903", "title": "A d\u00e9cima v\u00edctima", "text": "A d\u00e9cima v\u00edctima (en italiano, \"La decima vittima\") \u00e9 unha pel\u00edcula de Elio Petri de 1965. Tr\u00e1tase dun filme de suspense e ciencia ficci\u00f3n baseado nunha obra de Robert Sheckley sobre un club de cazadores de seres humanos.\nFoi estreado en galego pola Televisi\u00f3n de Galicia o 4 de febreiro de 1990."}
{"id": "30904", "revid": "98629", "url": "https://gl.wikipedia.org/wiki?curid=30904", "title": "Batalla de Trafalgar", "text": "A batalla de Trafalgar foi unha batalla naval que tivo lugar o 21 de outubro de 1805, durante as guerras napole\u00f3nicas. Os bandos que participaron no combate foron o brit\u00e1nico, comandado por lord Nelson, e unha confederaci\u00f3n franco-espa\u00f1ola, comandada polo franc\u00e9s Villeneuve. Venceu o bando brit\u00e1nico aplastantemente, mais, coa importante perda do seu comandante, Horatio Nelson.\nCondici\u00f3ns previas da batalla.\nNapole\u00f3n vencera xa daquela a todos os seus adversarios, con excepci\u00f3n de Gran Breta\u00f1a. Por iso era preciso para os seus prop\u00f3sitos atacar a Gran Breta\u00f1a. O poder brit\u00e1nico provi\u00f1a do seu inmenso imperio colonial, e Napole\u00f3n necesitaba que as mercador\u00edas non chegasen bloqueando a illa. Pero hab\u00eda un problema: o poder franc\u00e9s como potencia naval era moito menor que o brit\u00e1nico, e desta forma ser\u00eda imposible bloquear Gran Breta\u00f1a.\nO emperador axi\u00f1a se decatou de que necesitar\u00eda un aliado para vencer a Gran Breta\u00f1a. E buscou un que estivese case \u00e1 marxe das guerras napole\u00f3nicas en Europa e que ti\u00f1a unha gran potencia naval: Espa\u00f1a. O poder mar\u00edtimo espa\u00f1ol era daquela unha sombra do que fora, mais segu\u00eda sendo moi grande.\nAs\u00ed, o 18 de agosto de 1796, Espa\u00f1a e Francia asinaron o Tratado de Santo Ildefonso, no que se compromet\u00edan a se defender mutuamente de ataques que puidesen sufrir por parte de terceiros. Esta alianza supuxo a entrada espa\u00f1ola nalg\u00fans conflitos da \u00e9poca.\nNapole\u00f3n ideou ent\u00f3n un plan para invadir Gran Breta\u00f1a. A armada franco-espa\u00f1ola navegar\u00eda cara a Am\u00e9rica para chamar a atenci\u00f3n dos brit\u00e1nicos, os cales ir\u00edan socorrer as s\u00faas colonias coa s\u00faa armada. Coa frota brit\u00e1nica en Am\u00e9rica, a armada franco-espa\u00f1ola volver\u00eda cara a Europa, onde se encargar\u00eda de escoltar a 160\u00a0000 soldados e 2.000 buques franceses para levalos a costas inglesas.\nNon obstante, xurdiu un contratempo: a armada combinada foi avistada por un buque ingl\u00e9s cando esta volv\u00eda de Am\u00e9rica. Gran Breta\u00f1a enviou unha frota de ataque, a cal \u00e9 recibida por sorpresa por Villeneuve, polo que se refuxia en Ferrol. Napole\u00f3n, indignado, ordena que a armada combinada parta cara a Brest. Por\u00e9n, Villeneuve decide ir a C\u00e1diz, por temor a se topar coa armada inglesa. Isto sup\u00f3n que Napole\u00f3n retire as tropas que \u00edan invadir Gran Breta\u00f1a.\nNapole\u00f3n non se f\u00eda dos dotes de Villeneuve como comandante, polo que lle ordena que se quede en C\u00e1diz ata nova orde, esperando \u00f3 almirante Rossily, para relevalo.\nEn outubro de 1805, a frota brit\u00e1nica, comandada por Nelson, at\u00f3pase en Xibraltar, moi preto da armada combinada. A escuadra de Nelson intenta bloquear o porto de C\u00e1diz, para impedir que a armada combinada se re\u00fana cos barcos franceses do Mediterr\u00e1neo.\nVilleneuve re\u00fane ent\u00f3n os comandantes da s\u00faa armada: por parte espa\u00f1ola, o xefe da frota espa\u00f1ola Gravina, o xeneral Churruca, o tenente-xeneral \u00c1lava, Alcal\u00e1 Galiano, Esca\u00f1o e Cisneros; e por parte francesa, os almirantes Dumanoir e Magon, e os capit\u00e1ns de nav\u00edo Cosmao, Maistral, Villiegris e Prigny.\nNaquel momento anunci\u00e1base unha tormenta, polo que Gravina pensaba que o mellor era ficar no porto de C\u00e1diz, onde estar\u00edan seguros, \u00f3 contrario que os brit\u00e1nicos, que sufrir\u00edan graves danos \u00f3 estaren en mar aberto. Por outra banda, non cr\u00edan que os brit\u00e1nicos decidisen atacar C\u00e1diz, pois era un porto moi seguro. Ademais, sab\u00edan que a tripulaci\u00f3n combinada era moi inferior, pois a dos barcos espa\u00f1ois estaba sobre todo composta por campesi\u00f1os recrutados forzosamente.\nVilleneuve preferiu deso\u00edr os consellos do mando espa\u00f1ol, pois co\u00f1ec\u00eda que Rossily se dirix\u00eda a C\u00e1diz e que \u00eda relevalo do mando.\nDesenvolvemento da batalla.\nA batalla.\nFinalmente a frota sae a mar aberto. A armada combinada avanza en li\u00f1a cara \u00f3 sur, pero \u00f3 albiscar as naves inglesas, Villeneuve ordena virar os nav\u00edos cara a C\u00e1diz de novo. A viraxe \u00e9 completamente defectuosa, quedando divididas as naves en varios grupos.\nNelson aprov\u00e9itase disto, e formando a s\u00faa frota en dous grupos navega perpendicularmente cara \u00e1 frota franco-espa\u00f1ola. Trala c\u00e9lebre frase \"Inglaterra espera que cada un cumpra co seu deber\", os buques brit\u00e1nicos comezan a s\u00faa marcha.\n\u00c1s 12 da ma\u00f1\u00e1, o Fogueaux e o Santa Ana, buques combinados, abren fogo sobre o Royal Sovereing, iniciando o combate. Poucos buques se salvan do bombardeo: o Victory (buque de Nelson) \u00e9 alcanzado polas balas de can\u00f3n do H\u00e9rors.\n\u00c1 1 do mediod\u00eda, a columna da armada combinada est\u00e1 partida por varios lugares. \u00c1 unha e cuarto, un infante de mari\u00f1a franc\u00e9s do Redoutable dispara sobre Nelson, que cae ferido mortalmente.\nA manobra preparada por Nelson d\u00e1 os seus froitos e agora a frota franco-espa\u00f1ola est\u00e1 dispersa, con oito buques lonxe dos combates que intentan volver xunta \u00f3 resto da frota, xa \u00e1s d\u00faas do mediod\u00eda.\nNo lugar do combate, os barcos franco-espa\u00f1ois son bombardeados e abordados a pracer polos buques brit\u00e1nicos.\n\u00c1s catro e media deixan de soar as bater\u00edas. Villeneuve rende o seu barco, o Bucentaure, \u00f3s ingleses, e \u00e9 feito prisioneiro. A batalla finaliza coa vitoria brit\u00e1nica. Os brit\u00e1nicos non perden un s\u00f3 nav\u00edo (fronte \u00f3s 18 buques combinados), mais perden o brillante almirante Nelson. O bando espa\u00f1ol tam\u00e9n ten grandes perdas entre os seus almirantes: Churruca, \u00c1lava e Alcal\u00e1 Galiano. Tam\u00e9n morre Gravina polas feridas causadas na batalla, meses despois.\nTrala batalla.\nO parte da batalla, co\u00f1ecido bastante despois, deu o seguinte resultado: 3.692 mortos e 3.779 feridos, dos mortos, non chegaban a 500 os brit\u00e1nicos.\nA vitoria de Gran Breta\u00f1a supuxo a paralizaci\u00f3n da invasi\u00f3n por parte francesa (cando foi informado da derrota, Napole\u00f3n estaba planeando a invasi\u00f3n de Gran Breta\u00f1a, e dixo \"gardade eses mapas, non os precisaremos en moito tempo\"), a consolidaci\u00f3n de Inglaterra como potencia hexem\u00f3nica naval e a final de Espa\u00f1a como gran potencia naval.\nVilleneuve, humillado pola derrota, foi levado a Londres, onde \u00e9 liberado, e no seu cami\u00f1o de volta a Francia suicidouse, segundo a versi\u00f3n oficial. As\u00ed e todo, hai fontes que din que Napole\u00f3n o mandou asasinar.\nTrafalgar na literatura.\nEn numerosas ocasi\u00f3ns a batalla de Trafalgar foi contexto para obras literarias, sendo a m\u00e1is co\u00f1ecida \"Trafalgar\" de Benito P\u00e9rez Gald\u00f3s, pero hai outras m\u00e1is; estes son alg\u00fans exemplos:\nConmemoraci\u00f3n do bicentenario.\nCon motivo do bicentenario da batalla, as armadas: espa\u00f1ola, francesa e a brit\u00e1nica; realizaron un acto de honra \u00f3s ca\u00eddos, nas augas onde sucedeu a contenda. Participando nel descendentes dos mari\u00f1os que nela loitaron; como os de Federico Gravina, Villeneuve ou Nelson. Aproveit\u00e1ndose a ocasi\u00f3n para impo\u00f1erlle a Cruz \u00f3 M\u00e9rito Naval con distintivo branco a Arturo P\u00e9rez-Reverte."}
{"id": "30906", "revid": "89787", "url": "https://gl.wikipedia.org/wiki?curid=30906", "title": "Faltriqueira", "text": "Faltriqueira \u00e9 un cuarteto vocal feminino de Pontedeume, constitu\u00eddo a principios dos anos 90.\nDiscograf\u00eda.\nO seu primeiro traballo discogr\u00e1fico, \"Faltriqueira\", editouse en 2002. Este disco \u00e9 para estas cantareiras-pandeireteiras o resultado dunha intensa traxectoria que comezou na Asociaci\u00f3n folkl\u00f3rica e cultural Orballo, onde as rapazas se iniciaron no mundo da tradici\u00f3n, e onde acadaron as pautas precisas para facerse cunha s\u00f3lida disciplina de grupo. O grupo Faltriqueira, que colaborou con Luar na Lubre entre outros, componse de voces femininas modernas e, \u00e1 vez, con respecto \u00e1 m\u00fasica tradicional galega (e trazando pontes coa m\u00fasica tradicional portuguesa). No mesmo, colaboraron varios instrumentistas vascos. As\u00ed mesmo, este grupo de cantareiras colaboraron con outros grupos peninsulares como Oskorri, Kepa Junkera ou mesmo V\u00edctor Manuel.\n\"Efecto Faltriqueira\" \u00e9 o seu 2\u00ba disco, editado en maio de 2006. Este segundo traballo das eumesas, que as afianza como un proxecto vocal aut\u00f3nomo, prsenta unha variada selecci\u00f3n de temas, cuns arranxos polif\u00f3nicos m\u00e1is arriscados. Te\u00f1en temas en galego principalmente (inclu\u00edndo unha versi\u00f3n de \"Corpi\u00f1o xeitoso\" de Andr\u00e9s do Barro), mais tam\u00e9n aparecen representadas outras linguas como o castel\u00e1n ou o senegal\u00e9s.\nO principio b\u00e1sico do grupo \u00e9 a m\u00fasica tradicional, pero nas case d\u00faas d\u00e9cadas de existencia, foron moi diversos os proxectos nos que participaron. As catro cantareiras te\u00f1en presentes os autores que -ao seu entender- xogaron un papel importante ao longo da historia musical.\nColaboraci\u00f3ns.\nFaltriqueira colabora en varias gravaci\u00f3ns con outros artistas, participando activamente nos seus directos. Debemos destacar, ademais, que o grupo aposta polas aparici\u00f3ns a capela.\nCompuxeron e crearon a sinton\u00eda do programa \"Doa a doa\", retransmitido pola TVG.\nO xogo da tradici\u00f3n.\nXorde como idea para achegarlles a m\u00fasica aos m\u00e1is novos. \u00c9 un proxecto pensado para interaccionar cos nenos, amos\u00e1ndolles dun xeito pr\u00f3ximo a infinidade de posibilidades que te\u00f1en os instrumentos m\u00e1is antigos e as melod\u00edas que se foron transmitindo de xeraci\u00f3n en xeraci\u00f3n.\nO principal obxectivo \u00e9 convidar os rapaces a sentirse parte viva do universo que hoxe se co\u00f1ece co nome de m\u00fasicas do mundo, no que podemos inclu\u00edr a m\u00fasica de Faltriqueira."}
{"id": "30908", "revid": "25871", "url": "https://gl.wikipedia.org/wiki?curid=30908", "title": "Minix", "text": "Minix \u00e9 un clon do sistema operativo Unix distribu\u00eddo xunto co seu c\u00f3digo fonte e desenvolvido polo profesor Andrew S. Tanenbaum en 1987. A \u00faltima versi\u00f3n oficial de Minix \u00e9 a 3.0 e data de outubro de 2005.\nFoi creado para ensinar aos seus alumnos o dese\u00f1o de sistemas operativos na Vrije Universiteit de \u00c1msterdan. A raz\u00f3n do seu desenvolvemento foi que Unix estaba baixo restrici\u00f3ns de licenza de AT&amp;T, era demasiado complicado e corr\u00eda sobre m\u00e1quinas complexas.\nGrazas ao seu reducido tama\u00f1o, dese\u00f1o baseado en micron\u00facleo, e a s\u00faa ampla documentaci\u00f3n, resulta bastante apropiado para persoas que desexan instalar un sistema operativo compatible con Unix na s\u00faa m\u00e1quina persoal, as\u00ed como aprender sobre o seu funcionamento interno. Minix foi desenvolvido para correr sobre IBM PC con procesador Intel 8088 ou superior, a\u00ednda que se crearon conversi\u00f3ns para outros sistemas.\nDebido ao enfoque puramente educativo de Minix, Tanenbaum non permit\u00eda que fose modificado demasiado xa que isto complicaba o sistema e non permit\u00eda que os seus estudantes o entendesen nun semestre. Por estes motivos, Linus Torvalds decidiu escribi-lo seu propio kernel de sistema operativo compatible con Unix (Linux), que -en simbiose co sistema operativo GNU, GNU/Linux- ga\u00f1ou protagonismo a Minix no campo dos Unix para ordenadores compatibles con IBM PC debido a que a s\u00faa licenza (GPL) permite a modificaci\u00f3n do mesmo. Actualmente Minix se distr\u00fae cunha licenza similar \u00e1 licenza BSD, o que permite a s\u00faa modificaci\u00f3n.\nPara unha persoa pouco familiarizada cos elementos internos dun sistema operativo, Minix \u00e9 unha boa opci\u00f3n que lle permite entender case t\u00f3dolos elementos do sistema con s\u00f3 alg\u00fans meses de uso e estudo."}
{"id": "30909", "revid": "1131", "url": "https://gl.wikipedia.org/wiki?curid=30909", "title": "Galer\u00eda de imaxes de Boqueix\u00f3n", "text": "Galer\u00eda de imaxes do concello de Boqueix\u00f3n na provincia da Coru\u00f1a."}
{"id": "30910", "revid": "25871", "url": "https://gl.wikipedia.org/wiki?curid=30910", "title": "Jean-Luc Godard", "text": "Jean-Luc Godard, nado en Par\u00eds o 3 de decembro de 1930 e finado en Rolle (Su\u00edza) o 13 de setembro de 2022, foi un director de cine franco-su\u00edzo. Ten cultivado un cine vangardista, experimental e \u00e9 considerado un dos membros mais influentes da \"nouvelle vague\". A s\u00faa primeira longametraxe, \"O final da escapada\", obtivo un gran reco\u00f1ecemento no Festival de Cannes de 1959, malia que non acadou ning\u00fan dos premios.\nO cine de Godard caracter\u00edzase pola s\u00faa irreverencia e rebeld\u00eda respecto \u00e1 montaxe considerada cl\u00e1sica, hai quen o conceptualiza coma un exhibicionista, por\u00e9n, consol\u00eddase coma un referente dentro do cine moderno e en especial dentro da chamada \"nova onda\" do cine franc\u00e9s."}
{"id": "30911", "revid": "98629", "url": "https://gl.wikipedia.org/wiki?curid=30911", "title": "Pau Gasol", "text": "Pau Gasol S\u00e1ez, nado en Barcelona o 6 de xullo de 1980, \u00e9 un xogador catal\u00e1n de baloncesto. Dende 2021 xoga no FC Barcelona da Liga ACB.\nFoi o segundo espa\u00f1ol en xogar na NBA despois de Fernando Mart\u00edn, sendo escollido polos Atlanta Hawks no Draft da NBA de 2001, e os seus dereitos vendidos \u00e1 recentemente trasladada franqu\u00eda dos Memphis Grizzlies, antigamente en Vancouver, onde ga\u00f1ou o premio ao Rookie do Ano da NBA. Actualmente pos\u00fae os maiores rexistros da franqu\u00eda de Memphis en partidos xogados, minutos xogados, tiros de campo feitos e anotados, tiros libres feitos e anotados, rebotes totais, defensivos e ofensivos, tap\u00f3ns, roubos e puntos. Despois de sete anos nesa franqu\u00eda, foi traspasado en 2008 aos Los Angeles Lakers, onde xogou ata 2014, pasando logo por Chicago Bulls, San Antonio Spurs e Milwaukee Bucks antes de volver en 2021 ao FC Barcelona, o equipo no que debutara como profesional 22 anos atr\u00e1s.\nO seu irm\u00e1n Marc Gasol \u00e9 tam\u00e9n xogador profesional de baloncesto e actualmente forma parte do equipo de Los Angeles Lakers da NBA.\nTraxectoria.\nNaceu no seo dunha familia catal\u00e1 relacionada coa medicina. Fillo de Marisa S\u00e1ez e Agust\u00ed Gasol, pasou case toda a s\u00faa infancia xogando en equipos de Catalu\u00f1a. Estudou medicina durante uns meses, pero deixouno porque non o pod\u00eda compaxinar co baloncesto, a\u00ednda que mant\u00e9n que o seu obxectivo na vida \u00e9 seguir os pasos da s\u00faa nai e converterse en m\u00e9dico no futuro. O seu irm\u00e1n m\u00e1is novo, Marc Gasol, tam\u00e9n \u00e9 baloncestista profesional, e xoga nos Toronto Raptors, ga\u00f1adores da NBA no 2019. Comezou a xogar \u00f3 baloncesto no equipo do seu colexio, chamado Col\u00b7legi Llor, de onde m\u00e1is tarde ser\u00eda fichado polo Cornell\u00e0, que nesa \u00e9poca fac\u00eda funci\u00f3ns de canteira do FC Barcelona.\nNa tempada 1997-1998, Gasol ingresou no FC Barcelona, co que debutou na liga espa\u00f1ola de baloncesto (liga ACB) en 1999, obtendo ata a s\u00faa marcha a Estados Unidos unha media de 11,3 puntos por partido. Co club barcelon\u00e9s conquistou d\u00faas Ligas ACB e unha Copa do Rei. Foi o xogador non formado nos Estados Unidos que m\u00e1is alto chegara no draft at\u00e9 esa data, sendo a terceira elecci\u00f3n da primeira rolda no ano 2001, s\u00f3 superado tempo despois por Andrea Bargnani, xogador italiano que foi n\u00famero 1 en 2006. Na s\u00faa primeira tempada en Estados Unidos tivo unha media de 17,6 puntos e 8,9 rebotes por encontro, sendo nomeado mellor rookie, \u00e9 dicir, o mellor xogador dos que nese ano debutaban na NBA, contando estadounidenses e xogadores internacionais, logro \u00fanico at\u00e9 hoxe en d\u00eda por un xogador non nado nin criado deportivamente nos Estados Unidos.\nNo ano 2006 converteuse no primeiro xogador dos Grizzlies en xogar o partido das estrelas, o All-Star Game de Houston, un evento no que se dan cita anualmente os mellores xogadores da NBA. Con todo, non foi capaz de encestar ningunha vez, a\u00ednda que foi o m\u00e1ximo reboteador do partido, con 12 rexeitamentos. A s\u00faa mellor tempada en Memphis foi a de 2006-2007, cunha media de 20,8 puntos, 9,8 rebotes, 3,4 asistencias e 2,1 tap\u00f3ns por partido, cun 53,8% en tiros de campo. Esta foi a s\u00faa \u00faltima tempada completa coa camisola dos Grizzlies, xa que mediada a 2007-08 chegou nun traspaso aos \u00c1nxeles para xogar nos Lakers de Kobe Bryant, equipo co que conseguiu dous aneis de campi\u00f3n da NBA, nas tempadas 2008-09 e 2009-10.\nTras seis anos e medio nos Lakers, no ver\u00e1n de 2014 Gasol foi traspasado aos Chicago Bulls. O 10 de xaneiro de 2015, xa con 34 anos, o ala-pivote catal\u00e1n conseguiu a mellor marca anotadora da s\u00faa carreira con 46 puntos, al\u00e9n de 18 rebotes, contra os Bucks de Milwaukee .\nSelecci\u00f3n espa\u00f1ola.\nCoa Selecci\u00f3n de baloncesto de Espa\u00f1a conseguiu t\u00edtulos en case todas as categor\u00edas, sendo o m\u00e1is importante o acadado no ano que foi elixido para xogar o All-Star, o 2006, cando se proclamou campi\u00f3n do mundo de baloncesto no Campionato do Mundo da FIBA de 2006, batendo na final ao equipo nacional grego por 70-47, pero a xesta tivo a\u00ednda tinturas maiores cando o equipo espa\u00f1ol tivo que xogar a final sen a s\u00faa presenza, por ser baixa de \u00faltima hora a causa dunha lesi\u00f3n. O combinado nacional, con Juan Carlos Navarro, Jos\u00e9 Calder\u00f3n, Jorge Garbajosa, Rudy Fern\u00e1ndez e compa\u00f1\u00eda venceu \u00e1 Grecia de Papalukas, Diamantidis e Spanoulis levando consigo o t\u00edtulo de campi\u00f3ns do mundo. No ano 2007, xoga co combinado espa\u00f1ol a final do Campionato de Europa ante Rusia, perdendo o partido por unha diferenza dun punto. Pau Gasol tivera o derradeiro lanzamento nas s\u00faas mans, pero o bal\u00f3n sa\u00edu rexeitado do aro defendido polo equipo ruso.\nNo ano 2008, Pau Gasol e compa\u00f1\u00eda acadaron a final dos Xogos Ol\u00edmpicos de Beijing ao igual que os Estados Unidos, os cales presentaran un cadro formado por doce dos mellores xogadores americanos como Chris Paul, Kobe Bryant, LeBron James, Dwight Howard ou Jason Kidd. Nese partido, Gasol anotou 21 puntos para axudar ao seu equipo, non sendo suficientes para acadar a vitoria, xa que perderon ante os Estados Unidos por unha diferenza de 11 puntos: 107-118, a puntuaci\u00f3n conxunta m\u00e1is alta conseguida nunha final ol\u00edmpica en toda a historia. Neste torneo, Pau Gasol foi o m\u00e1ximo anotador."}
{"id": "30915", "revid": "85894", "url": "https://gl.wikipedia.org/wiki?curid=30915", "title": "Maximilien de Robespierre", "text": "Maximilien Fran\u00e7ois Marie Isidore de Robespierre, nado en Arras o 6 de maio de 1758 e finado en Par\u00eds o 28 de xullo de 1794, foi un l\u00edder da Revoluci\u00f3n Francesa. Os seus partidarios co\u00f1ec\u00edano como \"o incorruptible\" debido \u00e1 s\u00faa dedicaci\u00f3n moral austera \u00e1 revoluci\u00f3n. Era un membro influente do comit\u00e9 da seguridade p\u00fablica, e unha figura fundamental no per\u00edodo da revoluci\u00f3n co\u00f1ecida comunmente como o reino do terror. A s\u00faa detenci\u00f3n e execuci\u00f3n en 1794 puxo fin ao terror. Politicamente foi disc\u00edpulo de Jean-Jacques Rousseau, entre outros fil\u00f3sofos da Ilustraci\u00f3n, e voceiro capaz da burgues\u00eda esquerdistas.\nTraxectoria.\nRobespierre decidiu presentarse \u00e1s elecci\u00f3ns aos Estados Xerais de abril de 1789, fac\u00e9ndose co\u00f1ecido na s\u00faa localidade polo panfleto \"Adresse \u00e0 la nation art\u00e9sienne\". A\u00ednda que os principais oligarcas da provincia present\u00e1ronse para a elecci\u00f3n, o 26 de abril Robespierre foi electo como o quinto deputado do Terceiro Estado.\nAo reunirse os estados xerais en Versalles o 5 de maio de 1789, a paix\u00f3n de Robespierre xa empezou a ser evidente. Mirabeau dixo del: Este novo home cre no que di, vai chegar lonxe.\nGrande orador na Asemblea Constitu\u00ednte (rex\u00edstranselle uns 150 discursos ata 1791), foise afianzando como un dos l\u00edderes do pequeno grupo de extrema esquerda denominado desprezativamente por Mirabeau \"as trinta voces\".\nDesde a \u00e9poca dos Estados Xerais, Robespierre participara no club dos amigos da constituci\u00f3n, que ao trasladar o seu recinto ao edificio dos freires xacobinos ser\u00edan co\u00f1ecidos como os xacobinos. Rodeado de persoas da s\u00faa orixe e clase social, Robespierre foi ga\u00f1ando terreo ata converterse no l\u00edder absoluto do movemento no ver\u00e1n de 1792.\nA fuga do rei a Varennes arruinou as posibilidades dunha monarqu\u00eda constitucional viable. A\u00ednda que Robespierre gardou cautela, miles de manifestantes decidiron pedir a abdicaci\u00f3n do rei no Campo de Marte o 17 de xullo de 1791, recibindo como resposta as balas do batall\u00f3n ao mando de La Fayette. Os l\u00edderes de esquerda temeron pola reacci\u00f3n, Marat pasou \u00e1 clandestinidade, Danton a Inglaterra, pero Robespierre mant\u00edvose en Par\u00eds, limit\u00e1ndose a mudarse \u00e1 residencia de Maurice Duplay, un ebanista que resid\u00eda na Rue Saint-Honor\u00e9 e simpatizante xacobino, reforzando a s\u00faa posici\u00f3n ao manterse en Par\u00eds e co seu club durante esta grave situaci\u00f3n.\nO 30 de setembro, na disoluci\u00f3n da asemblea constitu\u00ednte, o pobo de Par\u00eds destacou a P\u00e9tion e a Robespierre, como dous patriotas incorruptibles.\nEntrou no comit\u00e9 do p\u00fablico o 9 de termidor do ano I (27 de xullo de 1793), converteuse no amo da ditadura xacobina, impo\u00f1endo un r\u00e9xime do terror, nel regulaci\u00f3ns de urxencia eran consideradas esenciais para a seguridade interior, seriamente ameazado da rep\u00fablica (insurrecci\u00f3n no Vend\u00e9e) como no exterior (guerra contra os pa\u00edses europeos). Logo da eliminaci\u00f3n dos extremistas (Hebertistas e Enrag\u00e9s, 24 de marzo de 1794), considerados demag\u00f3xicos, e m\u00e1is tarde dos clementes (agrupados ao redor de George Danton, 5 de abril de 1794), Robespierre no intento de impo\u00f1er o seu ideal da rep\u00fablica democr\u00e1tica e virtuosa, sostida por pequenos propietarios libres e iguais en dereitos, d\u00e1ndolle un coroamento espiritual coa instituci\u00f3n do Culto ao Ser Supremo."}
{"id": "30916", "revid": "889", "url": "https://gl.wikipedia.org/wiki?curid=30916", "title": "Robespierre", "text": ""}
{"id": "30918", "revid": "23204", "url": "https://gl.wikipedia.org/wiki?curid=30918", "title": "Lista de tribos celtas", "text": "Esta \u00e9 unha lista de tribos celtas, celtizadas ou celtas en orixe, coa s\u00faa localizaci\u00f3n xeogr\u00e1fica.\nLista de pobos da Galia (coas s\u00faas capitais):"}
{"id": "30920", "revid": "56817", "url": "https://gl.wikipedia.org/wiki?curid=30920", "title": "G\u00e1latas", "text": "Os g\u00e1latas ou galateos foron un pobo celta que se asentou no centro da pen\u00ednsula de Asia Menor en torno \u00f3 s\u00e9culo III antes de Cristo.\nInvasi\u00f3n.\nProcedentes da Galia, foron parte dunha invasi\u00f3n de galos cara oriente. Atravesaron Bulgaria, e chegaron a Anatolia pasando por Grecia e polo estreito de Dardanelos.\nOs costumes dos g\u00e1latas sorprenderon \u00f3s helenos, pois estes v\u00edan con asombro que, tralas s\u00faas derrotas, os guerreiros deste pobo se inmolasen xunta \u00e1s s\u00faas mulleres.\nA chegada dos g\u00e1latas a Asia Menor non foi pac\u00edfica, sen\u00f3n moi violenta, de xeito que os g\u00e1latas facilmente venceron os pa\u00edses que aqu\u00ed exist\u00edan, \u00f3s que saquearon e impuxeron tributos. O rei de P\u00e9rgamo Eumenes I logrou salvarse do seu ataque posiblemente grazas a pagarlle tributo, pero o seu sobri\u00f1o e sucesor Atalo I Soter (\"salvador\") venceu \u00f3s g\u00e1latas e logrou expulsalos, e estes tiveron que retirarse da rexi\u00f3n.\nAsentamento.\nOs g\u00e1latas retir\u00e1ronse ent\u00f3n a Capadocia, no centro de Anatolia, onde se estableceron e crearon o pa\u00eds de Galacia. A partir deste momento son chamados tal como se co\u00f1ecen hoxe, \"g\u00e1latas\" ou \"galateos\".\nOs g\u00e1latas deixaron no centro de Turqu\u00eda a s\u00faa pegada, que se reflicte en que moitos turcos desta rexi\u00f3n te\u00f1an trazos que poden considerarse europeos, coma pelo loiro ou ollos azuis.\nA capital turca, Ancara, at\u00f3pase no lugar que antigamente ocupaban os g\u00e1latas. Esta cidade xa exist\u00eda moito antes da invasi\u00f3n deste pobo, e foi fundada polos pobos hatti, o pobo que viv\u00eda na rexi\u00f3n xa antes de ser invadida polos hititas.\nConstancia na Biblia.\nComo a tantos outros pobos, o ap\u00f3stolo San Paulo env\u00eda unha ep\u00edstola \u00f3s g\u00e1latas, coa fin de darlles a co\u00f1ecer as ensinanzas de Xesucristo e cristianizalos.\nO libro da Biblia no que se atopa esta ep\u00edstola \u00e9 a Carta de San Paulo \u00f3s g\u00e1latas, que ten como abreviatura \"Gal\"."}
{"id": "30921", "revid": "51040", "url": "https://gl.wikipedia.org/wiki?curid=30921", "title": "George Lucas", "text": "George Walton Lucas, Jr., nado o 14 de maio de 1944 en Modesto (California), \u00e9 o creador do exitoso fen\u00f3meno f\u00edlmico de \"Star Wars\" e posteriormente de Indiana Jones, presidente de Lucasfilm Ltd., LucasArts, e Lucas Digital Ltd, Lucas Licensing, LucasBooks e Lucas Learning Ltd.\nTraxectoria.\nLucas dirixiu a s\u00faa primeira obra cinematogr\u00e1fica THX 1138, en 1970. O filme foi producido por American Zoetrope e contou con Francis Ford Coppola como produtor executivo. O filme estaba baseado nunha curtametraxe do propio Lucas ga\u00f1ador de numerosos premios a nivel estatal. En 1971 Lucas forma a s\u00faa propia compa\u00f1\u00eda, Lucasfilm Ltd, en San Rafael (California).\nEn 1973 Lucas dirixiu American Graffiti, un filme sobre autos e xoves. O filme ga\u00f1ou o Globo de Ouro, o New York Film Critics e o premio da National Society of Film Critics. Obtivo tam\u00e9n 5 nomeamentos aos Oscars.\nCatro anos despois, Lucas escribiu e dirixiu \"A guerra das galaxias\" (posteriormente rebautizada como \"Star Wars Episode IV: A New Hope\"), un filme que bateu t\u00f3dolos r\u00e9cords de venda de entradas e ga\u00f1ou sete Oscars da academia. Lucas iniciou a historia de \"O imperio contraataca\" (Episodio V) e \"O retorno do Jedi\" (Episodio VI), das cales tam\u00e9n foi produtor executivo. En 1980 escribiu e produciu \"Na busca da arca perdida\", dirixida por Steven Spielberg, obtendo 5 premios da academia. Tam\u00e9n foi co-produto e creador da historia de \"Indiana Jones e o templo maldito\", estreada en 1984, nomeada a 2 premios da Academia e obtendo un Oscar por efectos especiais.\nO \u00faltimo proxecto de Lucasfilm foi rematar a nova trilox\u00eda de \"A Guerra das Galaxias\". ', da nova trilox\u00eda, foi escrita, dirixida e producida por George Lucas e sa\u00edu ao p\u00fablico o 19 de maio de 1999. En maio de 2002 estreouse a segunda parte, ', tam\u00e9n dirixida e producida por el. O cap\u00edtulo final da nova trilox\u00eda, \"\", que abre as portas \u00e1 trilox\u00eda cl\u00e1sica, estreouse o 19 de maio de 2005, quedando a saga finalizada.\nFilmograf\u00eda.\nGeorge Lucas en persoa apareceu na s\u00faa \u00faltima pel\u00edcula, ', interpretando un personaxe extra chamado Baron Papanoida."}
{"id": "30922", "revid": "23204", "url": "https://gl.wikipedia.org/wiki?curid=30922", "title": "Anatom\u00eda", "text": "A anatom\u00eda \u00e9 o estudo da estrutura, situaci\u00f3n e relaci\u00f3ns das diferentes partes do corpo de animais ou plantas. \u00c9 unha rama das ciencias naturais relativa \u00e1 organizaci\u00f3n estrutural dos seres vivos, \u00e9 dicir, a forma, topograf\u00eda, localizaci\u00f3n, disposici\u00f3n e a relaci\u00f3n entre si dos \u00f3rganos que as compo\u00f1en.\nDurante s\u00e9culos, os co\u00f1ecementos anat\u00f3micos base\u00e1ronse na observaci\u00f3n da disecci\u00f3n de plantas e animais. Por\u00e9n, a compresi\u00f3n adecuada da estrutura implica un co\u00f1ecemento da funci\u00f3n dos organismos vivos. Por conseguinte, a anatom\u00eda \u00e9 case inseparable da fisiolox\u00eda, que \u00e1s veces recibe o nome de \"anatom\u00eda funcional\". A anatom\u00eda, que \u00e9 unha das ciencias b\u00e1sicas da vida, est\u00e1 moi relacionada coa medicina e con outras ramas da biolox\u00eda.\nO \"anatomista\" \u00e9 a persoa especializada en anatom\u00eda ou que se dedica ao seu estudo.\nEtimolox\u00eda.\nDeriva do lat\u00edn \"anatom\u012da\", e do grego antigo \u1f00\u03bd\u03b1\u03c4\u03bf\u03bc\u03af\u03b1 [\"anatom\u00eda\"]; derivado do verbo \u1f00\u03bd\u03b1\u03c4\u03ad\u03bc\u03bd\u03b5\u03b9\u03bd [\"anat\u00e9mnein\"], \u2018cortar\u2019 ou \u2018separar\u2019 composto de \u1f00\u03bd\u03ac [\"an\u00e1\"], \u2018cara a arriba\u2019 e \u03c4\u03ad\u03bc\u03bd\u03b5\u03b9\u03bd [\"t\u00e9mnein\"], \u2018cortar\u2019)\nO termo designa tanto a estrutura dos organismos vivos como a rama da biolox\u00eda que estuda ditas estruturas, que no caso da anatom\u00eda humana conv\u00e9rtese nunha das chamadas ciencias b\u00e1sicas ou \"precl\u00ednicas\" da medicina.\nHistoria da anatom\u00eda.\nAntig\u00fcidade.\nA anatom\u00eda comezou os seus primeiros descubrimentos en Grecia, pero de feito o primeiro rexistro do seu estudo que ten o home, iniciouse coa Idade de Pedra, aparentemente sobre o 3600 aC. Dentro deste per\u00edodo da prehistoria atopamos \u00f3 home de Croma\u00f1\u00f3n, quen aprendeu a tratar feridas en animais, as\u00ed como a realizar a trepanaci\u00f3n a animais de varios tama\u00f1os. A paleontolox\u00eda e a paleontopatolox\u00eda axudaron \u00e1 historia da medicina a detallar m\u00e1is o achado dos descubrimentos do home de Croma\u00f1\u00f3n, as\u00ed como as pinturas rupestres en varias cavernas que amosan cardiotom\u00edas de mamuts, traqueotom\u00edas aplicadas a equinos, e varias miotom\u00edas con paquidermos e equinos, onde se empregaba instrumentaci\u00f3n elaborada finamente con pedra traballada e puntas de madeira.\nIdade de Bronce.\nNa Idade de Bronce, a anatom\u00eda tivo un grande impacto especialmente en Asia, e m\u00e1is concretamente no subcontinente indio. A India foi a principal fonte de co\u00f1ecementos anat\u00f3micos para todas as escolas de ensino da antiga ciencia m\u00e9dica e, co paso do tempo, empezando a transmitir as s\u00faas ensinanzas \u00e1 China, a Oriente Medio e \u00c1frica. Na India, \u00f3 redor do s\u00e9culo III aC, apareceu o \"Charaka Samhita\", o rexistro escrito m\u00e1is antigo de medicina interna, que foi escrito por Charaka, o grande impulsor da medicina da India ou \u0100yurveda. Desenvolveu a cirurx\u00eda reconstruciva, foi antecesor e mestre do lendario Shusruta e realizou exploraci\u00f3ns anat\u00f3micas topogr\u00e1ficas en cad\u00e1veres humanos, sobre todo das estruturas. Foi o primeiro en descubrir a existencia do aparello circulatorio. Charaka estableceu un m\u00e9todo para a prevenci\u00f3n da sa\u00fade, a\u00ednda funcional hoxe en d\u00eda, polo cal \u00e9 tam\u00e9n considerado a escala mundial como un dos iniciadores da medicina preventiva, a cirurx\u00eda pl\u00e1stica e a medicina interna. \u00c1 s\u00faa vez, Charaka foi o primeiro en crear m\u00e1is de 113 instrumentos cir\u00farxicos, e at\u00e9 hoxe en d\u00eda alg\u00fans dos seus dese\u00f1os seguen sendo empregados na pr\u00e1ctica cir\u00farxica.\nIdade de Ferro.\nNa Idade de Ferro, Hip\u00f3crates, o gran m\u00e9dico e fil\u00f3sofo grego, \u00e9 considerado como o pai da medicina xeral. Plasmou as s\u00faas experiencias de anatom\u00eda no seu libro \"Corpus Hipocraticus\", que cont\u00e9n desde orientaci\u00f3ns pr\u00e1cticas sobre anatom\u00eda forense e cl\u00ednica, at\u00e9 m\u00e9todos de cirurx\u00eda humana e veterinaria que se empregaban ent\u00f3n en Grecia. Hai que mencionar tam\u00e9n a Eras\u00edstrato, m\u00e9dico grego que iniciou importantes estudos en fisiolox\u00eda.\nIdade Antiga.\nO primeiro instituto de anatom\u00eda estableceuse en Alexandr\u00eda, Exipto \u00f3 redor do ano 280 aC. O mesmo pasou con outras moitas facultades e bibliotecas importantes, onde se pod\u00eda atopar a ciencia e o co\u00f1ecemento daquela \u00e9poca. Neste instituto de anatom\u00eda o rei autorizou a pr\u00e1ctica de disecci\u00f3ns aos mortos, que deu a posibilidade de examinar corpos por dentro e describir os \u00f3rganos. En Exipto atop\u00e1ronse indicios de importantes traballos de investigaci\u00f3n na descrici\u00f3n do corpo humano. O traballo orixinal perdeuse, pero moitas destas obras foron traducidas polos m\u00e9dicos \u00e1rabes que levaron a Persia ou Grecia, onde a tradici\u00f3n continuou.\nNa Idade Antiga destaca tam\u00e9n Galeno, un m\u00e9dico e fil\u00f3sofo grego. Elaborou un corpus escrito inmenso, cun contido exhaustivo, con m\u00e1is de 125 volumes, que trataban sobre o estudo anat\u00f3mico-funcional de varios sistemas: o muscular, o nervioso, o respiratorio e o circulatorio. A s\u00faa preponderancia como mestre de medicina durou m\u00e1is de 1400 anos en Grecia. Estes co\u00f1ecementos tam\u00e9n se continuaron ensinando durante a Idade Media.\nIdade Media.\nDebido \u00e1 grande autoridade atribu\u00edda aos co\u00f1ecementos anat\u00f3micos expresados por Galeno, sumada aos prexu\u00edzos morais e relixiosos que representaba o sacrilexio de practicar disecci\u00f3ns en cad\u00e1veres, o progreso no co\u00f1ecemento da anatom\u00eda humana quedou paralizado durante a Idade Media.\nO gran progreso da medecina \u00e1rabe non inclu\u00edu as disecci\u00f3ns humanas, tam\u00e9n por motivos relixiosos. Avicena por exemplo, que deu numerosos detalles anat\u00f3micos dentro da s\u00faa obra \"O Canon da Medicina\" estaba restrinxido en canto \u00e1s disecci\u00f3ns humanas.\nNo s\u00e9culo IX, o estudo do corpo humano volveu interesar aos sabios, grazas \u00e1 escola de medicina de Salerno, en Italia, e \u00e1 obra de Constantino o Africano, que traduciu do \u00e1rabe \u00f3 lat\u00edn numerosos textos m\u00e9dicos gregos. Despois, Guillemos de Salicet, Bruno d\u00e1 Longobucco e outros m\u00e9dicos medievais seguiron as pr\u00e1cticas e recompilaci\u00f3n de co\u00f1ecementos en anatom\u00eda, fortemente influenciados por Galeno e Avicena.\nO edicto de Frederico II en N\u00e1poles consistente a forzar a escola a introducir no seu curr\u00edculo un adestramento pr\u00e1ctico en anatom\u00eda no 1240, foi decisivo no desenvolvemento desta ciencia.\nOs precursores do per\u00edodo moderno de aprendizaxe en anatom\u00eda xurdiron en 1315 en Bolonia (Italia), cando se practicou unha disecci\u00f3n. Neste ano, as disecci\u00f3ns de corpos humanos volven ser rutina na escola m\u00e9dica. Os corpos que se usaban provi\u00f1an, en xeral, de persoas executadas como criminais. O profesor Mondino de Liuzzi foi o recuperador desta pr\u00e1ctica, escribindo con todos os seus resultados o libro \"Anathomia\" (1316) que foi o primeiro libro de anatom\u00eda e fisiolox\u00eda da Idade Moderna, pero que se baseaba fortemente nas ensinanzas de Galeno e de Arist\u00f3teles. Este libro foi impreso por primeira vez en Padua en 1478, us\u00e1ndose durante s\u00e9culos en 40 edici\u00f3ns.\nAs disecci\u00f3ns naquel tempo us\u00e1ronse s\u00f3 por motivos educativos, sen cuestionar os antigos libros de anatom\u00eda.\nIdade Moderna.\nOs estudos de anatom\u00eda e patoanatomia floreceron outra vez no Renacemento, onde os universitarios de Europa tiveron outra vez a posibilidade de realizar disecci\u00f3ns \u00f3s mortos, cousa prohibida durante a influencia do catolicismo.\nNa Idade Moderna, Michelangelo Buonarroti, pintor, arquitecto e escultor italiano fixo grandes obras como David. Dentro desta \u00e9poca tam\u00e9n xurdiron importantes personaxes, como \u00e9 o caso de Paracelso, catedr\u00e1tico naqueles tempos da Universidade de Basilea. Un dos escritos m\u00e9dicos m\u00e1is famosos de Paracelso foi \"Da Enfermidade dos Mineiros e outras Enfermidades de Mineiros\", que documentaba os riscos laborais do traballo con metais, inclu\u00edndo estratexias e tratamentos preventivos.\nLeonardo da Vinci tivo tam\u00e9n unha importante tarefa dentro da anatom\u00eda, proporcionando ilustraci\u00f3ns de precisi\u00f3n. Da Vinci empezou os seus debuxos de anatom\u00eda \u00f3 redor do ano 1489.\nO personaxe chave desta etapa do florecemento da anatom\u00eda foi Andr\u00e9 Vesalio. Os seus estudos permitiron exceder os estudos de Galeno, grazas \u00e1s s\u00faas pr\u00e1cticas de disecci\u00f3n e autopsias. Todos os seus descubrimentos public\u00e1ronse no 1543 na s\u00faa obra: \"De humani corp\u00f3reos fabrica libri septem\", que foi o primeiro libro con descrici\u00f3ns correctas sobre a aparencia do corpo humano e do seu funcionamento.\nOutros investigadores importantes no \u00e1mbito da anatom\u00eda foron Falopio, Miguel Servet, William Harvey (1578-1657), Malpighi e Descartes (1596-1650).\nIdade Contempor\u00e1nea.\nAntes da \u00e9poca dos procedimentos m\u00e9dicos modernos, os principais medios para o estudo da estrutura do corpo eran a palpaci\u00f3n e a disecci\u00f3n. Foi o aparici\u00f3n do microscopio o que permitiu comprender os constituintes b\u00e1sicos dos tecidos vivos. A introduci\u00f3n das lentes acrom\u00e1ticas aumentou o poder de resoluci\u00f3n do microscopio, o que permitiu a Matthias Jakob Schleiden e Theodor Schwann descubrir, en 1839, que as c\u00e9lulas son a unidade fundamental de organizaci\u00f3n de todos os organismos vivos. Dado que a investigaci\u00f3n microsc\u00f3pica envolve o paso de luz polos obxectos a ser estudados, a invenci\u00f3n do micr\u00f3tomo vai permitir a realizaci\u00f3n de cortes extremamente finos. Desenvolv\u00e9ronse tam\u00e9n t\u00e9cnicas de coloraci\u00f3n con colorantes artificiais que vi\u00f1an permitir distinguir con maior facilidade os varios tipos de c\u00e9lulas e que, na fin do s\u00e9culo XIX , deron orixe aos campos da citolox\u00eda e histolox\u00eda.\nA invenci\u00f3n do microscopio electr\u00f3nico en 1931 permitiu aumentar drasticamente o poder de resoluci\u00f3n, o que vai permitir observar a ultraestrutura das c\u00e9lulas, dos org\u00e1nulos e outras estruturas no seu interior. Na d\u00e9cada de 1950, a introduci\u00f3n da cristalograf\u00eda de raios X para o estudo das estruturas proteicas, \u00e1cidos nucleicos e outras mol\u00e9culas biol\u00f3xicas deu orixe ao novo campo da anatom\u00eda molecular. A radiaci\u00f3n electromagn\u00e9tica de onda curta, como os raios X, \u00e9 capaz de atravesar o corpo e \u00e9 por iso usada en radiograf\u00eda cl\u00ednica para observar estruturas anat\u00f3micas con diferentes graos de opacidade. Hoxe en d\u00eda, as t\u00e9cnicas m\u00e1is modernas como a imaxe por resonancia magn\u00e9tica, tomograf\u00eda computadorizada, fluoroscopia ou ecograf\u00eda permiten aos investigadores e profesionais da sa\u00fade examinar as estruturas anat\u00f3micas, vivas ou mortas, cun detalle sen precedentes.\nNo ensino da anatom\u00eda, foi moi importante o \"Tratado de anatom\u00eda humana\" do franc\u00e9s Leo Testut. Consid\u00e9rase un dos tratados de anatom\u00eda m\u00e1is completos e mellor ilustrados que existen. A primeira edici\u00f3n \u00e9 de finais do s\u00e9culo XIX. A oitava edici\u00f3n, p\u00f3stuma, publicouna na d\u00e9cada de 1920 seu disc\u00edpulo Andr\u00e9 Latarjet. A novena e \u00faltima edici\u00f3n apareceu na d\u00e9cada de 1950, finalizada polo fillo deste \u00faltimo, Michel Latarjet. A \u00faltima reimpresi\u00f3n en espa\u00f1ol \u00e9 da d\u00e9cada de 1980. Continua a ser bibliograf\u00eda recomendada en inn\u00fameras facultades de Medicina e un dos libros m\u00e1is consultados por estudantes de medicina.\nRamas da anatom\u00eda.\nDurante s\u00e9culos os co\u00f1ecementos anat\u00f3micos base\u00e1ronse na observaci\u00f3n de disecci\u00f3ns a plantas e animais. Con todo, a comprensi\u00f3n axeitada da estrutura implica un co\u00f1ecemento da funci\u00f3n dos organismos vivos. Por tanto, a anatom\u00eda \u00e9 case inseparable da fisiolox\u00eda. A anatom\u00eda, que \u00e9 unha das ciencias b\u00e1sicas da vida, est\u00e1 moi relacionada coa medicina (humana ou veterinaria) e coa bot\u00e1nica. \u00c9 conveniente subdividir o estudo da anatom\u00eda en diferentes aspectos. Unha clasificaci\u00f3n bas\u00e9ase segundo o tipo de organismo en estudo; neste caso as subdivisi\u00f3ns principais son as de anatom\u00eda vexetal ou bot\u00e1nica e a anatom\u00eda animal ou veterinaria. De igual maneira, a anatom\u00eda animal subdiv\u00eddese en anatom\u00eda comparada, cando establece as similitudes e diferenzas entre os diferentes tipos de animais e estirpes biol\u00f3xicas.\nA anatom\u00eda tam\u00e9n se pode clasificar segundo os procesos biol\u00f3xicos. Por exemplo, por unha banda, a anatom\u00eda do desenvolvemento (estudo dos embri\u00f3ns en diferentes etapas) e, pola outra, a anatom\u00eda patol\u00f3xica ou estudo descritivo dos \u00f3rganos enfermos. Outras subdivisi\u00f3ns, como a anatom\u00eda cir\u00farxica e a anatom\u00eda art\u00edstica (como por exemplo na obra \"Home de Vitruvio\" de Leonardo da Vinci), bas\u00e9anse na relaci\u00f3n da anatom\u00eda con outras actividades baixo o t\u00edtulo xeral de anatom\u00eda aplicada. Outra forma m\u00e1is de subdividir a anatom\u00eda depende das t\u00e9cnicas empregadas, por exemplo a microanatom\u00eda, m\u00e1is co\u00f1ecida como anatomohistolox\u00eda, que se basea nas observaci\u00f3ns de c\u00e9lulas e tecidos obtidos con axuda do microscopio.\nDunha maneira m\u00e1is exhaustiva, dentro da anatom\u00eda p\u00f3dense considerar as seguintes ramas:\nNomenclatura.\nAntes de que a anatom\u00eda empezase a dispor de nomenclatura oficial, creouse un tipo de linguaxe t\u00e9cnica. A linguaxe t\u00e9cnica estandar\u00edzase, de forma que \u00e9 o mesmo no mundo enteiro, por exemplo, v\u00eda o sistema NA (Nomina Anatomica), que foi o \u00faltimo en ser revisado en 1998. Moitas das contribuci\u00f3ns \u00e1 linguaxe t\u00e9cnica fix\u00e9ronse co lat\u00edn ou latinizaci\u00f3n do grego antigo.\nPara cada sinxela estrutura anat\u00f3mica hai un nome (\u00e1s veces m\u00e1is dun), de forma que se pode representar mediante diferentes cortes e direcci\u00f3ns, que axudan a describir a estrutura completa.\nPlanos de secci\u00f3n.\nNormalmente \u00fasanse tres planos para debuxar secci\u00f3ns do corpo humano: O \"plano horizontal\", o \"plano frontal\" e o \"plano saxital\". O \"plan medio\" \u00e9 un tipo de plan saxital, que parte o corpo en d\u00faas metades sim\u00e9tricas (sendo deste xeito o plan saxital que se mostra \u00e1 imaxe). O \"plan medio\" \u00e9 o \u00fanico fixo, \u00e1 maneira \u00e1 cal se definiron. P\u00f3dese, por exemplo, facer un corte horizontal, frontal ou saxital de forma que respectan as s\u00faas direcci\u00f3ns. Exemplos son o plan horizontal que se pode facer \u00e1 altura dos ombreiros, do xeonllo ou calquera outra altura (vexa a imaxe).\nDirecci\u00f3ns.\nPara o estudo da anatom\u00eda p\u00f3dense usar direcci\u00f3ns anat\u00f3micas que indican localizaci\u00f3ns relativas ou percorridos de sistemas e \u00f3rganos determinados. A base de direcci\u00f3ns do ser humano \u00e9 moi parecida \u00e1 do resto de vertebrados. Os vertebrados int\u00e9granse nesta metodolox\u00eda de estudo grazas \u00e1 disposici\u00f3n b\u00e1sica que comparten:\nAs\u00ed pois, uns exemplos de direcci\u00f3ns anat\u00f3micas son:\nTam\u00e9n se usan en conxunto as direcci\u00f3ns \"Rostral\" e \"Caudal\"."}
{"id": "30940", "revid": "492", "url": "https://gl.wikipedia.org/wiki?curid=30940", "title": "C\u00e1mara web", "text": ""}
{"id": "30942", "revid": "492", "url": "https://gl.wikipedia.org/wiki?curid=30942", "title": "PISA", "text": ""}
{"id": "30950", "revid": "23204", "url": "https://gl.wikipedia.org/wiki?curid=30950", "title": "Tiranosauro", "text": "O tiranosauro (\"Tyrannosaurus\"; que significa literalmente \"r\u00e9ptil tirano\") \u00e9 un x\u00e9nero extinto de dinosauro ter\u00f3podo do clado dos coelurosauros. A especie Tyrannosaurus rex (onde \"rex\" quere dicir \"rei\" en lat\u00edn), tam\u00e9n chamada T. rex ou coloquialmente T-Rex, \u00e9 unha das m\u00e1is co\u00f1ecidas dos grandes ter\u00f3podos. O tiranosauro habitou no que no presente \u00e9 o oeste de Am\u00e9rica do Norte, e que outrora era unha illa continente chamada Laramidia. Os tiranosauros ti\u00f1an unha distribuci\u00f3n m\u00e1is ampla ca outros tiranos\u00e1uridos. Descubr\u00edronse f\u00f3siles nunha gran variedade de formaci\u00f3ns xeol\u00f3xicas que datan do Maastrichtiano, o sexto e \u00faltimo estrato do per\u00edodo Cret\u00e1ceo, hai entre 68 e 66\u00a0mill\u00f3ns de anos. \u00c9 o \u00faltimo membro co\u00f1ecido dos tiranos\u00e1uridos, e est\u00e1 entre os \u00faltimos dinosauros non aviares que existiron antes da extinci\u00f3n dos dinosauros.\nComo outros tiranos\u00e1uridos, o tiranosauro era un carn\u00edvoro b\u00edpede cunha gran cabeza equilibrada por unha longa e pesada cola. En relaci\u00f3n coas s\u00faas grandes e poderosas extremidades traseiras, as extremidades dianteiras dos tiranosauros eran curtas mais poderosas para o seu tama\u00f1o, e ti\u00f1an dous d\u00edxitos rematados en gadoupa. O esp\u00e9cime m\u00e1is completo mide 12,3 m de lonxitude polo que se cre que o \"T. rex\" pod\u00eda chegar a medir m\u00e1is de 12,3 m, at\u00e9 os 3,66 m de alto at\u00e9 os cadr\u00eds, e segundo as estimaci\u00f3ns m\u00e1is modernas pod\u00eda pesar entre 8,4 e 14 toneladas de peso. A\u00ednda que outros ter\u00f3podos rivalizaban ou superaban \u00f3 \"Tyrannosaurus rex\" en tama\u00f1o, est\u00e1 entre os depredadores terrestres co\u00f1ecidos m\u00e1is grandes e crese que ti\u00f1an a trabada m\u00e1is forte de t\u00f3dolos animais terrestres. Sendo de lonxe o carn\u00edvoro m\u00e1is grande do seu ambiente, o \"Tyrannosaurus rex\" era un superdepredador, depredando hadros\u00e1uridos, herb\u00edvoros con armaduracomo ceratopsios e \"Ankylosauria\", e posiblemente saur\u00f3podos. Alg\u00fans expertos suxeriron que o dinosauro era principalmente un preeiro. A cuesti\u00f3n sobre se o tiranosauro era un superdepredador ou un preeiro puro \u00e9 un dos meirandes debates da paleontolox\u00eda. A maior\u00eda dos paleont\u00f3logos aceptaron que o tiranosauro era tanto un depredador activo como un preeiro.\nIdentific\u00e1ronse m\u00e1is de cincuenta grandes esp\u00e9cimes de \"Tyrannosaurus rex\", alg\u00fans dos cales son esqueletos case completos. Restos de tecido mol e prote\u00ednas foron rexistrados en cando menos un dos esp\u00e9cimes. A abundancia de material f\u00f3sil permitiu unha investigaci\u00f3n significativo en moitos aspectos da s\u00faa biolox\u00eda, inclu\u00edndo o seu desenvolvemento e a s\u00faa biomec\u00e1nica. Os h\u00e1bitos de alimentaci\u00f3n, a fisiolox\u00eda e a velocidade potencial do \"Tyrannosaurus rex\" son alg\u00fans dos temas de debate. A s\u00faa taxonom\u00eda tam\u00e9n \u00e9 controvertida, xa que alg\u00fans expertos consideran o \"Tarbosaurus bataar\" de Asia como unha segunda especie de tiranosauro, mentres que outros mante\u00f1en o \"Tarbosaurus\" como un x\u00e9nero separado. Diversos x\u00e9neros de tiranos\u00e1uridos de Am\u00e9rica do Norte tam\u00e9n foron sinonimizados co \"Tyrannosaurus\".\nComo o ter\u00f3podo m\u00e1is arquet\u00edpico, o tiranosauro \u00e9 un dos dinosauros m\u00e1is co\u00f1ecidos dende comezos do s\u00e9culo XX, aparecendo en numerosos filmes, anuncios, selos postais e diversos outros medios."}
{"id": "30951", "revid": "132", "url": "https://gl.wikipedia.org/wiki?curid=30951", "title": "Chekhov", "text": ""}
{"id": "30954", "revid": "1131", "url": "https://gl.wikipedia.org/wiki?curid=30954", "title": "Triceratops", "text": "O triceratops (que significa literalmente \"cara con tres cornos\") \u00e9 unha especie de dinosauro que viviu no per\u00edodo Cret\u00e1ceo tard\u00edo en Am\u00e9rica do Norte. Med\u00eda uns 3 metros de altura e 9 de lonxitude. Ti\u00f1a unha alimentaci\u00f3n herb\u00edvora, e com\u00eda todo tipo de plantas.\nEra un dinosauro moi robusto, cunhas moi boas defensas:\nOs machos combat\u00edan entre si polo control das femias, pero nestes combates os cornos estaban \u00e1 marxe, pois s\u00f3 se utilizaban empurr\u00f3ns e loitas cos cornos trabados. Por\u00e9n, est\u00e1 demostrado que estes combates chegaban a unha gran violencia, pois a paleontolox\u00eda atopou numerosas placas \u00f3seas de triceratops fracturadas."}
{"id": "30967", "revid": "22570", "url": "https://gl.wikipedia.org/wiki?curid=30967", "title": "Academia Europea de Filatelia", "text": "A Academia Europea de Filatelia (Acad\u00e9mie Europ\u00e9enne de Philat\u00e9lie) fundouse en 1977 como Academia de Estudos Postais pola iniciativa de Jean Storch, en 1988 adoptou o nome de Academia Europea de Estudos Filat\u00e9licos e Postais.\nNa academia participan especialistas en filatelia, marcofilia, maxilofilia e cartofilia m\u00e1is tam\u00e9n comerciantes, editores de cat\u00e1logos e revistas filat\u00e9licas e presidentes de federaci\u00f3ns filat\u00e9licas de Europa.\nNun primeiro momento formaron a Academia 24 membros, a maior\u00eda franceses, actualmente son 270 membros. Dirixe a AEF un Consello de Administraci\u00f3n de 15 persoas. As linguas oficiais da AEF son o franc\u00e9s e o ingl\u00e9s. O seu primeiro presidente foi Robert Fran\u00e7on ata a s\u00faa morte en 1999. Sucedeuno Jean-Pierre Mangin e durante o seu mandato, en xaneiro de 2000, adoptou o nome actual. A s\u00faa sede social est\u00e1 no Mus\u00e9e de la Poste, Par\u00eds e publica o bolet\u00edn trimestral \"Trait d'Union\" e o anuario \"Opus\".\nEntre os seus membros figura o galego Francisco Javier Pad\u00edn Vaamonde"}
{"id": "30974", "revid": "56817", "url": "https://gl.wikipedia.org/wiki?curid=30974", "title": "Real Academia Hisp\u00e1nica de Filatelia", "text": "A Real Academia Hisp\u00e1nica de Filatelia fundouse o 13 de maio de 1978 en Madrid co prop\u00f3sito de promover e divulgar todo o relacionado coa filatelia e a historia postal en Espa\u00f1a. En 1980 nome\u00e1ronse os primeiros acad\u00e9micos que elixiron a Jorge Guinovart como primeiro presidente. O seu presidente actual \u00e9 Ram\u00f3n Cort\u00e9s de Haro. Ten desde 2000 como \u00f3rgano de expresi\u00f3n o bolet\u00edn \"Academus\" dirixido por Leoncio Mayo e xa desde 1983 publica en forma de libro os discursos de entrada de novos acad\u00e9micos. No ano 2003 con motivo do seu 25 aniversario o Correo espa\u00f1ol dedicoulle un selo e no ano 2006 o rei Xo\u00e1n Carlos I concedeulle o t\u00edtulo de Real."}
{"id": "30975", "revid": "141181", "url": "https://gl.wikipedia.org/wiki?curid=30975", "title": "Andrei Platonov", "text": "Andrei Platonovich Platonov (en ruso \u0410\u043d\u0434\u0440\u0435\u0439 \u041f\u043b\u0430\u0442\u043e\u043d\u043e\u0432\u0438\u0447 \u041f\u043b\u0430\u0442\u043e\u043d\u043e\u0432), nado en Yamskaia Sloboda (preto de Voronezh) o 1 de setembro de 1899 e finado en Moscova o 5 de xaneiro de 1951, foi un escritor ruso da \u00e9poca sovi\u00e9tica. Platonov foi un dos primeiros escritores que emerxeron despois da Revoluci\u00f3n Rusa de 1917. Ben que comunista, os seus traballos foron prohibidos pola s\u00faa posici\u00f3n esc\u00e9ptica perante a colectivizaci\u00f3n. A s\u00faa obra m\u00e1is co\u00f1ecida e a novela antiut\u00f3pica Chevengur.\nTraxectoria.\nFillo dun traballador metal\u00farxico empregado dos ferrocarr\u00eds rusos, foi o m\u00e1is vello de 10 irm\u00e1ns. Estudou na escola parroquial e a partir dos trece anos empezou a traballar en diversos oficios para manter \u00e1 familia. Serviu no Ex\u00e9rcito Vermello durante a guerra civil rusa como correspondente de guerra.En 1919 empezou a colaborar como poeta, publicista e cr\u00edtico literario en varios xornais. Nos anos 1920 trocou o seu apelido orixinal Klimentov polo de Platonov, pseud\u00f3nimo baseado no nome do pai do escritor. En 1924 acabou a escola polit\u00e9cnica e comezou a traballar como enxe\u00f1eiro electro-t\u00e9cnico en diversos proxectos na Rusia central, onde foi testemu\u00f1a dos excesos e os levantamentos campesi\u00f1os causados pola colectivizaci\u00f3n forzada.En 1927 marchou a Moscova coa idea de se dedicar exclusivamente \u00e1 literatura. Foi membro, a\u00ednda que perif\u00e9rico, do grupo Pereval de escritores campesi\u00f1os.\nEscribiu as s\u00faas obras m\u00e1is importantes, as novelas \"Chevengur\" e \"O foxo\" entre 1926 e 1930, coincidindo cos \u00faltimos anos da Nova Pol\u00edtica Econ\u00f3mica e o inicio do primeiro Plan Quinquenal en 1928. Estas obras, que supo\u00f1\u00edan unha cr\u00edtica impl\u00edcita \u00f3 sistema desencadearon as cr\u00edticas dos \u00f3rganos oficiais, e ,a\u00ednda que un cap\u00edtulo de \"Chevengur\" apareceu nunha revista, as obras nunca se publicaron. En 1931 despois da publicaci\u00f3n \"Vorkk\" sobre a cr\u00f3nica da vida dos campesi\u00f1os pobres, que recibiu as cr\u00edticas de Fadeyev e Stalin, a publicaci\u00f3n dos seus traballos foi prohibida, coa exclusi\u00f3n do relato \"O r\u00edo Potudan\" publicada en 1937.\nO seu fillo de 15 anos foi arrestado e enviado a un campo de concentraci\u00f3n durante a Gran Purga estalinista dos anos 30. Liberado, pero enfermo de tuberculose o fillo volveu \u00e1 casa e durante a convalecencia contaxiou a enfermidade \u00f3 escritor. \u00d3 comezo da segunda guerra mundial foille permitido publicar por un permiso especial de Stalin. Foi correspondente de guerra de 1942 a 1945 e seguiu escribindo no peri\u00f3dico \"Estrela Vermella\" ata 1946.\nA finais de 1946 imprimiuse o seu conto \"O regreso\" (Vozvrashchenye) polo que foi novamente censurado e acusado de calumnia. Como consecuencia, a posibilidade de seguir publicando desapareceu por completo. A finais dos anos 40, imposibilitado de seguir ga\u00f1ando a vida como narrador, dedicouse a preparar contos rusos e bashkirios para ser imprimidos en revistas para nenos.\nMorreu o 5 de xaneiro de 1951 en Moscova. Ten unha r\u00faa e un monumento dedicados en V\u00f3ronezh.\nA\u00ednda que relativamente desco\u00f1ecido no seu tempo, a influencia de Platonov na literatura rusa e considerable. Alg\u00fans dos seus traballos foron publicados ou reimpresos nos anos 60 na \u00e9poca do Desxeo de Khrushchev.\nEstilo.\nA escrita de Platonov esta fortemente relacionada con autores cl\u00e1sicos rusos coma Fi\u00f3dor Dostoievski. Fai un uso extenso de simbolismo cristi\u00e1n e das obras de fil\u00f3sofos antigos e contempor\u00e1neos seus, entre eles o fil\u00f3sofo cristi\u00e1n Nickolai Fedorov.\nO seu relato \"O foxo\" usa unha combinaci\u00f3n de linguaxe rural e t\u00e9rminos pol\u00edticos e ideol\u00f3xicos que crean unha atmosfera de irrealidade \u00e1 que colaboran os sorprendentes e, \u00e1s veces fant\u00e1sticos feitos da narraci\u00f3n. Esta exploraci\u00f3n do sensentido e unha caracter\u00edstica do existencialismo e a literatura do absurdo.\nMalia a postura materialista da s\u00faa obra que nega a importancia e a existencia da alma, o seu estilo, moi persoal e o seu uso idiosincr\u00e1tico do l\u00e9xico af\u00e1stano dos escritores do Realismo Socialista."}
{"id": "30976", "revid": "98629", "url": "https://gl.wikipedia.org/wiki?curid=30976", "title": "Bruce Cond\u00e9", "text": "Bruce Cond\u00e9, nado en San Juan Capistrano (California) o 5 de decembro de 1913 e finado en Marrocos o 20 de xullo de 1992, foi un aventureiro norteamericano.\nTraxectoria.\nRecibiu educaci\u00f3n universitaria nos \u00c1nxeles e foi profesor en diversas academias militares dos Estados Unidos antes da segunda guerra mundial, durante esta loitou en \u00c1frica do Norte e nas Ardenas chegando a capit\u00e1n. Unha vez se renderon os alem\u00e1ns foi destinado \u00f3 Pac\u00edfico co grao de comandante, m\u00e1is logo pasou a servizo de contrainformaci\u00f3n das Forzas A\u00e9reas (USAF).\nTras deixar o ex\u00e9rcito nada se sabe del ata que aparece no Iemen, al\u00ed adoptou a s\u00faa cidadan\u00eda e a relixi\u00f3n isl\u00e1mica. Tras servir \u00e1 monarqu\u00eda iemen\u00ed foi expulsado en 1958 para establecerse no L\u00edbano como correspondente de \"Linn's Stamp News\".\nEn 1963 foi nomeado conselleiro postal de Sharjah, abriu a primeira oficina postal do pa\u00eds e emitiu os primeiros selos dese\u00f1ados polo propio Cond\u00e9. Tras o derrocamento do xeque Al Qasimi volveu \u00f3 Iemen como xeneral do Ex\u00e9rcito Real e asesor postal, al\u00ed dese\u00f1ou e emitiu gran variedade de selos cunha pol\u00edtica filat\u00e9lica que levaron a que o propio goberno do Iemen negase a lexitimidade \u00f3s seus selos e cancelaci\u00f3ns. De novo Cond\u00e9 marchou para o L\u00edbano onde seguiu a emitir selos fraudulentos do Iemen co prop\u00f3sito de enganar \u00f3s coleccionistas. Instalouse por un tempo en Granada e pasou os seus \u00faltimos anos en Marrocos."}
{"id": "30977", "revid": "85894", "url": "https://gl.wikipedia.org/wiki?curid=30977", "title": "Federaci\u00f3n Europea de Sociedades Filat\u00e9licas", "text": "A Federaci\u00f3n Europea de Sociedades Filat\u00e9licas (Federation of European Philatelic Associations, FEPA) \u00e9 a organizaci\u00f3n que acolle \u00e1s federaci\u00f3ns de sociedades filat\u00e9licas nacionais europeas membros da Federaci\u00f3n Internacional de Filatelia, inclu\u00edndo a Federaci\u00f3n Filat\u00e9lica de Israel e est\u00e1 aberta \u00f3s pa\u00edses do norte de \u00c1frica a\u00ednda que polo de agora s\u00f3 a Federaci\u00f3n Filat\u00e9lica Libia \u00e9 membro.\nHistoria.\nFundouse en 1989 e ten como obxectivo coordinar as actividades das diferentes asociaci\u00f3ns, promover e estimular o coleccionismo entre a xente moza. A FEPA non ten sede permanente, facendo de sede no pa\u00eds onde reside o seu presidente, actualmente Pedro Vaz Pereira de Portugal. O seu \u00f3rgano \u00e9 o bolet\u00edn \"FEPA News\". A lingua oficial de FEPA \u00e9 o ingl\u00e9s. A FEPA ten as s\u00faas propias normas e regulaci\u00f3ns para as exposici\u00f3ns filat\u00e9licas que organiza co\u00f1ecidas como FREGEX e que tam\u00e9n se aplican \u00e1s Federaci\u00f3ns Nacionais integradas nela."}
{"id": "30978", "revid": "89787", "url": "https://gl.wikipedia.org/wiki?curid=30978", "title": "Clube Filat\u00e9lico de Portugal", "text": "O Clube Filat\u00e9lico de Portugal \u00e9 a asociaci\u00f3n filat\u00e9lica m\u00e1is antiga de Portugal, con sede en Lisboa. Fundouse en 1943 por iniciativa de Jos\u00e9 Rodrigo Dias Ferreira tras lanzar un chamamento na revista \"O Selo\". O seu actual presidente \u00e9 Elder Manuel Pinto Correia e o seu \u00f3rgano de expresi\u00f3n \u00e9 o \"Boletim do Clube Filat\u00e9lico de Portugal\". O club realiza poxas filat\u00e9licas, exposici\u00f3ns filat\u00e9licas, conferencias e conta coa biblioteca filat\u00e9lica m\u00e1is importante do pa\u00eds."}
{"id": "30979", "revid": "85894", "url": "https://gl.wikipedia.org/wiki?curid=30979", "title": "Houston, Texas", "text": "Houston (pronunciado en ingl\u00e9s /\u02c8hju\u02d0st\u0259n/) \u00e9 unha cidade do estado de Texas nos Estados Unidos. \u00c9 a cidade m\u00e1is grande de Texas e a cuarta m\u00e1is grande dos Estados Unidos. Nas estimaci\u00f3ns do censo de 2007 a cidade contaba cunha poboaci\u00f3n de 2,2 mill\u00f3ns de habitantes nunha \u00e1rea de 1.600\u00a0km\u00b2. Houston \u00e9 a capital do condado de Harris e o centro econ\u00f3mico da \u00e1rea metropolitana Houston\u2013Sugar Land\u2013Baytown (o Gran Houston).\n\u00c9 alcumada \"Bayou City\", \"Clutch City\", \"H-Town\", \"Screwston \", \"Magnolia City\" e \"Space City\".\nFoi fundada o 30 de agosto de 1836 polos irm\u00e1ns Augustus Chapman Allen e John Kirby Allen nunha zona pr\u00f3xima ao Buffalo Bayou. A cidade incorporouse o 5 de xu\u00f1o de 1837 e recibiu o seu nome do daquela presidente da Rep\u00fablica de Texas, o antigo xeneral Sam Houston, quen comandara a Batalla de San Xacinto. Dita contenda tivera lugar a 40\u00a0km ao leste de onde a cidade foi establecida.\nO crecente porto e a industria do ferrocarril, combinado co descubrimento de petr\u00f3leo en 1901, provocou continuos incrementos repentinos de poboaci\u00f3n na cidade. A mediados do s\u00e9culo XX, Houston converteuse na base do Texas Medical Center, a maior concentraci\u00f3n de instituci\u00f3ns de investigaci\u00f3n e de sa\u00fade do mundo, e do Centro espacial Lyndon B. Johnson da NASA, onde se sit\u00faa o Centro de Control de Misi\u00f3n.\nConsiderada como unha cidade global beta, a econom\u00eda de Houston pos\u00fae unha ampla base industrial na enerx\u00eda, manufacturaci\u00f3n, aeron\u00e1utica, transporte, sa\u00fade e un importante centro para a creaci\u00f3n de equipos petrol\u00edferos; s\u00f3 Nova York pos\u00fae m\u00e1is sedes de empresas Fortune 500 nos l\u00edmites da s\u00faa cidade. O porto de Houston sit\u00faase de primeiro nos Estados Unidos en tonelaxe manexada en augas internacionais o o segundo en tonelaxe total de carga manexada..\n\u00c9 famosa pola industria petroqu\u00edmica, o canal de naves, o centro m\u00e9dico e o programa espacial. Moitos hispanos traslad\u00e1ronse a Houston a buscar emprego, dando lugar a unha importante poboaci\u00f3n hispana na metr\u00f3pole. Ten ademais importantes poboaci\u00f3ns asi\u00e1tica e surafricana.\nEntre as atracci\u00f3ns m\u00e1is destacables da cidade at\u00f3panse o centro comercial Houston Galleria, a Illa de Galveston e o centro da NASA.\nHistoria.\nDespois de que a capital Harrisburg fose arrasada por Antonio L\u00f3pez de Santa Anna, os irm\u00e1ns John Kirby Allen e Augustus Chapman Allen, dous empresarios de Nova York, compraron 6.642 acres (27\u00a0km\u00b2) de terra preto de Buffalo Bayou, a 1,40 d\u00f3lares o acre, coa intenci\u00f3n de fundar unha cidade situada a unhas cinco millas ao norte de Harrisburg.\nA escritura asinouse o 26 de agosto de 1836, e o 30 de agosto de 1836 os irm\u00e1ns Allen publicaron un anuncio no \"Telegraph and Texas Register\" para captar habitantes para a nova cidade. A resposta foi tal, que antes de producirse a compra, xa exist\u00eda unha cidade con tendas de campa\u00f1a e casas feitas con taboleiros de madeira. Os irm\u00e1ns decidiron bautizar \u00e1 cidade Houston, na honra de Samuel Houston, vencedor da batalla de San Xacinto, e que foi elixido Presidente de Texas en setembro de 1836.\nConced\u00e9uselle a incorporaci\u00f3n ao Estado o 5 de xu\u00f1o de 1837, e o seu primeiro alcalde foi James S. Holman. Ese mesmo ano converteuse na sede do condado de Harrisburg (agora condado de Harris) e, trala petici\u00f3n do seus fundadores, na capital da Rep\u00fablica de Texas. En 1840 fundouse unha c\u00e1mara de comercio, en parte para promocionar a navegaci\u00f3n e os negocios fluviais no recentemente creado porto no Buffalo Bayou.\nXeograf\u00eda.\nSegundo a Oficina do Censo dos Estados Unidos, a cidade ten unha superficie total de 1,558.4\u00a0km\u00b2, o que comprende 1,500.7\u00a0km\u00b2 de terra e 57,7\u00a0km\u00b2 de auga. A maior parte de Houston at\u00f3pase na planicie costeira do golfo, e a s\u00faa vexetaci\u00f3n est\u00e1 clasificada como de pradeiras e bosques temperados. Gran parte da cidade foi constru\u00edda sobre terras forestais, marismas, pantanos ou prados, que son a\u00ednda distinguibles nas zonas circundantes. As chairas do terreo local, combinado coa dispersi\u00f3n urbana, fixo que as inundaci\u00f3ns sexan un problema recorrente na cidade. O centro da cidade est\u00e1 a uns 15 metros sobre o nivel do mar, e o punto m\u00e1is alto, ao noroeste de Houston, \u00e9 de aproximadamente 38 metros de altitude. A cidade tivo que recorrir \u00e1s augas subterr\u00e1neas para cubrir as s\u00faas necesidades, mais a subsidencia da terra obrigou \u00e1 cidade a ter que empregar fontes de auga como as do Lago Houston e o Lago Conroe.\nHouston pos\u00fae catro grandes \"bayous\" que pasan pola cidade. Buffalo Bayou, que pasa polo centro e a Canle de Navegaci\u00f3n de Houston cos seus tres afluentes: White Oak Bayou, que corre a trav\u00e9s de barrio Houston Heights e vai cara o centro; Braes Bayou, que discorre ao longo do Texas Medical Center, r Sims Bayou, que pasa polo sur e centro de Houston. O canal navegable contin\u00faa pasando a Ba\u00eda de Galveston e a Illa de Galveston en direcci\u00f3n ao Golfo de M\u00e9xico.\nA rexi\u00f3n cerca da costa ch\u00e1mase a \u00c1rea da Ba\u00eda de Galveston, unha rexi\u00f3n de marismas e praias. Unha pequena parte da cidade (Clear Lake) \u00e1chase nesta rexi\u00f3n.\nXeolox\u00eda.\nHouston as\u00e9ntase sobre estratos de arxila non consolidada, xistos arxilosos e area con baixa cementaci\u00f3n que se estenden por varias millas de profundidade. A xeolox\u00eda da rexi\u00f3n formouse a partir dos dep\u00f3sitos de sedimentos fluviais formados pola erosi\u00f3n das Monta\u00f1as Rochosas. Estes sedimentos consisten nunha serie de areas e arxilas depositadas en conxunto con materia org\u00e1nica en descomposici\u00f3n que, co tempo, transformouse en petr\u00f3leo e gas natural. Baixo os estratos sedimentarios aparece unha capa de halita, sal de rocha, depositada polas augas. A porosidade das capas compr\u00edmese no tempo e estas son forzadas cara a arriba. Ao subir, a halita xerou formaci\u00f3ns de domos de sal, atrapando os sedimentos circundantes e en particular, ao petr\u00f3leo e ao gas que se filtraron das areas porosas adxacentes. O solo superficial \u00e9 espeso, rico, de cor escura at\u00e9 chegar \u00e1 negra nalg\u00fans sectores, apto para o cultivo de arroz que se practica nos suburbios das aforas da cidade, cara onde contin\u00faa expand\u00edndose.\nA \u00e1rea de Houston ten m\u00e1is de 150 fallas activas (en total est\u00edmanse 300 fallas activas), cunha lonxitude total de at\u00e9 500\u00a0km, inclu\u00edndo o sistema de fallas de Long Point-Eureka Heights, que atravesa o centro da cidade. Non se rexistraron terremotos historicamente en Houston, mais os investigadores non descartan a posibilidade de que si se produciran nun pasado distante, nin de que poidan ocorrer no futuro.\nClima.\nHouston ten un clima h\u00famido subtropical, clasificado como \"Cfa\" no sistema de clasificaci\u00f3n de K\u00f6ppen. As tormentas superc\u00e9lula primaverais causan, a mi\u00fado, tornados na zona. Os ventos predominantes son do sur e sueste durante a maior parte do ano, o cal provoca calor en todo o continente procedente dos desertos de M\u00e9xico e a humidade do Golfo de M\u00e9xico.\nDurante os meses de ver\u00e1n \u00e9 com\u00fan que a temperatura ascenda a m\u00e1is de 32\u00a0\u00b0C, cun termo medio de 99 d\u00edas por ano por encima desa temperatura. Non obstante, a humidade trad\u00facese nun \u00edndice de calor superior \u00e1 temperatura real. O termo medio estival pola ma\u00f1\u00e1 \u00e9 de m\u00e1is do 90 por cento de humidade relativa e aproximadamente do 60 por cento pola tarde. A temperatura en Houston durante o ver\u00e1n adoita ser similar \u00e1 media das temperaturas tropicais de cidades como Manila ou Cidade de Panam\u00e1. Os ventos son moi agradecidos no ver\u00e1n, mais ofrecen pouco alivio, excepto cerca da costa. Para facer fronte \u00e1 calor, a xente usa o aire acondicionado en case todos os veh\u00edculos e edificios da cidade. De feito, en 1980, Houston era descrita como a cidade \"m\u00e1is ventilada da Terra\". As tormentas pola tarde son com\u00fans na cidade durante o ver\u00e1n. A temperatura m\u00e1is calorosa rexistrada en Houston foi de 43\u00a0\u00b0C, o 4 de setembro de 2000.\nOs invernos na cidade texana son suaves ou frescos. O termo medio de m\u00e1ximas en xaneiro, o mes m\u00e1is fr\u00edo, \u00e9 de 16\u00a0\u00b0C, mentres que o termo medio de m\u00ednimas baixa aos 5\u00a0\u00b0C. A neve \u00e9 moi pouco habitual, en xeral. A temperatura m\u00e1is fr\u00eda xamais rexistrada en Houston foi de -15\u00a0\u00b0C o 23 de xaneiro de 1940. Houston recibe unha gran cantidade de chuvias ao ano, cun termo medio de 2,4 metros anuais. Estas choivas adoitan causar inundaci\u00f3ns en amplas partes da cidade. O 13 de setembro de 2008, o furac\u00e1n Ike tocou terra en Galveston, convert\u00e9ndose no terceiro furac\u00e1n m\u00e1is destrutivo rexistrado, por detr\u00e1s do Katrina e do Andrew.\nHouston ten excesivos niveis de ozono e enc\u00f3ntrase entre as cidades m\u00e1is contaminadas dos Estados Unidos. O ozono a nivel do chan, ou a n\u00e9boa t\u00f3xica, \u00e9 un dos problemas predominantes de contaminaci\u00f3n atmosf\u00e9rica en Houston e a Asociaci\u00f3n Americana do Pulm\u00f3n clasificou a \u00e1rea metropolitana como a 6\u00ba con peor nivel de ozono nos Estados Unidos no 2006. As industrias situadas ao longo da canle navegable son unha causa importante da contaminaci\u00f3n do aire da cidade."}
{"id": "30983", "revid": "1131", "url": "https://gl.wikipedia.org/wiki?curid=30983", "title": "F\u00e1brica Nacional de Moneda y Timbre", "text": "A F\u00e1brica Nacional de Moneda y Timbre-Real Casa de la Moneda \u00e9 a ceca e a imprenta do selo en Espa\u00f1a. Naceu en 1893 pola fusi\u00f3n da Casa de la Moneda de Madrid e a F\u00e1brica del Sello y Timbre.\nEn 1940 comezou a fabricar billetes de banco e en 1952 papel de seguridade. En 1964 deu comezo a fabricaci\u00f3n dos DNI e os pasaportes. Tam\u00e9n se encarga da fabricaci\u00f3n de billetes da Loter\u00eda Nacional, a certificaci\u00f3n electr\u00f3nica e tarxetas intelixentes. Conta con f\u00e1bricas en Madrid e Burgos.\nEntre outras federaci\u00f3ns e entidades internacionais, a FNMT forma parte da Federaci\u00f3n Internacional da Medalla de Arte (FIDEM)."}
{"id": "30984", "revid": "89787", "url": "https://gl.wikipedia.org/wiki?curid=30984", "title": "Saladino", "text": " (; ), m\u00e1is co\u00f1ecido en occidente como Saladino, nado en Tikrit en 1138 e finado en 1193 en Damasco, foi un dos grandes gobernantes do mundo isl\u00e1mico, sendo sult\u00e1n de Exipto, Siria, Palestina, as\u00ed como de zonas de Arabia, Iemen, Libia e Mesopotamia.\nDefensor do islam e particularmente da ortodoxia relixiosa representada polo sunnismo, unificou pol\u00edtica e relixiosamente o Oriente Pr\u00f3ximo, combatendo os cristi\u00e1ns e rematando con doutrinas afastadas do culto oficial representado polo Califato Abbas\u00ed. \u00c9 particularmente co\u00f1ecido por arrebatar a Terra Santa \u00f3s cruzados, devolvendo Xerusal\u00e9n \u00f3s musulm\u00e1ns e rematando co Reino de Xerusal\u00e9n. O impacto deste acontecemento en Occidente provocou unha nova cruzada (a terceira) liderada polo famoso Ricardo I de Inglaterra, que se converteu en m\u00edtica.\nTraxectoria.\nPrimeiros anos.\nNaceu en 1138 en Tikrit, (na provincia actualmente chamada Salah ad Din no seu honor, en Iraq) onde o seu pai Ayub, era gobernador. A s\u00faa familia era kurda e como moitos kurdos naquela \u00e9poca, eran soldados \u00f3 servizo dos gobernantes sirios e mesopot\u00e1micos. Tras caer en desgraza e ser expulsados, pux\u00e9ronse \u00f3 servizo de Zengi, se\u00f1or de Mosul, que unira so o seu mando a zona norte de Siria e Iraq. Foi o primeiro dos grandes l\u00edderes musulm\u00e1ns que tratou de expulsar os cruzados de Oriente Pr\u00f3ximo, logrando arrebatarlles o Condado de Edesa. A familia de Saladino uniuse pois \u00f3 seu ex\u00e9rcito, sendo o seu pai recompensado co goberno de Baalbek. Naquela \u00e9poca os cristi\u00e1ns lanzar\u00edan a Segunda Cruzada, que fracasar\u00eda.\nA morte en 1146 deste caudillo, asasinado, abriu un per\u00edodo de guerra civil en Siria pola sucesi\u00f3n. A familia de Saladino por\u00edase de parte do herdeiro designado, o fillo m\u00e1is novo de Zengi, Nur al-Din. Cando tras diversas loitas este se impuxo en Siria, os parentes de Saladino foron recompensados: o seu pai recibiu o goberno de Damasco, e o seu t\u00edo Shirkuh o mando do ex\u00e9rcito.\nSe\u00f1or de Exipto.\nNamentres, Exipto estaba nun per\u00edodo de inestabilidade. Nos momentos finais do Califato fatim\u00ed o pa\u00eds estaba en crise, ameazado polos cruzados, que ocuparan Ascal\u00f3n e ameazaban a fronteira aliados cos bizantinos, as\u00ed como en guerra civil polos diversos aspirantes \u00f3 cargo de visir.\nUn deles acudiu \u00e1 corte de Damasco a pedir axuda a Nur al-Din. Este enviou un ex\u00e9rcito \u00f3 mando de Shirkuh, que se levou \u00f3 seu sobri\u00f1o Saladino con el. Cara a 1169 Shirkuh controlaba o pa\u00eds, actuando en parte como primeiro ministro do califa fatimita de Exipto en parte como gobernador e representante do sult\u00e1n sirio. Nese mesmo ano morr\u00eda o xeneral, sendo substitu\u00eddo no posto polo seu sobri\u00f1o, Saladino.\nA tentativa do rei de Xerusal\u00e9n Amalrico II de invadir Exipto co apoio da frota bizantina foi contida no peirao de Damieta, afastando o perigo inmediato dunha conquista cristi\u00e1.\nSaladino reformou a administraci\u00f3n do pa\u00eds, abolindo impostos e reducindo o desmesurado funcionariado, reorganizou o ex\u00e9rcito, composto ata ent\u00f3n por mercenarios do Magreb que foron substitu\u00eddos por tropas kurdas e turcom\u00e1s, e impuxo a s\u00faa autoridade sobre o pa\u00eds. A doenza de Al-Adid, o derradeiro califa fatim\u00ed, impediu a este continuar controlando as mesquitas exipcias, nas que se comezou a orar polo califa abbas\u00ed. A s\u00faa morte en 1171 supuxo a reintegraci\u00f3n definitiva do culto en Exipto \u00e1 corrente sunn\u00ed, maioritaria no islam, durante a ocupaci\u00f3n e mando de Saladino. Isto serviu para realzar o seu prestixio dentro da comunidade isl\u00e1mica, que estaba a\u00ednda moi afectada pola ca\u00edda da cidade santa de Xerusal\u00e9n no poder dos cruzados en 1099.\nSaladino ampliou tam\u00e9n as s\u00faas fronteiras, conquistando a costa libia, o norte do Sud\u00e1n e o Iemen coa escusa de restaurar a ortodoxia relixiosa (estes territorios estaban f\u00f3ra do liderado espiritual do Califato Abbas\u00ed, sendo para a s\u00faa doutrina herexes). Saladino tam\u00e9n tomou os portos e posici\u00f3ns cruzadas no Mar Vermello, asegurando a s\u00faa posici\u00f3n contra os estados cristi\u00e1ns.\nTrala morte de Al-Adid era en teor\u00eda un vasalo de Nur al-Din mais na pr\u00e1ctica era o gobernador de facto de Exipto: reco\u00f1ec\u00eda a autoridade do sult\u00e1n de Siria, mais gozaba de total independencia no seu goberno de Exipto, debido \u00e1 distancia entre Damasco e O Cairo, separadas por estados gobernados polos cruzados europeos.\nSult\u00e1n de Siria.\n\u00c1 morte de Nur al-Din en 1174 os seus dominios deber\u00edan pasar \u00f3 seu fillo As-Salih Ismail al-Malik. Por\u00e9n o herdeiro era un neno, que tardar\u00eda anos en controlar e imporse en Siria, o que fixo que numerosas potencias tratasen de aproveitar a situaci\u00f3n, entre elas, Saladino.\nEste ocupou Damasco e con iso Siria do Sur, so a escusa de asegurar estas terras \u00f3 seu lex\u00edtimo dono, pois estaban ameazadas polo Reino de Xerusal\u00e9n. Por\u00e9n, practicou unha pol\u00edtica hostil a as-Salih Ismail al-Malik, arrebat\u00e1ndolle unha a unha as prazas do norte, ata que s\u00f3 lle quedou Alepo. Chegou incluso a asediar esta cidade infrutuosamente. No transcurso do sitio, sufriu un intento de asasinato por parte da seita dos asasinos, libr\u00e1ndose por levar unha cota de malla baixo as s\u00faas roupas.\nEntrementres, mantivo unha actitude agresiva contra os estados cruzados, realiz\u00e1ndose como era habitual dende a primeira cruzada, incursi\u00f3ns e asaltos. En 1177, unha invasi\u00f3n de Saladino, que atacaba dende o sur, foi desarticulada na batalla de Montgisart.\nDous anos despois, un ataque a unha fortaleza que os cristi\u00e1ns estaban constru\u00edndo na ribeira do r\u00edo Xord\u00e1n deulle a primeira gran vitoria (batalla do vado de Xacob) na s\u00faa campa\u00f1a por expulsar os francos de ultramar.\nTras morrer o herdeiro de Nur al-Din sen descendencia en 1181, Saladino foi nomeado nominalmente (xa o era de facto) sult\u00e1n de Siria e Exipto.\nL\u00edder do islam.\nTras afianzarse como se\u00f1or de Siria, Saladino manobrou contra os pr\u00edncipes da dinast\u00eda Zengida que gobernaban en Mesopotamia (o norte do actual Iraq). Estes eran descendentes de Zengi, e sobri\u00f1os de Nur al-Din cuxo imperio abarcara algunhas provincias fronteirizas na rexi\u00f3n.\nSaladino recuperou as terras fronteirizas, e expandiu o seu dominio m\u00e1is al\u00e1 a\u00ednda. \u00c9 de destacar a anexi\u00f3n de Edesa. Tras varias campa\u00f1as en Mesopotamia conseguiu a submisi\u00f3n do pr\u00edncipe de Mosul en 1186, cuxa cidade chegou a sitiar sen \u00e9xito en 1182, que se converteu no seu vasalo, comprometendose a colaborar na s\u00faa \"xihad\"."}
{"id": "30985", "revid": "85894", "url": "https://gl.wikipedia.org/wiki?curid=30985", "title": "K\u00f6kar", "text": " \nK\u00f6kar \u00e9 unha illa e municipio do arquip\u00e9lago de \u00c5land, Finlandia. Ten unha poboaci\u00f3n de 293 habitantes e unha superficie de 57.80\u00a0km\u00b2. A densidade de poboaci\u00f3n \u00e9 de 5.1 habitantes por km\u00b2. Na illa local\u00edzase a reserva natural de \u00d6stra L\u00e5ngsk\u00e4r. Habitada desde hai 3000 anos por xente que viv\u00eda do que daba o mar. No s\u00e9culo XV constru\u00eduse un mosteiro franciscano que actualmente est\u00e1 en ru\u00ednas, no seu lugar en 1784 edificouse unha igrexa dedicada a Santa Ana.\nCorreo.\nA illa consta dunha oficina de correos na que traballan cinco empregados. Todo o correo, ag\u00e1s o xerado localmente, se recibe por barco e se distrib\u00fae nunha furgoneta, a oficina conta co seu propio servizo filat\u00e9lico, probablemente o que ten unha taxa de cobertura por habitante m\u00e1is pequeno do mundo polo que a illa \u00e9 co\u00f1ecida internacionalmente nos ambientes filat\u00e9licos."}
{"id": "30987", "revid": "22570", "url": "https://gl.wikipedia.org/wiki?curid=30987", "title": "Philasoft", "text": "Philasoft \u00e9 un programa inform\u00e1tico de xesti\u00f3n filat\u00e9lica que creou Micromagic en 1983 para o commodore 64 e o 128. A s\u00faa presentaci\u00f3n p\u00fablica foi con motivo do Ameripex'86. Permite a creaci\u00f3n de etiquetas Filabel para os clasificadores filat\u00e9licos ou a realizaci\u00f3n de mancolistas."}
{"id": "30989", "revid": "72012", "url": "https://gl.wikipedia.org/wiki?curid=30989", "title": "Ernesto Geisel", "text": "Ernesto Geisel, nado en Bento Gon\u00e7alves (Rio Grande do Sul) o 3 de agosto de 1907 e finado no R\u00edo de Xaneiro o 12 de setembro de 1996, foi un militar e pol\u00edtico brasileiro. Xeneral de ex\u00e9rcito, foi presidente do seu pa\u00eds do 15 de marzo de 1974 ao 15 de marzo de 1979.\nTraxectoria.\nNaceu nunha familia protestante, e ingresou no Colexio Militar en 1921. Entre 1969 e 1973 participou da direcci\u00f3n da estatal petrol\u00edfera brasileira, a Petrobras. Despois de asumir a presidencia da rep\u00fablica en 1974, comezou o proceso de apertura pol\u00edtica brasileira, co relaxamento da censura e o abrandamento dalgunhas leis de represi\u00f3n, que foran impostas no pa\u00eds despois do golpe militar de 1964. O seu sucesor, Jo\u00e3o Baptista Figueiredo, deu continuidade \u00f3 proceso de apertura."}
{"id": "30991", "revid": "1131", "url": "https://gl.wikipedia.org/wiki?curid=30991", "title": "Universidade Wesleyana de Ohio", "text": "A Universidade de Wesleyan (Ohio Wesleyan University) \u00e9 unha universidade privada, a m\u00e1is antiga dos Estados Unidos localizada en Delaware, Ohio. Fundouna a colonia da ba\u00eda de Ohio en 1844.\n\u00c9 a universidade con maior orzamento do mundo e unha das m\u00e1is selectivas. Conta 130 profesores e 1.850 estudantes."}
{"id": "30995", "revid": "98629", "url": "https://gl.wikipedia.org/wiki?curid=30995", "title": "Iosif Stalin", "text": "Iosif Vissarionovich Stalin (en ruso \u0418\u043e\u0441\u0438\u0444 \u0412\u0438\u0441\u0441\u0430\u0440\u0438\u043e\u043d\u043e\u0432\u0438\u0447 \u0421\u0442\u0430\u043b\u0438\u043d; nado Ioseb Besarionis je J\u030cu\u1e21a\u0161vili, en xeorxiano: \u10d8\u10dd\u10e1\u10d4\u10d1 \u10d1\u10d4\u10e1\u10d0\u10e0\u10d8\u10dd\u10dc\u10d8\u10e1 \u10eb\u10d4 \u10ef\u10e3\u10e6\u10d0\u10e8\u10d5\u10d8\u10da\u10d8, : [i\u0254s\u025bb b\u025bsari\u0254nis dze d\u0292u\u0263a\u0283vili]), nado en Gori (Xeorxia) o 21 de decembro de 1879 e finado en Moscova o 5 de marzo de 1953, foi un pol\u00edtico e revolucionario marxista-leninista sovi\u00e9tico, segundo l\u00edder da Uni\u00f3n Sovi\u00e9tica.\nTam\u00e9n foi co\u00f1ecido coma Koba (nome dun heroe popular de Xeorxia) e empregou varios pseud\u00f3nimos: David, Nijeradz\u00e9, Chijikov, Ivan\u00f3vich, ata adoptar o de Stalin que usou despois da Conferencia Bolxevique de Tammerfors (Finlandia). O nome Stalin deriva da palabra rusa \"stal\" (aceiro) co mesmo sufixo posesivo persoal \"-in\" que tam\u00e9n empregara o seu predecesor Lenin.\nTraxectoria.\n\u00d3s 15 anos Iosif Stalin entrou no seminario ortodoxo de Tiflis. Influ\u00eddo polas ideas revolucionarias, en 1898 ingresou no Partido Obreiro Socialdem\u00f3crata Ruso (POSDR). Un ano despois foi expulsado do seminario por realizar propaganda marxista e, a partir de ent\u00f3n, converteuse nun revolucionario \u201cprofesional\u201d. Deportado a Siberia (1903), escapou \u00f3 ano seguinte e uniuse \u00e1 facci\u00f3n bolxevique do POSDR. Novamente deportado a Siberia (1907-08), volveu escapar. En 1913 foi enviado a Viena como emisario do Comit\u00e9 Central para tomar contacto cos grupos bolxeviques do exterior. Al\u00ed escribiu a s\u00faa primeira obra, \"O marxismo e o problema das nacionalidades\".\nElixido membro do Comit\u00e9 Central, participou na Revoluci\u00f3n Rusa de 1917 e formou parte do primeiro Goberno de Lenin (novembro de 1917) como comisario das Nacionalidades. Elixido Secretario Xeral do Comit\u00e9 Central (1922), comezou o dominio do aparato do Partido Comunista. Despois da morte de Lenin (1924) acumulou progresivamente a meirande parte dos \u00f3rganos de direcci\u00f3n pol\u00edtica. Fronte a tese de Lev Trotski sobre a Revoluci\u00f3n permanente, mantivo as teses de Lenin da Revoluci\u00f3n ininterrompida e, polo tanto, a posibilidade do socialismo nun s\u00f3 pa\u00eds (\"Acerca dos principios do leninismo\", 1924) e canalizou t\u00f3dolos criterios pol\u00edticos cara \u00e1 consolidaci\u00f3n do r\u00e9xime socialista dentro da URSS. Apoiado maioritariamente pola gran masa do Partido, composta polos revolucionarios \"do interior\" \u2013\u00e9 dicir aqueles que non se exiliaran nas d\u00e9cadas previas \u00e1 revoluci\u00f3n\u2013, apartou das s\u00faas funci\u00f3ns a Trotski, Kamenev e Zinoviev no XV Congreso do Partido Comunista da Uni\u00f3n Sovi\u00e9tica (1927).\nEn 1928 iniciou un programa de industrializaci\u00f3n intensiva e de colectivizaci\u00f3n da agricultura sovi\u00e9tica, impo\u00f1endo unha gran reorganizaci\u00f3n social. Na d\u00e9cada de 1930 consolidou a s\u00faa posici\u00f3n a trav\u00e9s dunha pol\u00edtica de modernizaci\u00f3n da industria. Como arquitecto do sistema pol\u00edtico sovi\u00e9tico, creou unha poderosa estrutura militar. Mandou prender e deportar opositores, \u00f3 mesmo tempo que cultivaba o culto da personalidade como arma ideol\u00f3xica. A acci\u00f3n persecutoria de Stalin estendeuse mesmo a territorio estranxeiro, imput\u00e1ndoselle o asasinato de Trotski, ent\u00f3n exiliado en M\u00e9xico. Por m\u00e1is que Trotski tomase todas as medidas para se protexer de axentes secretos, Ram\u00f3n Mercader, membro do Partido Comunista Mexicano, conseguiu ga\u00f1ar a confianza do disidente para executalo cun golpe na cabeza.\nDesconfiando de que as reformas econ\u00f3micas que implantara produc\u00edan descontento entre a poboaci\u00f3n, Stalin dedicouse, nos anos 30 a consolidar o seu poder persoal. Tratou de expulsar toda a oposici\u00f3n pol\u00edtica. En 1934, Sergei Kirov, principal l\u00edder do Partido Comunista en Leningrado (actual San Petersburgo), apareceu morto. Foi o inicio dunha serie de presi\u00f3ns que pasaron \u00e1 historia coma a \"Gran Purga\", que tivo lugar entre 1934 e 1937. Stalin concedeu un trato duro a todos os que tramasen contra o estado sovi\u00e9tico. Entre as v\u00edtimas m\u00e1is destacadas desta acci\u00f3n estaban os oficiais e membros de maior importancia do Ex\u00e9rcito Vermello, inclu\u00edndo trece dos quince xenerais, coma Mikhail Tukhachevski, unha das s\u00faas m\u00e1is famosas v\u00edtimas, quen sufriu a acusaci\u00f3n de ser axente do servizo secreto alem\u00e1n, raz\u00f3n pola que foi executado, mentres que outros moitos foron deportados a Siberia, co que se enfraqueceu o mando militar sovi\u00e9tico.\nCambios na sociedade sovi\u00e9tica (1927-1939): Industrializaci\u00f3n.\nA primeira guerra mundial, a guerra civil rusa, a intervenci\u00f3n por parte das 14 potencias estranxeiras despois da toma do poder polos bolxeviques e a mesma revoluci\u00f3n, tiveron un efecto devastador na econom\u00eda do pa\u00eds. A produci\u00f3n industrial de 1922 foi un 13 % menor c\u00e1 de 1914. Baixo a Nova Pol\u00edtica Econ\u00f3mica (NEP), impulsada por Lenin perante a situaci\u00f3n urxente, que permit\u00eda certo grao de flexibilidade no mercado dentro do contexto do socialismo, produciuse unha recuperaci\u00f3n. Esgotada a NEP, esta pol\u00edtica foi substitu\u00edda por un sistema centralizado e suxeito aos plans quinquenais a partir de 1928. Estes plans persegu\u00edan ambiciosos programas de industrializaci\u00f3n e de colectivizaci\u00f3n e estatalizaci\u00f3n da agricultura.\nO obxectivo da industrializaci\u00f3n era tanto reacondicionar as vellas f\u00e1bricas e empresas industriais, de tecnolox\u00eda atrasada e en estado de pr\u00e1ctico abandono, coma constru\u00edr unha poderosa industria pesada. A industrializaci\u00f3n era considerada fundamental na construci\u00f3n do socialismo, xa que garantir\u00eda a alianza de obreiros e campesi\u00f1os coma base da ditadura do proletariado e a defensa da URSS, e elevar\u00eda notablemente o nivel de vida da poboaci\u00f3n.\nSen capitais iniciais, con escaso comercio internacional e virtualmente sen infraestrutura moderna, o goberno de Stalin financiou a industrializaci\u00f3n a partir das ganancias obtidas polas f\u00e1bricas e empresas do Estado, polo comercio, os bancos e o transporte. Entre 1926 e 1927, invest\u00edronse na industria preto de mil mill\u00f3ns de rublos; tres anos despois, puideron investir xa nela uns 5.000 mill\u00f3ns.\nA d\u00e9cada de 1930 conseguiu a produci\u00f3n por primeira vez na historia da Uni\u00f3n Sovi\u00e9tica dunha ampla gama de novos produtos coma motocicletas, reloxos e c\u00e1maras fotogr\u00e1ficas, as\u00ed como as m\u00e1quinas e ferramentas necesarias para producir estes e outros bens. Na industria qu\u00edmica produciuse o desenvolvemento da industria dos pl\u00e1sticos, na metalurxia desenvolv\u00e9ronse novos tipos de aliaxes de alta calidade e diversos metais non ferrosos foron manufacturados por primeira vez.\nTam\u00e9n mellorou notablemente a escala e a eficiencia coa que se fabricaban os produtos existentes. Na industria do ferro e do aceiro, a finais da d\u00e9cada de 1930 o tama\u00f1o medio dos novos fornos de fundici\u00f3n era un 40 % maior con respecto a dez anos antes. Moitas innovaci\u00f3ns estaban baseadas exclusivamente en desenvolvementos t\u00e9cnicos locais. Na industria aeron\u00e1utica, por exemplo, os enxe\u00f1eiros sovi\u00e9ticos produciron avi\u00f3ns que eran comparables a dese\u00f1os estranxeiros; na industria militar, pola s\u00faa parte, desenvolv\u00e9ronse tanques que non ti\u00f1an equivalentes no mundo occidental. A Uni\u00f3n Sovi\u00e9tica foi tam\u00e9n o primeiro pa\u00eds en producir goma sint\u00e9tica de polibutadieno.\nColectivizaci\u00f3n da agricultura.\nO goberno de Stalin promoveu a colectivizaci\u00f3n da agricultura co fin de aumentar a produci\u00f3n agr\u00edcola a partir das granxas mecanizadas a grande escala, o que permit\u00eda manter os campesi\u00f1os baixo un control pol\u00edtico m\u00e1is directo e para que a recadaci\u00f3n de impostos fose m\u00e1is eficiente. A colectivizaci\u00f3n significou cambios sociais dr\u00e1sticos nunha escala nunca vista dende a abolici\u00f3n da servidume en 1861.\nA colectivizaci\u00f3n forzada da agricultura comezou a inicios da d\u00e9cada de 1930, form\u00e1ndose a asociaci\u00f3n obrigatoria de todas as granxas nos chamados \"kolj\u00f3s\" (ou granxas colectivas), unha estrutura fortemente centralizada. A supresi\u00f3n dos dereitos da propiedade sobre a terra foi unha consecuencia da forma como se decidiu resolver o antigo conflito da loita de clases. Ademais, de acordo coa visi\u00f3n econ\u00f3mica da \u00e9poca, os \"kolj\u00f3s\" deb\u00edan traballar con maior eficiencia debido \u00e1 aplicaci\u00f3n da tecnolox\u00eda e a divisi\u00f3n do traballo. Nos primeiros anos da colectivizaci\u00f3n estim\u00e1base que a produci\u00f3n agr\u00edcola e industrial deber\u00eda aumentar un 200 % e un 50 % respectivamente; por\u00e9n, a produci\u00f3n agr\u00edcola diminu\u00edu.\nOs campesi\u00f1os ricos, os chamados \"kulaks\", con independencia de se resist\u00edan ou non aos cambios impostos e a colectivizaci\u00f3n, eran postos a traballar directamente nos campos, ou ben eran trasladados a Siberia ou ao leste do pa\u00eds. A pol\u00edtica de industrializaci\u00f3n da agricultura seguida por Stalin requiriu grandes cantidades de equipamento e maquinaria, que se conseguiu exportando trigo e outros bens agr\u00edcolas ao estranxeiro. Os \"kolj\u00f3s\" foron obrigados mediante plans espec\u00edficos a entregar ao Estado a s\u00faa produci\u00f3n agr\u00edcola. Estas medidas trouxeron como consecuencia unha dr\u00e1stica ca\u00edda na calidade de vida do campesi\u00f1ado e na produci\u00f3n agr\u00edcola.\nConsolidaci\u00f3n internacional e interna.\nPara evitar o illamento do r\u00e9xime sovi\u00e9tico, Stalin decidiu a entrada da URSS na Sociedade de Naci\u00f3ns (1934), e a aproximaci\u00f3n a Gran Breta\u00f1a e Francia. Na pol\u00edtica interior procurou eliminar calquera tipo de oposici\u00f3n: entre 1936 e 1938 organizou os chamados procesos de Moscova e deportaci\u00f3ns contra os principais mandos militares e contra toda oposici\u00f3n no seo do Partido e do Estado. Base\u00e1ndose nos datos subministrados trala \"perestroika\" e documentados polo Gulag, foron detidas m\u00e1is de 1\u00a0300\u00a0000 persoas por motivos pol\u00edticos. Delas case 700.000 foron fusiladas. Durante o seu goberno iniciouse un controvertido programa para \"rusificar\" os diferentes estados da URSS, enviando rusos \u00e1s distintas rep\u00fablicas sovi\u00e9ticas para que casasen cos locais e as\u00ed aumentar a porcentaxe de rusos na rexi\u00f3n.\nPor outra parte, xa durante o primeiro per\u00edodo stalinista, antes incluso da d\u00e9cada de 1930, amplos sectores da sociedade sovi\u00e9tica aceptaron con optimismo os grandes avances da Revoluci\u00f3n. Rusia era o \u00fanico pa\u00eds do mundo onde se pagaba \u00e1s mulleres o mesmo que \u00f3s homes por un traballo similar. Tam\u00e9n neste primeiro per\u00edodo, exist\u00edan grandes facilidades para obter un divorcio ou mesmo abortar.\nSegunda guerra mundial (1939-1945).\nO 23 de agosto de 1939 asinou con Hitler o Pacto Ribbentrop-Molotov, un pacto de non-agresi\u00f3n que recibiu o nome dos ministros de exteriores alem\u00e1n e sovi\u00e9tico. Stalin esperaba ga\u00f1ar tempo e reorganizar a forza industrial-militar da cal a Uni\u00f3n Sovi\u00e9tica non poder\u00eda prescindir con vistas a un enfrontamento coa Alema\u00f1a nazi, que para alg\u00fans sempre fora inevitable. Por outra parte, Hitler estaba ansioso por evitar un enfrontamento inmediato cos sovi\u00e9ticos, pois naquel momento \u00eda ocuparse de Gran Breta\u00f1a e Francia. Mais a invasi\u00f3n da Uni\u00f3n Sovi\u00e9tica polas forzas alem\u00e1s en 1941 levouno a aliarse co Reino Unido e os Estados Unidos durante a segunda guerra mundial. Baixo a s\u00faa forte direcci\u00f3n, o ex\u00e9rcito sovi\u00e9tico conseguiu facer recuar os invasores \u2013non sen terribles perdas humanas\u2013 e ocupar terras na Europa Oriental, contribu\u00edndo decisivamente \u00e1 derrota da Alema\u00f1a nazi.\nOs seus cr\u00edticos, como Lev Trotski, denunciaron o pacto co goberno nazi coma unha traiz\u00f3n imperdoable e un m\u00e1is dos crimes do stalinismo contra o movemento obreiro internacional. O stalinismo sempre o considerou unha xenial manobra de Stalin argumentando que impediu o avance nazi, ga\u00f1ando tempo, o que lle permitiu vencer na segunda guerra mundial.\nUnha vez iniciada a segunda guerra mundial, por\u00e9n, e considerando Hitler que a ca\u00edda de Inglaterra era inminente, ordenou atacar a Uni\u00f3n Sovi\u00e9tica, facendo do pacto papel mollado. O 18 de decembro de 1940, o mando alem\u00e1n decidiu que a invasi\u00f3n da URSS se realizar\u00eda en abril de 1941, pero s\u00f3 se puido concretar o 22 de xu\u00f1o dese ano, cando se iniciou o ataque ao territorio sovi\u00e9tico con m\u00e1is de 3\u00a0000\u00a0000 de militares alem\u00e1ns. A invasi\u00f3n tomou por completa sorpresa a Stalin a pesar de que o seu esp\u00eda Richard Sorge avisara de que era inminente.\nStalin encerrouse no Kremlin cunha aparente depresi\u00f3n e falta de autoridade e s\u00f3 reaccionou 10 d\u00edas m\u00e1is tarde, para retomar o control con man firme. Desesperado pola invasi\u00f3n xerm\u00e1nica, decidiu suspender a campa\u00f1a ateizante e permitir o rexurdimento da Igrexa ortodoxa rusa, para que o pobo sovi\u00e9tico crente se unise \u00e1 loita armada, \"esquecendo\" por un tempo o obrigado ate\u00edsmo do PCUS. Incriblemente e en forma insospeitada para os alem\u00e1s, o pobo ruso uniuse detr\u00e1s da s\u00faa figura.\nO Ex\u00e9rcito Vermello, moi debilitado polas purgas de finais dos 30, atop\u00e1base virtualmente sen mando competente, polo que as forzas alem\u00e1s avanzaron rapidamente polas estepas occidentais da URSS. Hitler predic\u00eda que a guerra co xigante ruso durar\u00eda polo menos 6 meses e que o pobo ruso mesmo eliminar\u00eda a Stalin.\nStalin f\u00edxose nomear Presidente do Consello de Comisarios do Pobo co que na pr\u00e1ctica converteuse oficialmente no Xefe do Estado. As medidas iniciais de Stalin por conter a invasi\u00f3n alem\u00e1 foron ineficaces e non puideron deter o avance das forzas blindadas de Hitler que penetraban profundamente no territorio sovi\u00e9tico. Se ben no comezo Stalin mostrouse dubitativo e irresoluto polo s\u00fabito e contundente ataque dos alem\u00e1ns, pronto comezou a tomar o control da situaci\u00f3n e autonomeouse Supremo Comandante en Xefe do Ex\u00e9rcito Vermello.\nA diferenza de Hitler, Stalin deu certa autonom\u00eda aos xenerais na toma de decisi\u00f3ns e fixo traer dende a fronteira alg\u00fans dos seus mellores xenerais, como Zh\u00fakov e Vatutin, permitindo ademais o env\u00edo dende as frontes orientais de milleiros de soldados das tropas siberianas adestradas xa no combate cos xaponeses.\nDurante a Batalla de Smolensk, o seu fillo Y\u00e1kov Dzhugashvili foi capturado: Stalin soubo desta situaci\u00f3n pero permaneceu indiferente \u00e1 sorte corrida polo seu fillo. Y\u00e1kov permaneceu an\u00f3nimo no campo de concentraci\u00f3n de Sachsenhausen at\u00e9 que foi delatado. Intent\u00e1rono adoutrinar para a propaganda alem\u00e1 pero non cambiou de bando. Ent\u00f3n decidiuse o seu troco polo mariscal Friedrich Paulus, pero Stalin negouse. Y\u00e1kov morreu en estra\u00f1as circunstancias o 15 de abril de 1943 no mesmo campo. Stalin xamais demostrou publicamente alg\u00fan tipo de consideraci\u00f3n pola sorte corrida por Y\u00e1kov.\nMant\u00edvose en Moscova o inverno de 1941, cando os alem\u00e1s ameazaban a cidade, a 42\u00a0km, e organizou al\u00ed o contraataque sovi\u00e9tico. Ao ano seguinte tivo \u00e9xito ao manter a estrat\u00e9xica cidade de Stalingrado, \u00faltima defensa da zona petroleira do C\u00e1ucaso, pese \u00e1 enorme cantidade de baixas entre os seus homes (Stalin, a trav\u00e9s dos seus comisarios pol\u00edticos, ordenou disparar contra os seus propios soldados se estes se retiraban dun combate ao consideralos desertores) e posteriormente (1943) tam\u00e9n derrotou o ex\u00e9rcito alem\u00e1n na batalla de Kursk co que todo o curso das acci\u00f3ns militares tivo un cambio, sendo ent\u00f3n os sovi\u00e9ticos os que obrigaban a retirarse aos alem\u00e1ns. As\u00ed, en maio de 1945, as forzas de Stalin foron as primeiras en entrar en Berl\u00edn, forzando o suicidio de Hitler e a capitulaci\u00f3n alem\u00e1.\nNo seu papel de comandante en xefe, Stalin procuraba sempre manter un control persoal pero flexible no mando, sobre todo \u00e1 fronte de batalla, as reservas militares e a econom\u00eda de guerra. Esta actitude non se mostrou eficaz, xa que deixaba nun s\u00f3 home todas as decisi\u00f3ns, pero logo Stalin foi aprendendo dos erros e comezou a delegar decisi\u00f3ns militares ao contrario do seu rival, Hitler, quen monopolizou o mando.\nComo Xefe de Estado, Stalin participou en varios encontros cos l\u00edderes aliados, coma o chamado \"dos tres grandes\", con Winston Churchill e Franklin D. Roosevelt en Ialta e en Potsdam (ambos os dous en 1945), nos que logrou o reco\u00f1ecemento internacional dunha esfera de influencia sovi\u00e9tica na Europa do Leste e mostr\u00e1ndose como un formidable negociador segundo o propio secretario do exterior brit\u00e1nico, Anthony Eden. As\u00ed mesmo, o 4 de setembro de 1943, reuniuse con tres metropolitas da Igrexa para restablecer o Santo S\u00ednodo e convocar o Concilio Episcopal para elixir como Patriarca de Moscova un deles (Sergu\u00e9i) cinco d\u00edas despois, por primeira vez en 17 anos.\nUn feito deste per\u00edodo que reflicte o seu \"culto \u00e1 personalidade\" \u00e9 que se autoconcedeu a honra de Heroe da Uni\u00f3n Sovi\u00e9tica, a pesar que s\u00f3 a recib\u00edan os soldados en combate. Sent\u00edase ameazado pola popularidade de Zh\u00fakov, ao que acusou de usar ese triunfo ao seu favor e terminou degrad\u00e1ndoo.\nPosguerra (1945-1953).\nCando rematou a segunda guerra mundial, Stalin foi visto como o gran l\u00edder que conducira o pobo sovi\u00e9tico \u00e1 vitoria na s\u00faa loita contra a Alema\u00f1a nazi. A finais da d\u00e9cada de 1940 o patriotismo ruso foi en ascenso por causa dos \u00e9xitos propagand\u00edsticos. Por exemplo, algunhas invenci\u00f3ns e descubrimentos cient\u00edficos foron reclamados pola propaganda rusa. Exemplos diso son a m\u00e1quina de vapor, reclamada polo pai e o fillo da familia Cherep\u00e1nov; a l\u00e1mpada incandescente, por Pavel Yablochkov e Aleksandr Lodyguin; a radio, por Aleksandr Step\u00e1novich Popov; e o avi\u00f3n, por Aleksandr Mozhaiski. Continuaron as s\u00faas pol\u00edticas represivas (incluso nos territorios recentemente anexionados), pero nunca chegaron aos extremos da d\u00e9cada de 1930.\nInternacionalmente, Stalin viu a consolidaci\u00f3n do poder como un paso necesario para protexer a Uni\u00f3n Sovi\u00e9tica, rode\u00e1ndoa de gobernos amigables, coma un cord\u00f3n sanitario contra posibles invasi\u00f3ns. Mentres, \"Occidente\" buscou un modelo id\u00e9ntico de protecci\u00f3n contra a expansi\u00f3n comunista. Estas pol\u00edticas conduciron a unha estabilidade, onde o \u00e9xito da influencia sovi\u00e9tica depender\u00eda da cooperaci\u00f3n entusiasta das naci\u00f3ns sat\u00e9lites.\nCoa s\u00faa esfera de influencia alongada \u00e1 metade oriental de Europa, nos chamados Estados Obreiros, Stalin foi unha persoa chave da posguerra. Dominando pa\u00edses coma a Rep\u00fablica Democr\u00e1tica Alem\u00e1, Checoslovaquia e Roman\u00eda, estableceu a hexemon\u00eda sovi\u00e9tica no Bloque do Leste e rivalizou cos Estados Unidos no liderado do mundo.\nStalin tivo a esperanza de que a retirada e a desmobilizaci\u00f3n dos Estados Unidos dar\u00edan lugar a un aumento da influencia comunista, especialmente en Europa. Cada unha das partes v\u00eda as acci\u00f3ns defensivas da outra como provocaci\u00f3ns desestabilizadoras e estes dilemas de seguridade desgastaron as relaci\u00f3ns entre a Uni\u00f3n Sovi\u00e9tica e os seus ex-aliados occidentais da segunda guerra mundial e deu lugar a un prolongado per\u00edodo de tensi\u00f3n e a desconfianza entre o Leste e Occidente co\u00f1ecido coma a guerra fr\u00eda (\"v\u00e9xase Pano de aceiro\").\nO Ex\u00e9rcito Vermello terminou de maneira exitosa a segunda guerra mundial ocupando gran parte do territorio que fora ocupado anteriormente polos pa\u00edses do Eixo.\nEn Asia, o Ex\u00e9rcito Vermello invadiu Manchuria no \u00faltimo mes da guerra e tam\u00e9n tomou o control de Corea preto do Paralelo 38. Na China, Mao Zedong do Partido Comunista da China, receptivo a recibir o apoio sovi\u00e9tico, derrotou ao prooccidental e proestadounidense Partido Nacionalista Chin\u00e9s na guerra civil da China.\nOs comunistas controlaron a maior parte da China, mentres que os nacionalistas se refuxiaron nun pequeno estado na illa de Formosa (actualmente Taiw\u00e1n). A Uni\u00f3n Sovi\u00e9tica reco\u00f1eceu pronto as \"faza\u00f1as\" de Mao pouco despois da fundaci\u00f3n da Rep\u00fablica Popular da China, que foi considerada coma un novo aliado. A Rep\u00fablica Popular reivindicou Taiw\u00e1n, a pesar de que nunca se consolidou a s\u00faa autoridade na illa.\nAs relaci\u00f3ns diplom\u00e1ticas coa China acadaron un punto culminante coa firma do \"Tratado chin\u00e9s-sovi\u00e9tico de Amizade e Alianza\" en 1950. Ambos os dous pa\u00edses proporcionaron apoio militar a un novo estado en Corea do Norte. En 1950, despois de varios conflitos fronteirizos, estalou a guerra entre o novo estado e os Estados Unidos e os seus aliados de Corea do Sur, comezando a guerra de Corea.\nEn Europa exist\u00edan zonas de ocupaci\u00f3n sovi\u00e9tica, tanto en Alema\u00f1a coma en Austria. Hungr\u00eda e Polonia estaban practicamente ocupadas militarmente. Dende 1946 a 1948 foron elixidas en Polonia, Checoslovaquia, Hungr\u00eda, Roman\u00eda e Bulgaria gobernos de coalici\u00f3n integrados por comunistas, e os movementos comunistas accederon ao poder en Iugoslavia e Albania.\nEstas naci\u00f3ns foron co\u00f1ecidas coma o Bloque do Leste ou Bloque Comunista. Gran Breta\u00f1a e os Estados Unidos apoiaron a loita contra os comunistas na guerra civil grega e os sovi\u00e9ticos foron sospeitosos de apoiar aos comunistas gregos, a\u00ednda que Stalin se abstivo de involucrarse en Grecia, desestimando o movemento por consideralo prematuro. Albania seguiu sendo aliada da Uni\u00f3n Sovi\u00e9tica, pero Iugoslavia rompeu coa URSS en 1948.\n\u00c1mbalas d\u00faas superpotencias viron a Alema\u00f1a coma pa\u00eds clave. En represalia \u00e1 formaci\u00f3n da \"Trizona\" occidental, Stalin decidiu tomar medidas. Grazas \u00e1 informaci\u00f3n do axente brit\u00e1nico Donald Maclean Duart e outros axentes de espionaxe brit\u00e1nicos e estadounidenses, Stalin era perfectamente co\u00f1ecedor de que os Estados Unidos non procederan \u00e1 produci\u00f3n masiva de armamento at\u00f3mico, de feito, nin sequera produciran ningunha dende Nagasaki. Ser\u00eda preciso un gran n\u00famero para destru\u00edr as forzas comunistas, xa fose en Europa ou no Extremo Oriente. Por tanto ordenou o bloqueo de Berl\u00edn, que estaba baixo dominio brit\u00e1nico, franc\u00e9s e estadounidense.\nO Bloqueo de Berl\u00edn fracasou debido \u00e1 masiva campa\u00f1a de reabastecemento a\u00e9reo (\"Luftbr\u00fccke\"), levado a cabo polas potencias occidentais. En 1949, Stalin reco\u00f1eceu a derrota e puxo fin ao bloqueo. Despois da formaci\u00f3n de Alema\u00f1a Occidental pola uni\u00f3n das tres zonas occidentais de ocupaci\u00f3n, os sovi\u00e9ticos declararon en 1949 Alema\u00f1a Oriental como pa\u00eds independente baixo un goberno comunista.\nEn 1948 Stalin apoiou inicialmente a creaci\u00f3n do estado de Israel. A Uni\u00f3n Sovi\u00e9tica foi un dos primeiros pa\u00edses en reco\u00f1ecer o novo pa\u00eds, e nese mesmo ano Golda Meir chegou a Moscova como primeira embaixadora. Por\u00e9n, m\u00e1is tarde cambiou de opini\u00f3n e op\u00faxose a Israel.\nAo contrario que a pol\u00edtica dos Estados Unidos de armamento restrinxido (proporcionou equipo limitado \u00e1 infanter\u00eda e as forzas da polic\u00eda de Corea do Sur, Stalin apoiou con armas a Kim Il Sung en Corea do Norte: o ex\u00e9rcito e as forzas a\u00e9reas con equipamento militar (inclu\u00eddo os Tanques T-34/85) e \"asesores\" moi por riba do que se requir\u00eda para fins defensivos, co fin de facilitar a Kim (ex oficial da Uni\u00f3n Sovi\u00e9tica) a conquista do resto da pen\u00ednsula coreana. Pilotos sovi\u00e9ticos voaron en avi\u00f3ns sovi\u00e9ticos dende bases chinesas contra aeronaves das Naci\u00f3ns Unidas na defensa de Corea do Norte. Investigaci\u00f3ns na Uni\u00f3n Sovi\u00e9tica, posteriores \u00e1 guerra fr\u00eda revelaron que a guerra de Corea foi iniciada por Kim Il Sung coa autorizaci\u00f3n expresa de Stalin.\nNos \u00faltimos anos de vida de Stalin, unha das s\u00faas \u00faltimas grandes iniciativas de pol\u00edtica exterior foi a Nota de Stalin de 1952 para a reunificaci\u00f3n alem\u00e1 e a non intervenci\u00f3n das superpotencias en Europa central, pero Gran Breta\u00f1a, Francia e os Estados Unidos sospeitaron da proposta e rexeitaron a oferta.\nFalecemento.\nO 5 de marzo de 1953 Stalin faleceu de hemorraxia cerebral feito que, segundo moitos, a\u00ednda merece unha profunda investigaci\u00f3n. O seu corpo ficou exposto no mesmo sal\u00f3n que Lenin at\u00e9 o 20\u00ba Congreso do Partido Comunista da Uni\u00f3n Sovi\u00e9tica, realizado o febreiro de 1956, no cal Nikita Khrushchev, o seu sucesor, denunciou no chamado \"relatorio secreto\" as pr\u00e1cticas stalinistas, particularmente o chamado \"culto \u00e1 personalidade\". Despois do 20\u00ba Congreso, o corpo de Stalin foi enterrado f\u00f3ra dos muros do Kremlin, sendo o t\u00famulo m\u00e1is visitado al\u00ed.\nFamilia.\nA primeira muller de Stalin, Ekaterina Svanidze, morreu en 1907, tres anos despois do seu matrimonio. Tiveron xuntos un fillo, Yakov Dzhugashvili, co que rachou a relaci\u00f3n posteriormente. O seu fillo intentou suicidarse, sen \u00e9xito, sufrindo graves feridas. Yakov formou parte do Ex\u00e9rcito Vermello e foi capturado polas tropas alem\u00e1s. Alema\u00f1a ofreceu a Stalin intercambialo por un xeneral alem\u00e1n, \u00f3 que Stalin non accedeu. Yakov morreu oficialmente electrocutado, intentando escapar do campo de concentraci\u00f3n.\nA segunda muller de Stalin foi Nadezhda Alliluyeva, que morreu en 1932. A causa oficial da s\u00faa morte foi unha grave enfermidade. Xuntos tiveron un fillo (Vassili Dzhugashvili) e unha filla (Svetlana Alliluyeva). Vassili conseguiu rangos militares na Forza A\u00e9rea Sovi\u00e9tica, morrendo a causa do alcol en 1962. Svetlana abandonou a URSS en 1967, regresando d\u00e9cadas m\u00e1is tarde.\nA nai de Stalin morreu en 1937. Stalin non asistiu \u00f3 seu funeral."}
{"id": "30996", "revid": "22570", "url": "https://gl.wikipedia.org/wiki?curid=30996", "title": "Richard Meier", "text": "Richard Meier, nado o 12 de outubro do 1934 en Newark (Nova Jersey), \u00e9 un arquitecto estadounidense de finais do s\u00e9culo vinte, co\u00f1ecido mundialmente polo uso da cor branca nas s\u00faas obras.\nTraxectoria.\nAcadou a Graduaci\u00f3n de Arquitecto na Universidade Cornell no ano 1957, traballando para SOM (Skidmore, Owings e Merrill) durante o 1959, m\u00e1is tarde para Marcel Breuer por tres anos, xusto antes de comezar o seu propio estudio no ano 1963. Reco\u00f1ecido como un dos cinco de Nova York, o seu legado do Museo Getty na cidade dos \u00c1nxeles (California) catapultouno \u00e1 fama.\nNo 1984 foi galardoado co Premio Pritzker."}
{"id": "30997", "revid": "98629", "url": "https://gl.wikipedia.org/wiki?curid=30997", "title": "Gobernantes do Brasil", "text": "Diferente dos outros pa\u00edses da Am\u00e9rica do Sur que xurdiron como rep\u00fablicas, o Brasil tivo como primeira forma de goberno despois da independencia a monarqu\u00eda. Foron dous os monarcas brasileiros:\nAp\u00f3s a renuncia de Pedro I en 7 de abril de 1831 e ata que seu fillo Pedro II fose declarado maior de idade, o Brasil foi gobernado por rexentes.\nEn 15 de novembro de 1889, o mariscal Deodoro da Fonseca proclamou a rep\u00fablica no Brasil. Desde ent\u00f3n, a xefatura de estado no pa\u00eds ten sido ocupada por presidentes, elixidos polo pobo ou non.\nV\u00e9xase tam\u00e9n: lista dos presidentes do Brasil"}
{"id": "30998", "revid": "5863", "url": "https://gl.wikipedia.org/wiki?curid=30998", "title": "Iago Seara", "text": "Iago Seara Morales, nado en Ourense o 26 de agosto de 1948, \u00e9 un arquitecto galego.\nTraxectoria.\nEstudou na Escola T\u00e9cnica Superior de Arquitectura de Madrid. Comezou a s\u00faa actividade profesional en Ourense e \u00f3s 31 anos pasou exercer como Xefe do Servizo de Arquitectura da Conseller\u00eda de Cultura da Xunta de Galicia. Exerce como profesor da Escola T\u00e9cnica Superior de Arquitectura da Coru\u00f1a (Universidade da Coru\u00f1a) e como Coordinador das Secci\u00f3ns de Arquitectura e Artes Pl\u00e1sticas do Consello da Cultura Galega.\n\u00c9 colaborador habitual de xornais e publicaci\u00f3ns especializadas, membro individual de ICOMOS, organismo da UNESCO dedicado \u00e1 protecci\u00f3n do Patrimonio, e da directiva de Hispania Nostra. En 1982 foi elixido membro electo do Padroado do Museo do Pobo Galego e entre 1983 e 1984 foi Presidente do Ateneo Ourens\u00e1n.\nRecibiu o Premio COAG de Obra Nova (1990), o Premio da Asociaci\u00f3n Espa\u00f1ola de Profesionais do Dese\u00f1o e o Premio Internacional Forestalia a construci\u00f3n en madeira (2001), un acc\u00e9sit no 1\u00ba Premio Julio Gal\u00e1n Carvajal e no 2\u00ba Premio Julio Gal\u00e1n Carvajal. A s\u00faa obra foi seleccionada para a Mostra de Arquitectura dos anos 80-90 organizada pola 1\u00aa Bienal de Arquitectura Espa\u00f1ola promovida polo Ministerio de Obra P\u00fablicas, o Consejo Superior de Arquitectos de Espa\u00f1a e a Universidade Men\u00e9ndez Pelayo e en 1993 foi de novo seleccionada unha das s\u00faas obras para a 2\u00aa Bienal de Arquitectura Espa\u00f1ola. No 96 foi nomeada a s\u00faa obra de rehabilitaci\u00f3n de local para tenda de roupa de Antonio Pernas na Coru\u00f1a para os IV Premios AEPD (Asociaci\u00f3n Espa\u00f1ola de Profesionais do Dese\u00f1o) e no 95 foi premiada a tenda para ese mesmo dese\u00f1ador en Madrid pola mesma AEPD. Realizou o escenario do Monte do Gozo para a IV Xornada Mundial da Xuventude, cuxos actos foron presididos polo papa Xo\u00e1n Paulo II. Realizou o escenario para o programa da TVG \"Etc\u00e9tera\", a bancada para o p\u00fablico na representaci\u00f3n da obra \"A lagarada\" no pazo de Ram\u00f3n Otero Pedrayo, en Trasalba, o escenario para \"O buf\u00f3n do rei\" (1997) e para \"Cal\u00edgula\" (ano 2000), todas por encargo do Centro Dram\u00e1tico Galego. No ano 2009 recibiu a medalla hor\u00edfica do Premio Manuel G\u00f3mez Rom\u00e1n como arquitecto de reco\u00f1ecida solvencia no \u00e1mbito da arquitectura tradicional galega. No 2010 fixo o escenario para os actos da visita do papa Bieito XVI na praza do Obradoiro.\nEntre as s\u00faas publicaci\u00f3ns m\u00e1is relevantes est\u00e1n o tomo XV do Proxecto Galicia, de H\u00e9rcules de Ediciones (1995), no que desenvolve o apartado de \"Arquitectura, segunda metade do s\u00e9culo XX\", e o libro \"La catedral de Tui desde su Plan Director\", editado pola Xunta de Galicia no ano 2015.\nObras.\nEntre as s\u00faas obras adoitan destacarse a vivenda unifamiliar en Corrubedo, seleccionada para a II Bienal de Arquitectura Espa\u00f1ola (1993), o conxunto parroquial das Fonti\u00f1as (Santiago de Compostela), a vivenda de Adolfo Dom\u00ednguez (Ourense), a nave para Antonio Pernas (Arteixo), o edificio para sede do Centro Superior de Investigaci\u00f3n da Madeira en Ourense Entre as s\u00faas obras menores, figuran dous edificios de vivendas no balneario do Tremo (Bri\u00f3n), en colaboraci\u00f3n con Pedro de Llano, e o edificio de vivendas no barrio de Santa Marta (Santiago de Compostela). Na s\u00faa tarefa de restauraci\u00f3n e rehabilitaci\u00f3n acometeu proxectos como o Plan Director da Catedral de Tui e varias obras no mosteiro cisterciense de Ferreira de Pant\u00f3n, xunto con outras como a rehabilitaci\u00f3n de San Marti\u00f1o Pinario (Santiago de Compostela), a do edificio para sede do Valedor do Pobo, a restauraci\u00f3n das fachadas do Convento de San Paio de Antealtares, a do Mosteiro Cisterciense de Ferreira de Pant\u00f3n, a das Torres do Allo (2001) ou a do antigo cuartel de instrucci\u00f3n de mariner\u00eda (CIM) no arsenal Militar de Ferrol. No \u00e1mbito comercial, realiza, durante varios anos e en colaboraci\u00f3n don Alfredo Freixedo Alemparte, as tendas para a empresa ADOLFO DOM\u00cdNGUEZ en Espa\u00f1a e no estranxeiro e, con posterioridade, as do dese\u00f1ador ANTONIO PERNAS.\nNo \u00e1mbito da Ordenaci\u00f3n do territorio, foi o xefe do equipo redactor do PXOM de Ourense, anulado en distintas sentenzas do TSXG. Dende o 2004 \u00f3 2015 traballou no PXOM de Pant\u00f3n, sen chegar a aprobaci\u00f3n inicial."}
{"id": "30999", "revid": "45882", "url": "https://gl.wikipedia.org/wiki?curid=30999", "title": "Lista de presidentes do Brasil", "text": "No Brasil, o presidente da Rep\u00fablica exerce o papel de xefe de estado e tam\u00e9n o de xefe de goberno. As\u00ed ten sido dende o comezo da rep\u00fablica, en 15 de novembro de 1889, excepto nun curto per\u00edodo en que vixiu o parlamentarismo, de 1961 ata 1963, cando era presidente Jo\u00e3o Goulart.\nAlgunhas observaci\u00f3ns:\nEsta \u00e9 a lista dos presidentes do Brasil:"}
{"id": "31000", "revid": "158", "url": "https://gl.wikipedia.org/wiki?curid=31000", "title": "Juscelino Kubitschek de Oliveira", "text": ""}
{"id": "31001", "revid": "15490", "url": "https://gl.wikipedia.org/wiki?curid=31001", "title": "Fernando Henrique Cardoso", "text": "Fernando Henrique Cardoso, nado no R\u00edo de Xaneiro o 18 de xu\u00f1o de 1931, \u00e9 un soci\u00f3logo e pol\u00edtico brasileiro, segundo presidente electo do seu pa\u00eds despois da redemocratizaci\u00f3n ocorrida en 1985. Gobernou o pa\u00eds de 1 de xaneiro de 1995 ata 31 de decembro de 2002.\nTraxectoria.\nNa d\u00e9cada de 1960 foi profesor de sociolox\u00eda, e foi xubilado co Golpe de 1964. Na d\u00e9cada de 1970 xuntouse \u00f3 partido \"Movimento Democr\u00e1tico Brasileiro\" (MDB) a trav\u00e9s do cal foi elixido senador. En 1985 disputou con Janio Quadros a alcald\u00eda (\"prefeitura\") da cidade de S\u00e3o Paulo pero sen \u00e9xito.\nEn 1986 foi reelixido senador e participou da Asemblea Nacional Constitu\u00ednte, que elaborou a Constituci\u00f3n brasileira de 1988.\nDespois do \"impeachment\" de Fernando Collor de Mello, foi nomeado ministro das finanzas do goberno de Itamar Franco, e foi o respons\u00e1bel da creaci\u00f3n do Plan Real o 1 de xullo de 1994, que mudou a moeda do Brasil (chamada \"Cruzeiro\", \u00e1 actual moeda, \"Real\") e reduciu a ata ent\u00f3n forte inflaci\u00f3n brasileira.\nGrazas \u00f3 apoio popular \u00f3 Plan Real, logrou ser electo en 1994 e reelecto en 1998, derrotando nas d\u00faas ocasi\u00f3ns a Luiz In\u00e1cio Lula da Silva, que o sucedeu a 1 de xaneiro de 2003.\nActualmente, Fernando Henrique Cardoso mant\u00e9n unha fundaci\u00f3n, que leva o seu nome."}
{"id": "31002", "revid": "11384", "url": "https://gl.wikipedia.org/wiki?curid=31002", "title": "Itamar Franco", "text": "Itamar Augusto Cautiero Franco, nado o 28 de xu\u00f1o de 1930 e finado en S\u00e3o Paulo o 2 de xullo de 2011, foi un pol\u00edtico brasileiro. Formado como enxe\u00f1eiro, foi o vicepresidente de Fernando Collor de Mello, electo xunto con este en 1989. Cando Collor sufriu o proceso de \"impeachment\" en 1992, Itamar Franco asumiu a presidencia, cargo que ocupou ata a toma de posesi\u00f3n de Fernando Henrique Cardoso, ocorrida en 1 de xaneiro de 1995.\nNo \u00faltimo ano de seu goberno, a 1 de xullo de 1994, foi creado o real, actual moeda brasileira, que substitu\u00edu o desvalorizado \"Cruzeiro Real\", creado en 1993 para substitu\u00edr o tam\u00e9n depreciado \"Cruzeiro\"."}
{"id": "31004", "revid": "4459", "url": "https://gl.wikipedia.org/wiki?curid=31004", "title": "Josif Stalin", "text": ""}
{"id": "31006", "revid": "65337", "url": "https://gl.wikipedia.org/wiki?curid=31006", "title": "Jos\u00e9 Antonio Hern\u00e1n Seijas", "text": "Jos\u00e9 Antonio Hern\u00e1n Seijas, nado en Ferrol o 27 de febreiro de 1937 e finado o 8 de marzo de 2001, foi un filatelista galego.\nTraxectoria.\nEstudou enxe\u00f1er\u00eda naval, exerceu a s\u00faa profesi\u00f3n en Baz\u00e1n, supervisor de instalaci\u00f3ns radioactivas foi tam\u00e9n funcionario do Ministerio de Econom\u00eda e Facenda. Home fondamente relixioso foi membro do Opus Dei e presidente da Coci\u00f1a Econ\u00f3mica de Ferrol e da Asociaci\u00f3n Cultural Valle Incl\u00e1n. Colaborador de \"La Voz de Galicia\" e \"Diario de Ferrol\". Especializado na filatelia tem\u00e1tica a s\u00faa colecci\u00f3n \"A \u00c1ncora\" levou diversas medallas de ouro en diversas exposici\u00f3ns espa\u00f1olas e internacionais.\nSocio da Sociedade Filat\u00e9lica da Coru\u00f1a. Foi membro da Academia Hisp\u00e1nica de Filatelia, da comisi\u00f3n Tem\u00e1tica da Federaci\u00f3n Internacional de Filatelia e do seu corpo de xurados, directivo da FESOFI desde 1980. Director da revista \"Temas Filat\u00e9licos\" (1990-2001) e colaborador habitual de \"Cr\u00f3nica Filat\u00e9lica\". Autor de \"Introducci\u00f3n a la Filatelia Tem\u00e1tica\", \"Educaci\u00f3n del Coleccionista\" e \"La Filatelia Tem\u00e1tica: una innovadora forma de coleccionar\"."}
{"id": "31007", "revid": "995", "url": "https://gl.wikipedia.org/wiki?curid=31007", "title": "Liga hanseatica", "text": ""}
{"id": "31008", "revid": "119", "url": "https://gl.wikipedia.org/wiki?curid=31008", "title": "Hitler", "text": ""}
{"id": "31009", "revid": "6498536", "url": "https://gl.wikipedia.org/wiki?curid=31009", "title": "Felipe Bello Pi\u00f1eiro", "text": "Felipe Bello Pi\u00f1eiro, nado no Seixo (Franza, Mugardos) o 20 de marzo de 1886 e finado na mesma localidade en decembro de 1952, foi un pintor galego.\nTraxectoria.\nPersonalidade de enorme interese pl\u00e1stico e intelectual, posto que nada relacionado coa cultura lle foi alleo, e en moitos aspectos influ\u00edu decisivamente, como, por exemplo, na divulgaci\u00f3n da louza de Sargadelos.\nF\u00f3rmase plasticamente na Escola de Artes e Oficios da cidade de Ferrol con Eduardo de la Vega e Vicente D\u00edaz. Posteriormente trasl\u00e1dase a Madrid para seguir os cursos da \"Real Academia de Belas Artes de San Fernando\". A s\u00faa inquietude espiritual l\u00e9vao a relacionarse con outros artistas. Cando apenas ten 20 anos fai amizade cos irm\u00e1ns Zubiaurre y Solana. Relaci\u00f3nase con galegos notables como Castelao, Asorey, Curral etc., e asiste a faladoiros onde destacan Emilia Pardo Baz\u00e1n, Sotomayor, Llor\u00e9ns ou o arquitecto Antonio Palacios. Comeza a s\u00faa tarefa de ilustrador e dese\u00f1ador gr\u00e1fico, que ter\u00e1 importancia considerable na s\u00faa obra. En 1912 organiza a primeira exposici\u00f3n rexional de pintura galega en Madrid.\nA s\u00faa primeira exposici\u00f3n individual data de 1913, en Ferrol, onde asenta o seu interese pola paisaxe, con grande \u00e9xito de venda, axudado por Seijo Rubio.\nEn 1917 regresa definitivamente a Galiza, instal\u00e1ndose de novo no Seixo. A partir destes anos a s\u00faa obra intensif\u00edcase, sempre no mundo da paisaxe, e d\u00e1o a co\u00f1ecer en \u00e1mbitos galegos de Suram\u00e9rica.\nComparte a pintura coa decoraci\u00f3n mural, de ambiente post impresionista ou eminentemente modernista, a base de grafismos exquisitos de inspiraci\u00f3n floral, e traballa na catalogaci\u00f3n completa de Sargadelos, que publica en 1922.\nO seu traballo segue sendo intenso na ilustraci\u00f3n, a decoraci\u00f3n e o cadro de cabalete, as\u00ed como en actividades xornal\u00edsticas e de investigaci\u00f3n hist\u00f3rica e pl\u00e1stica. A s\u00faa paix\u00f3n pola paisaxe l\u00e9vao a fundar a \"Sociedade de Amigos de Paisaxe Galega\", en 1927, con sede na s\u00faa parroquia de residencia.\nFundou no Seixo a asociaci\u00f3n Amigos del Paisaje Gallego, da que foi presidente.\nA \u00faltima etapa da s\u00faa vida \u00e9 dura e dif\u00edcil, agravada polo abuso do alcol, que o leva a crises neur\u00f3ticas. A pesar de todo pinta constantemente, unha ampla serie de nocturnos, ata a s\u00faa morte, \u00e1 idade de 66 anos.\nEstilo.\nO seu car\u00e1cter refl\u00edctese sempre na s\u00faa obra, ambiciosa, interesante ata na s\u00faa imperfecci\u00f3n frecuente. Os seus retratos inquietan, as s\u00faas paisaxes son estilizaci\u00f3ns moi idealizadas. Naturalmente, o impresionismo infl\u00faeo, a\u00ednda que busque sempre certo testemu\u00f1o documentalista, ou se evada cara a modos fantasiosos.\nO resultado \u00e9 desigual, pero nunca an\u00f3dino. Porque ata o simplemente decorativo ten valor como investigaci\u00f3n ou recreaci\u00f3n, achegando elementos que van desde o exercicio xeom\u00e9trico ata a multiplicaci\u00f3n dunha mesma imaxe, coma se estivese vista ao trav\u00e9s dun calidoscopio."}
{"id": "31012", "revid": "1131", "url": "https://gl.wikipedia.org/wiki?curid=31012", "title": "Parc G\u00fcell", "text": "O Parc G\u00fcell (en galego: Parque G\u00fcell) \u00e9 un parque p\u00fablico con xard\u00edns e elementos arquitect\u00f3nicos situado na parte superior da cidade de Barcelona, en Catalu\u00f1a.\n\u00c9 o resultado actual dunha infrutuosa operaci\u00f3n urban\u00edstica que tentaba crear unha cidade xard\u00edn ao estilo ingl\u00e9s de acordo coas tendencias do momento que procuraban o contacto coa natureza. Foi dese\u00f1ado por Antoni Gaud\u00ed, m\u00e1ximo expo\u00f1ente do modernismo catal\u00e1n, por encargo do empresario Eusebi G\u00fcell.\nHistoria.\nO proceso iniciouse no 1899 coa compra dos terreos de Can Montaner por parte do financeiro Eusebi G\u00fcell, e un ano m\u00e1is tarde coa encarga do estudo desta iniciativa a Antoni Gaud\u00ed, seguindo no 1902 coa compra dunha segunda parcela, propiedade de Ram\u00f3n Coll i Pujol.\nA construci\u00f3n do parque tivo lugar entre os anos 1901 e 1904, ocupando unha superficie dunhas 15 hect\u00e1reas de terreo aproximadamente e nunha localizaci\u00f3n situada entre 150 m. e 200 m. de altitude cunha topograf\u00eda moi accidentada. Adquirido polo Concello de Barcelona foi convertido en parque p\u00fablico o 1922, declarado de interese art\u00edstico no 1969 e patrimonio mundial por parte da UNESCO o ano 1984.\nCaracter\u00edsticas.\nO parque G\u00fcell \u00e9 o proxecto de zona residencial impulsado polo mecenas e grande amigo de Gaud\u00ed, Eusebi G\u00fcell. Seguindo o modelo das cidades-xard\u00edn, de moda en Gran Breta\u00f1a, constr\u00faen os equipamentos e zonas verdes de sesenta vivendas que nunca se levaron a cabo.\nEn honor \u00e1 paix\u00f3n de G\u00fcell pola mitolox\u00eda, Gaud\u00ed dese\u00f1ou aquel contorno como unha nova Delfos grega. As\u00ed, a gran praza descuberta, destinada a ser o centro da vida social emula un teatro grego. A s\u00faa forma v\u00e9n definida por unha varanda-banco que se curva en innumerables lugares e que permite, segundo a persoa, sentar na zona c\u00f3ncava ou convexa, estando s\u00f3 ou en grupo.\nGaud\u00ed, no seu profundo respecto pola natureza, negouse a aplanar o terreo daquela leira \u00e1rida e pedregosa, e someteu a s\u00faa arquitectura \u00f3s ditados da paisaxe para trazar tres quil\u00f3metros de paseos e viadutos.\nA meticulosidade de Gaud\u00ed en t\u00f3dolos detalles era tal que tivo en conta a ac\u00fastica: os viadutos recubertos de materiais irregulares, situados xunto \u00e1 zona residencial, absorber\u00edan o ru\u00eddo das carruaxes; en cambio, a sala hip\u00f3stila, foco de vida social, est\u00e1 revestida de materiais duros, como o trencad\u00eds, onde se reflicte o son e produce un efecto de eco."}
{"id": "31013", "revid": "119", "url": "https://gl.wikipedia.org/wiki?curid=31013", "title": "Bello Pi\u00f1eiro", "text": ""}
{"id": "31014", "revid": "23204", "url": "https://gl.wikipedia.org/wiki?curid=31014", "title": "Ohio", "text": "Ohio (pronunciado []) \u00e9 un dos 50 estados dos Estados Unidos de Am\u00e9rica, situado na zona dos Grandes Lagos, e un dos seus principais centros industriais. Localizado na Rexi\u00f3n Medio Oeste dos Estados Unidos \u2014a rexi\u00f3n m\u00e1is industrializada do pa\u00eds\u2014 Ohio ten \u00e1 industria como a s\u00faa principal fonte de ingresos. Outras fontes de ingresos importantes son as finanzas, a miner\u00eda do carb\u00f3n \u2014que axudou a facer de Ohio unha das principais potencias industriais do pa\u00eds\u2014 a agricultura e o turismo.\nA palabra \"Ohio\" significa na lingua iroquesa \"Gran R\u00edo\", \"R\u00edo Longo\" ou \"R\u00edo Belo\", utilizada por este grupo de nativos americanos para describir o r\u00edo Ohio. O alcume de Ohio \u00e9 \"Buckeye State\" (o Buckeye \u00e9 un casti\u00f1eiro do x\u00e9nero \"Aesculus\"). Os bosques compostos por \u00e1rbores deste x\u00e9nero cubr\u00edan anteriormente todo Ohio, a\u00ednda que moitos destes bosques foron tallados para proporcionar materias primas a diversas industrias, as\u00ed como para dar espazo \u00e1 agricultura. Ohio tam\u00e9n reivindica o alcume de \"Mother of Modern Presidents\" (Nai dos Presidentes Modernos), polo feito de que sete dos Presidentes dos Estados Unidos naceron e creceron en Ohio, a\u00ednda que este t\u00edtulo pertence, de feito, a Virxinia, cun total de oito presidentes. Os presidentes estadounidenses nacidos en Ohio son Ulysses S. Grant, Rutherford B. Hayes, James A. Garfield, Benjamin Harrison, William McKinley, William Howard Taft e Warren G. Harding. Un oitavo Presidente, William Henry Harrison, viv\u00eda en Ohio cando foi nomeado Presidente.\nOs primeiros exploradores europeos en explorar a rexi\u00f3n foron os franceses. Ata 1763, a rexi\u00f3n de Ohio formaba parte da colonia francesa de Nova Francia, pasando ent\u00f3n a control brit\u00e1nico. Coa independencia dos Estados Unidos en 1783, estes pasaron a controlar a rexi\u00f3n. Ohio converteuse no primeiro territorio do Territorio do Noroeste en ser elevado \u00e1 categor\u00eda de estado, e o 17\u00ba en entrar na Uni\u00f3n, o 1 de marzo de 1803. A expansi\u00f3n en direcci\u00f3n ao oeste e a construci\u00f3n de numerosas v\u00edas f\u00e9rreas no estado, o descubrimento de numerosos xacementos de carb\u00f3n e unha s\u00f3lida industria agropecuaria fixeron que Ohio convert\u00e9sese a mediados do s\u00e9culo XIX nunha gran potencia industrial. Ulysses S. Grant, nativo de Ohio, foi un dos principais l\u00edderes da Uni\u00f3n durante a Guerra de Secesi\u00f3n.\nA r\u00e1pida industrializaci\u00f3n do estado fixo que diversas persoas nativas do estado destacasen polas s\u00faas invenci\u00f3ns e ideas pioneiras. Thomas Edison naceu en Ohio, e os Irm\u00e1ns Wright \u2014co\u00f1ecidos mundialmente por ser os primeiros en voar nun avi\u00f3n (non sen controversias)\u2014 tam\u00e9n creceron aqu\u00ed. Outro nativo de Ohio mundialmente famoso \u00e9 Neil Armstrong, a primeira persoa en pisar a L\u00faa.\nSegundo os datos do censo do 2000, resid\u00edan en Ohio 11.353.140 habitantes, repartidos por unha \u00e1rea de 116.096\u00a0km\u00b2.\nHistoria.\nAta 1803.\nOs nativos americanos viv\u00edan na rexi\u00f3n onde actualmente se localiza o estado de Ohio preto de dous milenios antes da chegada dos primeiros exploradores europeos. Os primeiros nativos americanos en instalarse na rexi\u00f3n foron unha tribo prehist\u00f3rica, chamada \"Mound Builders\" \u2014\"construtores de montes\"\u2014 porque constru\u00edan pequenos mont\u00edculos de terra para as s\u00faas cerimonias culturais. Os \"mound builders\", instal\u00e1ronse na rexi\u00f3n en torno ao 600 adC, e migrar\u00edan, en torno ao 900 dC, en direcci\u00f3n ao sur dos actuais Estados Unidos. Existen actualmente preto de seis mil vestixios arqueol\u00f3xicos, entre tumbas, cemiterios e casas de rituais, dos \"mound builders\", en Ohio. A rexi\u00f3n ser\u00eda posteriormente ocupada por outros pobos e tribos nativas americanas, como os hur\u00f3ns, os Delaware, os ottawa, os Shawnee, e especialmente as tribos iroquesas. Os iroqueses dominaban a maior parte do actual Ohio durante os anos que precederon \u00e1 chegada dos primeiros europeos \u00e1 rexi\u00f3n.\nO primeiro explorador europeo en chegar \u00e1 rexi\u00f3n que actualmente constit\u00fae o estado de Ohio foi o franc\u00e9s Ren\u00e9 Robert Cavelier de La Salle, en 1669. Cavelier anexou toda a rexi\u00f3n \u00e1 coroa francesa, e a rexi\u00f3n de Ohio pasou a formar parte da colonia de Nova Francia. Os franceses, con todo, interes\u00e1ronse pouco en colonizar a rexi\u00f3n, e s\u00f3 se estableceron alg\u00fans poucos establecementos comerciais por varios mercantes franceses, para comerciar cos ind\u00edxenas locais.\nDurante as primeiras d\u00e9cadas do s\u00e9culo XVIII, o Reino Unido pasou a reivindicar a rexi\u00f3n, as\u00ed como todas as localizadas ao sur dos Grandes Lagos. En 1747, un grupo de mercantes brit\u00e1nicos e colonos de Virxinia crearon unha compa\u00f1\u00eda, a \"Compa\u00f1\u00eda Ohio de Virxinia\", co obxectivo de colonizar a rexi\u00f3n do val do r\u00edo Ohio e as \u00e1reas localizadas ao suroeste do lago Erie \u2014rexi\u00f3ns que actualmente constit\u00faen o estado de Ohio. Esta compa\u00f1\u00eda enviou un grupo de colonos liderados por Christopher Gist para explorar a rexi\u00f3n do Val do r\u00edo Ohio, habendo partido de Virxinia, e explorado Ohio durante preto de dous meses.\nOs franceses pasaron a constru\u00edr fortes na rexi\u00f3n de Ohio a partir do inicio da d\u00e9cada de 1750. O propio Gist, en 1753, de acordo coas ordes do gobernador de Virxinia, volveu a Ohio, acompa\u00f1ado de George Washington, para enviar unha mensaxe aos franceses, para que abandonasen a rexi\u00f3n. Os franceses ignoraron a mensaxe de Gist e Washington. As disputas entre os franceses e os brit\u00e1nicos sobre non soamente a rexi\u00f3n de Ohio, sen\u00f3n tam\u00e9n de toda a rexi\u00f3n ao redor dos Grandes Lagos e do r\u00edo San Lourenzo, conduciron ao comezo da Guerra Franco-Ind\u00edxena, en 1754. A guerra tivo inicio en Ohio, cando unha milicia comandada por Gist e por Washington intentou expulsar \u00e1 forza aos franceses da rexi\u00f3n, sendo derrotados polas forzas francesas. A Guerra Franco-Ind\u00edxena durar\u00eda ata 1763, e terminou coa vitoria brit\u00e1nica. Polos termos do Tratado de Par\u00eds, os franceses ced\u00edan todas as rexi\u00f3ns ao leste do r\u00edo Mississippi aos brit\u00e1nicos, e todas as rexi\u00f3ns ao oeste do r\u00edo aos espa\u00f1ois. A rexi\u00f3n de Ohio pasou a ser controlada polos brit\u00e1nicos. Despois do final da guerra, un xefe ind\u00edxena ottawa, Pontiac, que ti\u00f1a boas relaci\u00f3ns cos franceses, rebelouse contra os brit\u00e1nicos. Pontiac liderar\u00eda numerosos ataques contra os fortes brit\u00e1nicos en 1763 e 1764, e un ataque contra Detroit, M\u00edchigan, en 1764. O ataque tivo pouco \u00e9xito, e o Xefe Pontiac fuxiu en direcci\u00f3n \u00e1 rexi\u00f3n de Illinois.\nDurante a Guerra de Independencia dos Estados Unidos, os diferentes grupos nativos americanos de Ohio estaban divididos na cuesti\u00f3n de en que lado estar: dos rebeldes estadounidenses ou dos brit\u00e1nicos. Por exemplo, o l\u00edder shawnee Blue Jacket e o l\u00edder delaware Buckongahelas ali\u00e1ronse cos brit\u00e1nicos, mentres que Cornstalk, un shawnee, e White Eyes, un delaware, acordaron establecer relaci\u00f3ns de amizade cos estadounidenses. Estes \u00faltimos, con todo, a mi\u00fado non diferenciaban entre os nativos americanos amigables e host\u00eds. \u00c9 m\u00e1is, Cornstalk foi asasinado por unha milicia estadounidense, o mesmo que probablemente lle ocorreu a White Eyes.\nEn 1780, o estadounidense George Rogers Clark derrotou \u00e1s forzas shawnee, aliadas dos brit\u00e1nicos. Un dos m\u00e1is tr\u00e1xicos incidentes da Guerra de Independencia, o masacre de Gnadenh\u00fctten de 1782, ocorreu en Ohio. Despois do final da guerra, baixo os termos do Tratado de Par\u00eds, os Estados Unidos asumiron o control de todas as colonias brit\u00e1nicas ao leste do r\u00edo Mississippi, ao sur dos Grandes Lagos. O goberno dos Estados Unidos creou o Territorio do Noroeste en 1787, do cal Ohio formaba parte. Aquel mesmo ano, unha compa\u00f1\u00eda mercantil comprou ao goberno varias terras localizadas no actual Ohio, habendo fundado o 7 de abril de 1788 o primeiro asentamento permanente de Ohio, Marietta. Esta inmediatamente f\u00edxose capital do Territorio do Noroeste, en xullo do mesmo ano. Rapidamente, ser\u00edan fundados outros asentamentos na rexi\u00f3n.\nOs nativos americanos que se aliaron cos brit\u00e1nicos durante a Guerra da Independencia continuaron atacando \u00e1s comunidades estadounidenses despois do fin da guerra, en 1783. En 1794, o xeneral Anthony Wayne derrotou a unha forza nativa americana, nunha rexi\u00f3n pr\u00f3xima \u00e1 actual cidade de Toledo. En 1795, os nativos americanos aceptaron e ratificaron o Tratado de Greenville, onde acordaban en ceder preto dun 70% de todo o actual Ohio ao goberno dos Estados Unidos. Os nativos americanos fix\u00e9rono as\u00ed grazas \u00e1 presi\u00f3n do Xefe Tarhe, un xefe wyandot. Grazas ao tratado, restableceuse a paz na rexi\u00f3n, e pasaron a instalarse na rexi\u00f3n m\u00e1is estadounidenses.\nEn 1800, o goberno creou o Territorio de Indiana, a partir da porci\u00f3n occidental do Territorio do Noroeste. Ohio continuou a formar parte do Territorio do Noroeste, e cambiando a capital do Territorio a Chillicothe, localizada no actual Ohio. De acordo coa \"Northwest Ordinance\", calquera territorio particular formado a partir de \u00e1reas disgregadas do Territorio do Noroeste ser\u00eda admitido automaticamente como estado cando a s\u00faa poboaci\u00f3n excedese de 60.000 habitantes. A pesar de que a poboaci\u00f3n de Ohio era de s\u00f3 45.000 en decembro de 1801, o Congreso determinou que a poboaci\u00f3n da rexi\u00f3n estaba en r\u00e1pido crecemento, e que Ohio poder\u00eda iniciar o proceso de elevaci\u00f3n \u00e1 categor\u00eda de estado, asumindo que a s\u00faa poboaci\u00f3n exceder\u00eda os 60.000 habitantes cando fose elevada oficialmente \u00e1 categor\u00eda de estado.\nEn novembro, inici\u00e1ronse as preparaci\u00f3ns para a secesi\u00f3n da rexi\u00f3n de Ohio do resto do Territorio do Noroeste, e para a creaci\u00f3n do \"estado de Ohio\". Aquel mesmo mes, unha convenci\u00f3n constitucional creou a primeira Constituci\u00f3n de Ohio. O 19 de febreiro de 1803, o presidente Thomas Jefferson subscribiu un acto no Congreso que reco\u00f1ec\u00eda a Ohio como o 17\u00ba dos Estados Unidos. Naquela \u00e9poca, a declaraci\u00f3n oficial do estatuto de estado a\u00ednda non era un costume do Congreso, costume que comezar\u00eda a ser frecuente coa elevaci\u00f3n de Luisiana \u00e1 categor\u00eda de estado. O 7 de agosto de 1953, o ano do 150\u00ba aniversario de Ohio como estado, o ent\u00f3n presidente Dwight D. Eisenhower subscribiu un acto que oficialmente declaraba ao 1 de marzo como data na que Ohio foi oficialmente elevado \u00e1 categor\u00eda de estado, pasando a formar parte da Uni\u00f3n.\n1803 - 1900.\nA Compra de Luisiana, efectuada en 1803, fixo que a econom\u00eda do estado pasase a crecer rapidamente, xa que os produtos producidos no estado pod\u00edan ser transportados facilmente a trav\u00e9s do r\u00edo Mississippi e os seus afluentes ata o porto de Nova Orle\u00e1ns. Anualmente, grandes cantidades de barcos navegaban entre Nova Orle\u00e1ns e os pequenos centros portuarios en Ohio, transportando os produtos agropecuarios producidos naquel estado ata Nova Orle\u00e1ns, desde onde levaban a outras rexi\u00f3ns.\nEn 1812, in\u00edciase a Guerra de 1812, entre os Estados Unidos e o Reino Unido. Ohio foi o escenario dunha das batallas m\u00e1is importantes e famosas da guerra, a Batalla de Lago Erie, realizada o 10 de setembro de 1813. Nesta batalla, nove nav\u00edos estadounidenses, comandados polo Comandante Oliver H. Perry, enfront\u00e1ronse a seis nav\u00edos brit\u00e1nicos, no lago Erie, batalla que resultou con vitoria por parte dos Estados Unidos. Os resultados desta vitoria foron o dominio americano das augas do lago Erie, as\u00ed como o control estadounidense do Territorio do Noroeste, e aumentou drasticamente a moral da poboaci\u00f3n e dos soldados estadounidenses, logo dunha serie de derrotas no desenvolvemento da guerra.\nDespois do final da guerra, a continuaci\u00f3n do desenvolvemento da econom\u00eda de Ohio fixo que a poboaci\u00f3n do estado dispar\u00e1sese. Miles de persoas pasaron a instalarse anualmente no estado, ademais doutras moitas persoas vindas doutros estados, e inmigrantes vindos de pa\u00edses europeos, especialmente alem\u00e1ns e brit\u00e1nicos.\nEn 1835, case se inicia unha guerra entre M\u00edchigan e Ohio, por mor da disputa dunha estreita franxa de terra no extremo noroeste de Ohio. Esta guerra, que foi chamada \"Guerra de Toledo\", non chegou a ocorrer debido \u00e1 intervenci\u00f3n do goberno federal. En 1836, o goberno cedeu este anaco de terra a Ohio. Este sector de terra alberga a cidade de Toledo, que deu nome \u00e1 \"guerra\". Foi ent\u00f3n cando as fronteiras de Ohio adquiriron os seus l\u00edmites actuais.\nO comercio fluvial entre Ohio e Nova Orle\u00e1ns continuou, e a necesidade de barcos m\u00e1is econ\u00f3micos e eficientes fixo que os barcos de vapor substitu\u00edsen aos antigos barcos de vela. O primeiro barco de vapor en navegar polo Mississippi foi o \"New Orleans\", en 1811, e o primeiro en navegar no lago Erie foi o \"Walk-in-the-Water\", en 1818. En 1825, inaugurase a Canle de Erie e en 1832, rem\u00e1tase unha extensi\u00f3n deste, a Canle de Ohio, conectando Cleveland e Portsmouth. En 1845, inaug\u00farase outra extensi\u00f3n da Canle de Erie, a Canle de Miami, conectando Toledo e Cincinnati.\nAs numerosas canles fluviais de Ohio serviron de rutas comerciais durante m\u00e1is de 25 anos. A partir da d\u00e9cada de 1830, comez\u00e1ronse a constru\u00edr numerosas v\u00edas f\u00e9rreas. O extenso e moderno sistema ferroviario e fluvial de transportes fixo que a industria agropecuaria do estado desenvolv\u00e9sese drasticamente durante a d\u00e9cada de 1840, facendo de Ohio un l\u00edder da industria agropecuaria dos Estados Unidos. A econom\u00eda do estado diversificar\u00edase, coa crecente expansi\u00f3n do sistema de transportes do estado, e rapidamente a industria converter\u00edase tam\u00e9n nunha gran fonte de ingresos. En 1841, William Henry Harrison pasou a ser a primeira persoa nativa de Ohio en asumir a presidencia dos Estados Unidos.\nOhio tivo un papel esencial na Guerra Civil Estadounidense. A maior parte da poboaci\u00f3n do estado era abolicionista, \u00e9 dicir, estaba en contra da escravitude. Moitos abolicionistas axudaron a miles de escravos a fuxir, tanto antes como durante a Guerra Civil, sendo transportados dos Estados abolicionistas cara a Ohio ou Canad\u00e1 a trav\u00e9s do r\u00edo Mississippi e o r\u00edo Ohio, ou ben a trav\u00e9s de v\u00edas f\u00e9rreas. Diversas persoas clave das forzas da Uni\u00f3n eran nativos de Ohio, entre eles, os xenerais Ulysses S. Grant e William T. Sherman. Ademais diso, Ohio forneceu preto de 320.000 soldados, m\u00e1is da cota pedida polo presidente Abraham Lincoln para aquel estado. O \u00fanico conflito armado realizado en Ohio ocorreu en 1863, cando as tropas confederadas, lideradas polo xeneral John Hunt Morgan, realizaron unha incursi\u00f3n en direcci\u00f3n ao norte, destru\u00edndo calquera infraestrutura estadounidense que se atopasen na fronte. Morgan ser\u00eda capturado en Ohio, pero conseguiu fuxir e volver san e salvo \u00e1 Confederaci\u00f3n.\nTras o fin da Guerra Civil Estadounidense, o crecemento econ\u00f3mico de Ohio volveu aumentar. Decenas de miles de persoas doutros estados dos Estados Unidos e doutros pa\u00edses foron a instalarse no estado. A industria de manufactura desenvolveuse rapidamente, e houbo superado na d\u00e9cada de 1870 \u00e1 agricultura e gander\u00eda como principal fonte de ingresos do estado. En 1869, os \"Cincinnati Rede Stockings\" \u2014actuais Cincinnati Reds\u2014 convert\u00e9ronse no primeiro equipo profesional de b\u00e9isbol do pa\u00eds. O gran crecemento industrial de Ohio promover\u00eda tam\u00e9n unha revoluci\u00f3n tecnol\u00f3xica no estado, non en balde numerosos inventores de renome mundial son de Ohio, e realizar\u00edan as s\u00faas invenci\u00f3ns no estado. Entre eles, destaca Thomas Edison. A presenza de recursos naturais tales como o carb\u00f3n tam\u00e9n axudou a Ohio a converterse nunha gran potencia industrial.\nDurante o final do s\u00e9culo XIX, catro persoas de Ohio asumiron a presidencia dos Estados Unidos. Estas persoas foron Ulysses S. Grant \u2014o tenente xeneral da Uni\u00f3n durante a Guerra Civil\u2014 Rutherford B. Hayes, James A. Garfield e Benjamin Harrison. William McKinley, a\u00ednda que non era nativo de Ohio (naceu en Virxinia, a\u00ednda que pasou a maior parte da s\u00faa infancia en Ohio), asumiu a presidencia do pa\u00eds en 1897. Outra persoa nativa de Ohio, William Howard Taft, converteuse na s\u00e9tima persoa aquel estado en asumir a presidencia estadounidense, en 1909.\n1900 - Actualidade.\nDurante os anos finais da d\u00e9cada de 1890, o goberno de Ohio foi salpicado gravemente por un esc\u00e1ndalo de corrupci\u00f3n pol\u00edtica, que involucraba a diversos oficiais do goberno de Ohio e das maiores cidades do estado. Por mor deste esc\u00e1ndalo pol\u00edtico, levaron a cabo grandes reformas no goberno durante a d\u00e9cada de 1900. Nesta d\u00e9cada, os Irm\u00e1ns Wright -un deles, Orville, nativo de Ohio- realizar\u00edan numerosos voos pioneiros nos seus avi\u00f3ns no estado.\nEn 1913, grandes inundaci\u00f3ns (as peores da historia do estado) ceb\u00e1ronse con Ohio. Causaron preto de 350 mortes, e uns danos calculados en 100 mill\u00f3ns de d\u00f3lares. Por mor disto, o Lexislativo do estado institu\u00edu en 1914 un programa de conservaci\u00f3n, para evitar que as futuras inundaci\u00f3ns provocasen tantos estragos. Constru\u00edronse numerosos diques e encoros ao longo e ancho do estado durante a d\u00e9cada de 1910 e de 1920. O goberno federal tam\u00e9n constru\u00edu outros 20 diques e represas. Warren G. Harding converteuse no s\u00e9timo e \u00faltimo nativo de Ohio en asumir a presidencia dos Estados Unidos en 1921.\nA primeira guerra mundial acelerou o crecemento da econom\u00eda do estado, grazas \u00e1 gran produci\u00f3n de material b\u00e9lico. O crecemento continuou durante a d\u00e9cada de 1920, a\u00ednda que de forma desigual -a industria auxiliar prosperaba, mentres que as granxas enfront\u00e1banse a crecentes dificultades por mor da deflaci\u00f3n e da crecente competencia doutros pa\u00edses no mercado internacional. Isto provocou un aumento da emigraci\u00f3n das \u00e1reas rurais en direcci\u00f3n \u00e1s cidades, e a finais da d\u00e9cada, viv\u00edan m\u00e1is persoas nas cidades que nas \u00e1reas rurais.\nA econom\u00eda baseada na agropecuaria e en manufact\u00faraa fixo que Ohio fose un dos estados m\u00e1is afectados polos efectos da Gran Depresi\u00f3n. As taxas de desemprego aumentaron drasticamente, a m\u00e1is do 35% entre traballadores urbanos, mentres que a dr\u00e1stica ca\u00edda dos produtos en xeral fixo que numerosas granxas endebed\u00e1sense gravemente, o que fixo que moitos perdesen as s\u00faas. O goberno federal e o goberno do estado instituiron pronto numerosos programas de asistencia social e econ\u00f3mica. En 1934, por exemplo, iniciouse a construci\u00f3n dun proxecto de control de inundaci\u00f3ns no val do r\u00edo Muskingum, sendo inaugurado en 1938 -non sen antes ser probado involuntariamente nunha \"proba de lume\" (en 1937, este sistema, a\u00ednda non finalizado, impediu que grandes e s\u00fabitas inundaci\u00f3ns no r\u00edo Ohio causasen gran destruci\u00f3n nas cidades pr\u00f3ximas.\nOs efectos da Gran Depresi\u00f3n terminaron coa entrada dos Estados Unidos na segunda guerra mundial, cando o estado pasou a producir gran cantidade de material b\u00e9lico para a guerra. Despois do fin da guerra, diversas axencias gobernamentais instalaron no estado centros de investigaci\u00f3n e de probas, especialmente nos campos da enerx\u00eda nuclear e da industria aeroespacial. A apertura da Canle de San Lourenzo pasou a fornecer unha v\u00eda r\u00e1pida eficiente entre o Oc\u00e9ano Atl\u00e1ntico e os Grandes Lagos, e as cidades portuarias de Ohio benefici\u00e1ronse moito da inauguraci\u00f3n desta canle. Diversos programas provinciais incentivaron o crecemento industrial, tales como recortes fiscais, o financiamento da construci\u00f3n de centros industriais, e a oferta de electricidade a baixo custo. A finais da d\u00e9cada de 1960, Ohio era o cuarto maior exportador de produtos industrializados do pa\u00eds.\nO crecemento industrial do estado continuou ata comezos da d\u00e9cada de 1970. Ohio pasou por unha severa recesi\u00f3n econ\u00f3mica durante as d\u00e9cadas de 1970 e de 1980, a causa do s\u00fabito aumento dos prezos do combustible, da crecente competencia dos produtos industrializados estranxeiros tanto no mercado internacional como no mercado dom\u00e9stico, e a causa do traslado das f\u00e1bricas de Ohio a estados do sur da naci\u00f3n, onde os custos son m\u00e1is baixos, ou ata a outros pa\u00edses. Esta recesi\u00f3n fixo que o crecemento demogr\u00e1fico estanc\u00e1rase, e soamente terminou a finais da d\u00e9cada de 1980, cando o abaratamento dos prezos do combustible, as\u00ed como a s\u00faa maior abundancia, estimularon a industrializaci\u00f3n do estado. O traslado das f\u00e1bricas a outras rexi\u00f3ns onde os custos son m\u00e1is baixos, con todo, contin\u00faa.\nEn 1971, o goberno de Ohio implementou un imposto sobre a renda, obtendo o estado 373 mill\u00f3ns de d\u00f3lares ao ano seguinte a trav\u00e9s do seu cobro. Por mor da crise financeira enfrontada por Ohio a partir da d\u00e9cada de 1970, o goberno pasou gradualmente a aumentar devandito imposto. En 1995, o imposto sobre a renda cobrado no estado xerou m\u00e1is de 4.500 mill\u00f3ns de d\u00f3lares, o que sup\u00f3n un crecemento de m\u00e1is de doce veces nun per\u00edodo de d\u00faas d\u00e9cadas, per\u00edodo no cal o crecemento demogr\u00e1fico do estado estancouse e a poboaci\u00f3n permaneceu estable. En 1990 foi elixido George V. Voinovich, que prometeu no seu programa diminu\u00edr os impostos e gastos p\u00fablicos. Conseguiu reducir os gastos p\u00fablicos, principalmente a trav\u00e9s de recortes en servizos de axuda socio-econ\u00f3mica aos necesitados. No seu lugar, Voinovich aumentou os gastos na educaci\u00f3n. Coa mellora da econom\u00eda do estado no inicio da d\u00e9cada de 1990, Voinovich foi reelixido en 1994.\nPor mor da forza da industria na rexi\u00f3n, Ohio, desde finais do s\u00e9culo XIX, sufr\u00eda dunha severa contaminaci\u00f3n, tanto atmosf\u00e9rica como do medio h\u00eddrico, por mor das numerosas f\u00e1bricas que pos\u00fae o estado e da dependencia das centrais de carb\u00f3n para a xeraci\u00f3n de electricidade. En 1985, a poboaci\u00f3n de Ohio aprobou nun referendo o investimento de 100 mill\u00f3ns de d\u00f3lares nun programa de investigaci\u00f3n que pretend\u00eda crear unha central de carb\u00f3n \"limpa\". En 1993 inaugurouse a primeira destas centrais. Aquel mesmo ano, a poboaci\u00f3n do estado aprobou nun referendo o investimento de 200 mill\u00f3ns de d\u00f3lares para a mellora e a expansi\u00f3n do sistema estatal de parques e reservas naturais. O estado tam\u00e9n axuntou esforzos en limpar os seus r\u00edos e lagos.\nXeograf\u00eda.\nA situaci\u00f3n xeogr\u00e1fica de Ohio resultou ser unha vantaxe para o seu crecemento econ\u00f3mico e demogr\u00e1fico. Por mor de que Ohio relaciona o nord\u00e9s co medio oeste do pa\u00eds, gran cantidade de tr\u00e1fico de mercanc\u00edas e de negocios pasa polas s\u00faas fronteiras a trav\u00e9s da s\u00faa desenvolvida rede de autoestradas. Ohio conta coa d\u00e9cima maior rede de autoestradas da naci\u00f3n, e sit\u00faase a unha distancia de menos dun d\u00eda en coche do 50% da poboaci\u00f3n de Norteam\u00e9rica e do 70% da s\u00faa capacidade industrial. \u00d3 norte, o lago Erie proporciona 502\u00a0km de costa a Ohio, o cal permite a existencia de numerosos portos mar\u00edtimos. A fronteira sur do estado delim\u00edtaa o r\u00edo Ohio, mentres que gran parte da fronteira setentrional est\u00e1 definida polo lago Erie. Limita ao norte con M\u00edchigan e co Lago Erie, ao leste con Pensilvania, ao sur con Virxinia Occidental e Kentucky, e ao oeste con Indiana. Al\u00e9n do lago Erie local\u00edzase a provincia canadense de Ontario.\nO litoral de Ohio co lago Erie ten preto de 502 quil\u00f3metros de lonxitude, inclu\u00edndo 85 quil\u00f3metros da entrada formada pola Ba\u00eda de Sandusky e 106 quil\u00f3metros de litoral formado polas numerosas illas do lago Erie. O estado pos\u00fae m\u00e1is de 2.500 mil lagos e lagoas, ademais doutras 180 reservas artificiais. O maior lago do estado \u00e9 o \"Grand Lake\", con 5.140 hect\u00e1reas. Ohio pos\u00fae preto de 70.800\u00a0km de r\u00edos e regatos. O principal r\u00edo do estado \u00e9 o Ohio \u2014que act\u00faa como fronteira entre Ohio, Virxinia Occidental e Kentucky. Outros r\u00edos importantes son os r\u00edos Cuyahoga, Maumee, Miami, Muskingum e Scioto. Preto dun 25% do estado est\u00e1 cuberto por bosques.\nA maior parte do chan de Ohio, f\u00f3ra dunha pequena rexi\u00f3n situada no centro-sur do estado e dunha \u00e1rea excepcionalmente chaira no noroeste, co\u00f1ecida como o \"Gran Pantano Negro\", est\u00e1 formado por chairas glaciais. Estas rexi\u00f3ns glaciais na antig\u00fcidade estiveron cubertas por unha espesa capa de xeo, en eras glaciais relativamente recentes (a \u00faltima delas, ocorrida fai preto de 10.000 anos antes de Cristo). A maior parte do estado ten unha baixa altitude.\nRexi\u00f3ns xeogr\u00e1ficas.\nPodemos dividir a Ohio en catro rexi\u00f3ns xeogr\u00e1ficas:\nClima.\nO clima de Ohio \u00e9 t\u00e9pedo, no que se distinguen catro estaci\u00f3ns distintas, con ver\u00e1ns c\u00e1lidos, e invernos fr\u00edos. Con todo, o tempo atmosf\u00e9rico var\u00eda bastante de estaci\u00f3n a estaci\u00f3n. O tempo en Ohio \u00e9 relativamente inestable, e pode cambiar repentinamente, especialmente no inverno. O principal motivo desta inestabilidade \u00e9 a ausencia de obst\u00e1culos xeogr\u00e1ficos no estado e nas s\u00faas proximidades, que permiten o r\u00e1pido movemento de correntes de aire vindas de calquera direcci\u00f3n.\nAs temperaturas en Ohio descenden a medida en que aumenta a latitude. A temperatura media do estado no inverno \u00e9 de -5C no norte do estado, -2\u00a0\u00b0C na rexi\u00f3n central e 2\u00a0\u00b0C no sur. A media das m\u00ednimas \u00e9 de -6\u00a0\u00b0C no norte, -4\u00a0\u00b0C na rexi\u00f3n central e de -2\u00a0\u00b0C no sur, mentres que a media das m\u00e1ximas \u00e9 de 2\u00a0\u00b0C no norte, 5\u00a0\u00b0C na rexi\u00f3n central e 8\u00a0\u00b0C no sur. As m\u00ednimas var\u00edan entre -40\u00a0\u00b0C e 5\u00a0\u00b0C, e as m\u00e1ximas, entre -30\u00a0\u00b0C e 15\u00a0\u00b0C. A temperatura m\u00e1is baixa rexistrada en Ohio, -38\u00a0\u00b0C, foi medida en Milligan o 10 de febreiro de 1899.\nA temperatura media no ver\u00e1n no norte \u00e9 de 21\u00a0\u00b0C (de 20\u00a0\u00b0C no extremo nordeste), e de 24\u00a0\u00b0C no sur. A media das m\u00ednimas \u00e9 de 15\u00a0\u00b0C no norte, 16\u00a0\u00b0C na rexi\u00f3n central e de 18\u00a0\u00b0C no sur. A media das m\u00e1ximas \u00e9 de 28\u00a0\u00b0C no norte e na rexi\u00f3n central e de 30\u00a0\u00b0C no sur. As m\u00ednimas var\u00edan entre 8\u00a0\u00b0C e 26\u00a0\u00b0C, mentres que as m\u00e1ximas var\u00edan entre 16\u00a0\u00b0C e 38\u00a0\u00b0C. A temperatura m\u00e1is alta rexistrada en Ohio \u00e9 de 45\u00a0\u00b0C, medida o 21 de xullo de 1934 en Gallipolis.\nA taxa de precipitaci\u00f3n media anual de Ohio \u00e9 de 97 cent\u00edmetros anuais. Estas taxas son maiores no sur e nas rexi\u00f3ns monta\u00f1osas do nordeste do estado \u2014que poden recibir m\u00e1is de 120 cent\u00edmetros anuais\u2014 e menores \u00f3 longo do lago Erie e no noroeste do estado \u2014que reciben menos de 85 cent\u00edmetros anuais. Toledo recibe preto de 80 cent\u00edmetros anuais de precipitaci\u00f3n. A taxa de precipitaci\u00f3n media anual de neve en Ohio \u00e9 de 74 cent\u00edmetros. Estas taxas aumentan a medida que se viaxa en direcci\u00f3n ao leste e ao norte. A monta\u00f1osa rexi\u00f3n nordeste de Ohio recibe de media preto de 254 cent\u00edmetros anuais de neve, e por isto, disp\u00f3n de varias estaci\u00f3ns de esqu\u00ed.\nPol\u00edtica e administraci\u00f3n.\nA capital de Ohio \u00e9 Columbus, localizada cerca do centro do estado. Desde 1999, o gobernador \u00e9 Bob Taft. Ohio conta con 18 escanos na C\u00e1mara de Representantes dos Estados Unidos. \nA Constituci\u00f3n de Ohio vixente foi aprobada en 1851 a\u00ednda que conta con numerosas emendas posteriores. Ademais dos dereitos dos cidad\u00e1ns, establece a separaci\u00f3n de poderes do estado. \nO principal oficial do Poder executivo de Ohio \u00e9 o gobernador. Este \u00e9 elixido polos electores do estado para un mandato de ata catro anos de duraci\u00f3n. Unha persoa dada pode exercer o cargo de gobernador cantas veces queira, pero non m\u00e1is de d\u00faas veces consecutivas. Corre a cargo do gobernador a responsabilidade de indicar aos oficiais do Executivo e do Xudicial. Con todo, todas as s\u00faas indicaci\u00f3ns necesitan ser aprobadas antes polo Senado do estado. Todos os oficiais do Executivo elixidos polo gobernador non poden exercer en dous mandatos consecutivos.\nO Poder lexislativo de Ohio \u00e9 exercido pola Asemblea Xeral, que est\u00e1 constitu\u00eddo polo Senado e pola C\u00e1mara de Representantes. O Senado pos\u00fae un total de 33 membros, e a C\u00e1mara de Representantes, 99. Ohio est\u00e1 dividido en 33 distritos lexislativos. Os electores de cada distrito elixen a un senador e tres membros representantes, que representar\u00e1n a devandito distrito no Senado e na C\u00e1mara dos Representantes. O mandato dos senadores \u00e9 de catro anos, e o dos membros da C\u00e1mara dos Representantes, de dous. Unha persoa dada non pode exercer d\u00faas veces consecutivas o cargo de senador, nin tampouco m\u00e1is de d\u00faas lexislaturas consecutivas como membro da C\u00e1mara dos Representantes.\nO m\u00e1is alto tribunal do Poder xudicial de Ohio \u00e9 o Tribunal Supremo de Ohio, composto por sete xu\u00edces. Estes xu\u00edces son elixidos pola poboaci\u00f3n do estado para un mandato de ata seis anos de duraci\u00f3n. Ohio tam\u00e9n pos\u00fae doce \"Courts of Appeals\" (tribunais de car\u00e1cter rexional), e cada condado administra un Tribunal Xudicial de car\u00e1cter rexional. Ohio est\u00e1 dividido en doce distritos xudiciais, onde operan cada un dos tribunais do \"Court of Appeals\". Cada un destes tribunais pos\u00fae oito xu\u00edces, elixidos pola poboaci\u00f3n do estado para un mandato de ata seis anos de duraci\u00f3n. Todos os xu\u00edces dos tribunais rexionais \u2014compostos de tres a doce xu\u00edces\u2014 son elixidos pola poboaci\u00f3n dos respectivos condados para un mandato de ata seis anos de duraci\u00f3n.\nPreto dun 55% dos orzamentos do goberno de Ohio x\u00e9ranos impostos estatais, mentres que o restante prov\u00e9n de orzamentos fornecidos polo goberno federal e de pr\u00e9stamos. En 2002, o goberno do estado gastou 52.594 mill\u00f3ns de d\u00f3lares, habendo xerado outros 45.439 mill\u00f3ns. A d\u00e9beda p\u00fablica de Ohio \u00e9 de 20.009 mill\u00f3ns de d\u00f3lares. A d\u00e9beda per c\u00e1pita \u00e9 de 1.754 d\u00f3lares, o valor dos impostos estatais per c\u00e1pita \u00e9 de 1.764 d\u00f3lares, e o valor dos gastos gobernamentais per c\u00e1pita, de 4.610 d\u00f3lares.\nConstituci\u00f3n.\nA actual Constituci\u00f3n de Ohio foi adoptada en 1851. As emendas \u00e1 Constituci\u00f3n son propostas polo Poder lexislativo de Ohio, e para ser aprobadas, necesitan ser ratificadas primeiro por polo menos un 51% do Senado e da C\u00e1mara de Representantes do estado, en d\u00faas elecci\u00f3ns sucesivas, e despois por un 51% ou m\u00e1is da poboaci\u00f3n electoral de Ohio, nun referendo. A poboaci\u00f3n do estado tam\u00e9n pode propor emendas \u00e1 Constituci\u00f3n a trav\u00e9s da realizaci\u00f3n de petici\u00f3ns, nas que \u00e9 necesaria polo menos a firma do 10% das persoas que votaron no \u00faltimo referendo ou nas \u00faltimas elecci\u00f3ns estatais para gobernador realizadas no estado. Se esta petici\u00f3n ten un m\u00ednimo do 10% de firmas, a emenda ent\u00f3n \u00e9 revisada polo Lexislativo, e sometida a votaci\u00f3n nun referendo, onde debe conseguir o voto a favor de polo menos un 51% dos votantes en dous referendos consecutivos. Se esta emenda \u00e9 ratificada por un 51% ou m\u00e1is dos votantes en ambas as votaci\u00f3ns, a emenda apr\u00f3base automaticamente. As emendas tam\u00e9n poden ser propostas e introducidas por convenci\u00f3ns constitucionais, que necesitan recibir polo menos a aprobaci\u00f3n do 67% dos votos de ambas as c\u00e1maras do Poder lexislativo e un 51% dos electores do estado nunha elecci\u00f3n xeral, ou ben do 51% dos electores do estado nunha elecci\u00f3n realizada periodicamente cada 20 anos.\nDivisi\u00f3n administrativa.\nOhio est\u00e1 dividido en 88 condados. Estes condados son gobernados por Consellos de Comisarios, que est\u00e1n compostos por tres membros \u2014a excepci\u00f3n do Condado de Summit, gobernado por un administrador-xefe e un Consello de sete membros. Calquera \u00e1rea urbana con m\u00e1is de cinco mil habitantes \u00e9 considerada cidade principal (\"city\"). O estado non pos\u00fae cidades secundarias (\"towns\"); calquera \u00e1rea urbana con menos de cinco mil habitantes \u00e9 considerada vila. A maior parte das cidades e vilas de Ohio est\u00e1n gobernadas por un alcalde e un consello municipal, mentres que as restantes est\u00e1n gobernadas ou ben por un administrador e un Consello ou ben por un Consello de Comisarios.\nPol\u00edtica.\nPoliticamente, Ohio est\u00e1 considerado o que en ingl\u00e9s ch\u00e1mase \"swing state\" (literalmente \"estado randeeira\", isto \u00e9, un estado no que non domina claramente un partido sobre outro), a\u00ednda que a pol\u00edtica estatal est\u00e1 dominada polos republicanos. A mestura de \u00e1reas urbanas e rurais, e a presenza significativa de grandes industrias de pescozo azul e de importantes distritos comerciais de pescozo branco conduce a un equilibrio entre a poboaci\u00f3n conservadora e a liberal que, xunto cos 20 votos electorais do estado \u2014m\u00e1is dos que te\u00f1en moitos dos \"swing states\"\u2014 converte ao estado en decisivo para o resultado das elecci\u00f3ns nacionais. Non en balde, Ohio foi o estado no que se decidiron as elecci\u00f3ns presidenciais de 2004, entre George W. Bush e John Kerry. Bush ga\u00f1ou por unha estreita marxe os 20 votos electorais do estado (unha marxe de 2 puntos porcentuais e o 50,8% dos votos). O estado apoiou ao dem\u00f3crata Bill Clinton en 1992 e 1996, a\u00ednda que en 2000 e en 2004 apoiou ao republicano Bush. Ohio tam\u00e9n foi un factor decisivo nas elecci\u00f3ns presidenciais de 1948, cando o dem\u00f3crata Harry S. Truman venceu ao republicano Thomas Dewey (que ga\u00f1ara no estado catro anos antes), e tam\u00e9n nas de 1976, cando o dem\u00f3crata Jimmy Carter derrotou ao republicano Gerald Ford por unha estreita marxe.\nA demograf\u00eda de Ohio fai que moitos consideren ao estado como un microcosmos dentro da naci\u00f3n. Curiosamente, ning\u00fan candidato republicano \u00e1 presidencia accedeu \u00e1 Casa Branca sen ga\u00f1ar en Ohio. \u00c9 por iso que este estado ocupa un lugar moi importante nas campa\u00f1as electorais de ambos os partidos.\nDemograf\u00eda.\nSegundo o censo nacional do 2000 da Oficina do Censo dos Estados Unidos, a poboaci\u00f3n de Ohio era de 11.353.140 habitantes, un crecemento do 4,2% en relaci\u00f3n aos datos de 1990, de 10.887.325 habitantes. Unha estimativa realizada en 2005 calcula a poboaci\u00f3n do estado en 11.464.042 habitantes, o que sup\u00f3n un crecemento do 5,2% en relaci\u00f3n aos datos de 1990, do 1% en relaci\u00f3n aos datos de 2000, e do 0,1% en relaci\u00f3n \u00e1 estimaci\u00f3n de 2004.\nO crecemento natural de Ohio entre 2000 e 2005 foi de 217.877 habitantes (789.312 nacementos menos 571.435 falecementos) o crecemento demogr\u00e1fico causado pola inmigraci\u00f3n foi de 75.142 habitantes, mentres que a migraci\u00f3n interestatal resultou na perda de 177.150 habitantes. Entre 2000 e 2005, a poboaci\u00f3n de Ohio creceu en 110.897 habitantes, e entre 2004 e 2005, en 13.899. Preto dun 3,4% da poboaci\u00f3n do estado (340.000 habitantes) non naceu nos Estados Unidos.\nDistribuci\u00f3n \u00e9tnica.\nComposici\u00f3n racial da poboaci\u00f3n de Ohio:\nOs cinco maiores grupos \u00e9tnicos de Ohio son os alem\u00e1ns (que comprenden un 25,2% da poboaci\u00f3n do estado), os irlandeses (12,7%), afroamericanos (11,5%), brit\u00e1nicos (9,2%) e os estadounidenses (8,5%).\nA etnia alem\u00e1 \u00e9 a predominante na maior\u00eda dos condados de Ohio, especialmente no noroeste do estado. Os habitantes de Ohio de ascendencia estadounidense e brit\u00e1nica est\u00e1n presentes por todo o estado, particularmente na rexi\u00f3n centro-sur. As cidades de Cleveland e Cincinnati te\u00f1en grandes comunidades afroamericanas. Cleveland e Toledo albergan grandes comunidades hisp\u00e1nicas, mentres que, pola s\u00faa banda, Cleveland e Columbus pos\u00faen as maiores comunidades asi\u00e1ticas de Ohio.\nPir\u00e1mide de idades.\nA distribuci\u00f3n da poboaci\u00f3n por idades en 2004 foi:\nAs persoas de sexo feminino compo\u00f1en o 51,3% da poboaci\u00f3n de Ohio.\nRelixi\u00f3n.\nPorcentaxe da poboaci\u00f3n de Ohio por afiliaci\u00f3n relixiosa:\nPrincipais cidades.\nPreto dun 74% da poboaci\u00f3n de Ohio vive en cidades, mentres que o resto vive en \u00e1reas rurais. Ao redor dun 85% da poboaci\u00f3n do estado vive en rexi\u00f3ns metropolitanas, coa metade de toda a poboaci\u00f3n do estado vivindo nunha das tres maiores rexi\u00f3ns metropolitanas de Ohio: Cincinnati, Cleveland e Columbus. Columbus \u00e9 a cidade m\u00e1is poboada do estado, a\u00ednda que a rexi\u00f3n metropolitana m\u00e1is poboada \u00e9 a de Cincinnati.\nEn total, o estado consta de 15 rexi\u00f3ns metropolitanas. Delas, cinco est\u00e1n divididas entre Ohio e os estados de Indiana, Kentucky e Virxinia Occidental.\nAs cidades principais de Ohio son:\nNota: A \u00e1rea metropolitana de Cincinnati est\u00e9ndese ata Kentucky e Indiana, e a \u00e1rea metropolitana de Youngstown est\u00e9ndese ata Pensilvania.\nEconom\u00eda.\nO Produto Interior Bruto de Ohio foi de 419.000 mill\u00f3ns de d\u00f3lares en 2003. A renda per c\u00e1pita do estado, pola s\u00faa banda, foi de 30.129 d\u00f3lares, a 25\u00aa maior do pa\u00eds. A taxa de desemprego en Ohio sit\u00faase no 6,1%.\nO sector primario corresponde ao 1% do PIB de Ohio. O estado pos\u00fae preto de 80.000 granxas, que ocupan preto da metade da s\u00faa \u00e1rea. A agricultura e a gander\u00eda comprende un 0,95% do PIB, e emprega aproximadamente a 160.000 persoas. Centro do \"Corn Belt\", Ohio \u00e9 un dos maiores produtores nacionais de millo. O estado tam\u00e9n \u00e9 un dos l\u00edderes nacionais na produci\u00f3n de soia, trigo e palla. Outros produtos agropecuarios importantes son o leite e a carne bovina, os ovos de gali\u00f1a e os tomates. A pesca e a silvicultura son responsables de preto dun 0,95% do PIB, empregando a preto de 2.000 persoas.\nO sector secundario corresponde a un 29% do PIB de Ohio. A industria manufactureira \u2014a maior fonte de ingresos do estado\u2014 corresponde a un 25% do PIB do estado e emprega aproximadamente a 1.130.000 persoas. O valor total dos produtos fabricados no estado \u00e9 de 120 mil mill\u00f3ns de d\u00f3lares \u2014s\u00f3 detr\u00e1s de California e de Texas. Os principais produtos industrializados que se fabrican en Ohio son equipamentos de transporte, maquinaria industrial, produtos qu\u00edmicos, aceiro, alimentos industrializados, produtos pl\u00e1sticos e gomas en xeral, mobles e electrodom\u00e9sticos, vidro e material impreso. Ohio \u00e9 o segundo maior produtor nacional de aceiro, s\u00f3 detr\u00e1s de Indiana. A industria da construci\u00f3n comprende un 3,8% do PIB do estado, empregando aproximadamente a 347.000 persoas. Pola s\u00faa banda, a miner\u00eda \u00e9 responsable dun 0,2% do PIB de Ohio, empregando a preto de 22.000 persoas. Os principais recursos naturais do estado son o carb\u00f3n, o gas natural e o granito.\nO sector terciario comprende un 70% do PIB de Ohio. Preto dun 18% do PIB do estado ve\u00f1en de servizos comunitarios e persoais. Este sector emprega a m\u00e1is de 1.950.000 de persoas. O comercio por xunto e polo mi\u00fado corresponde a un 17% do PIB, e empregan aproximadamente 1.520.000 persoas. Os servizos financeiros e inmobiliarios corresponden a preto dun 16% do PIB do estado, empregando aproximadamente a 475.000 persoas (o principal centro financeiro do estado \u00e9 Cleveland, outros centros financeiros importantes son Cincinnati, Columbus e Toledo). Os servizos gobernamentais corresponden a un 11% do PIB, empregando aproximadamente a 800.000 persoas. Para rematar, os transportes e as telecomunicaci\u00f3ns empregan a 290.000 persoas e comprenden un 8% do PIB. As centrais termoel\u00e9ctricas de carb\u00f3n producen preto dun 85% da electricidade xerada no estado, mentres que o restante x\u00e9rase en centrais nucleares.\nEducaci\u00f3n.\nA primeira escola de Ohio foi fundada en 1773 por un misioneiro, co obxectivo de converter aos nenos nativos americanos \u00e1 relixi\u00f3n cat\u00f3lica, e de imporlles ideais e costumes \"occidentais\". En 1825, o goberno do estado autorizou a fundaci\u00f3n dun sistema de educaci\u00f3n p\u00fablica composto s\u00f3 por escolas de educaci\u00f3n primaria (\"elementary schools\"), pasando a fornecer orzamentos para o mantemento de escolas de educaci\u00f3n secundaria (\"high schools\") a partir de 1853. Durante a d\u00e9cada de 1960, diversos distritos escolares pecharon varias das s\u00faas escolas por mor da falta de orzamento.\nActualmente, todas as instituci\u00f3ns educativas de Ohio deben seguir certas regras e patr\u00f3ns ditados polo Consello Estatal de Educaci\u00f3n de Ohio. Este consello controla directamente o sistema de escolas p\u00fablicas do estado, que est\u00e1 dividido en varios distritos escolares. O consello est\u00e1 composto por catro membros elixidos polo Lexislativo e por 8 membros elixidos polo gobernador, durante un per\u00edodo de oficio de ata catro anos de duraci\u00f3n. Cada cidade principal (\"city\"), diversas cidades secundarias (\"towns\") e cada condado, constan polo menos dun distrito escolar. En Ohio, un distrito escolar dado frecuentemente opera en varias cidades ao mesmo tempo, ata a\u00ednda que te\u00f1a o seu centro noutra cidade dada. Nas cidades, a responsabilidade de administrar as escolas \u00e9 do distrito escolar municipal, mentres que nas rexi\u00f3ns menos densamente poboadas, esta responsabilidade corre a cargo dos distritos escolares que operen no condado. Ohio permite a existencia de \"escolas charter\" \u2014escolas p\u00fablicas independentes, que non son administradas por distritos escolares, pero que dependen de orzamentos p\u00fablicos para o seu funcionamento. A escolarizaci\u00f3n \u00e9 obrigatoria para todos os nenos e adolescentes de m\u00e1is de seis anos de idade, ata a conclusi\u00f3n da educaci\u00f3n secundaria ou ata os dezaseis anos de idade.\nEn 1999, as escolas p\u00fablicas do estado atenderon a preto de 1.837.000 de estudantes, empregando aproximadamente a 116.200 profesores. Pola s\u00faa banda, as escolas privadas atenderon a preto de 254.500 estudantes, empregando aproximadamente a 16.200 profesores. O sistema de escolas p\u00fablicas do estado utilizou preto de 12.207 bill\u00f3ns de d\u00f3lares, e o gasto das escolas p\u00fablicas foi de aproximadamente 7.300 d\u00f3lares por estudante.\nA primeira biblioteca do estado foi fundada en 1804, en Belpre. O sistema de bibliotecas p\u00fablicas de Cleveland \u00e9 un dos maiores dos Estados Unidos. O estado pos\u00fae actualmente 250 sistemas de bibliotecas p\u00fablicas, que moven anualmente unha media de 13,8 libros por habitante. A primeira instituci\u00f3n de ensino superior de Ohio, a Universidade de Ohio, foi fundada en Athens, en 1804. Actualmente, Ohio pos\u00fae 179 instituci\u00f3ns de educaci\u00f3n superior, das cales 61 son p\u00fablicas e 118 son privadas. O sistema de instituci\u00f3ns de educaci\u00f3n superior p\u00fablica do estado \u00e9 o Sistema de Universidades de Ohio.\nTransportes.\nOhio, desde que se converteu en estado en 1803, foi un importante cruzamento de cami\u00f1os entre o leste e o centro-oeste dos Estados Unidos. Numerosas v\u00edas f\u00e9rreas e autoestradas interestatais atravesan o estado. O principal centro viario de Ohio \u00e9 Columbus, mentres que Cleveland \u00e9 o principal centro ferroviario, portuario e aeroportuario.\nO aeroporto m\u00e1is transitado do estado \u00e9 o Aeroporto Internacional de Cleveland, seguido polos aeroportos internacionais de Columbus, Dayton, Toledo e Cincinnati. En 2002, Ohio posu\u00eda 8.417 quil\u00f3metros de v\u00edas f\u00e9rreas.\nOhio ten unha rede altamente desenvolvida de estradas e autoestradas interestatais. En 2003, o estado posu\u00eda 198.789 quil\u00f3metros de estradas e autoestradas, dos cales 2.530 quil\u00f3metros formaban parte do sistema federal de autoestradas.\nMedios de comunicaci\u00f3n.\nO primeiro xornal de Ohio, o \"The Centinel of the North-Western Territory\", foi impreso por primeira vez en 1793, en Cincinnati. O primeiro xornal abolicionista do pa\u00eds, o \"The Philanthropist\", foi impreso en Ohio, en 1817, en Mount Pleasant. Actualmente publ\u00edcanse no estado m\u00e1is de 330 peri\u00f3dicos, dos cales 80 son diarios.\nA primeira cadea de radio de Ohio foi fundada en 1922, en Cleveland. Aquel mesmo ano, a Universidade de Ohio crea a primeira cadea de radio con fins educativos, en Columbus. A primeira cadea de televisi\u00f3n foi fundada en 1947 en Cleveland. Actualmente, Ohio pos\u00fae preto de 297 cadeas de radio (das cales 106 son AM e 191 son FM) e 44 de televisi\u00f3n.\nCultura.\nNumerosos inventores e pioneiros son nativos de Ohio. Entre eles, destacan:\nS\u00edmbolos do estado.\nOs s\u00edmbolos do estado de Ohio son:"}
{"id": "31015", "revid": "25871", "url": "https://gl.wikipedia.org/wiki?curid=31015", "title": "Xes\u00fas Campos \u00c1lvarez", "text": "Xes\u00fas Campos \u00c1lvarez, co\u00f1ecido como Chichi Campos, nado en San Crist\u00f3bal de La Laguna (Tenerife) o 31 de decembro de 1952 e finado en Santiago de Compostela o 26 de febreiro de 1991, foi un humorista gr\u00e1fico e xornalista galego. Foi un dos publicistas con maior talento e vea cr\u00edtica da d\u00e9cada dos setenta e oitenta do s\u00e9culo XX.\nTraxectoria.\nIntelectual libertario e comprometido, amais de rexentar unha librar\u00eda, dirixir unha sala de exposici\u00f3ns e varios outros traballos similares, exerceu \u00f3 longo do seu breve periplo vital de debuxante, dese\u00f1ador, articulista e guionista. Sempre cun humor intelixentemente \u00e1cido.\nEn 1972 fundou con Xos\u00e9 D\u00edaz Arias e Lu\u00eds Caparr\u00f3s Esperante o grupo de banda dese\u00f1ada do Castro. \u00d3 ano seguinte expuxo con eles e con Xaqu\u00edn Mar\u00edn e Reimundo Pati\u00f1o no C\u00edrculo Mercantil de Santiago. A exposici\u00f3n colectiva percorreu varias vilas de Galicia ademais de Madrid e Barcelona.\nDende Xenebra (Su\u00edza) publicou co seu grupo primixenio o \u00fanico n\u00famero da magazine de vangarda e cr\u00edtica social \"A cova das choias\" (1974), considerada a primeira revista do c\u00f3mic galego. Ademais de participar na exposici\u00f3n de Arte Xoven de Galicia de 1973, na de 13 Artistas de Hoy de 1974 e na Homenaxe a Castelao de 1975, fundou con Jos\u00e9 Ram\u00f3n L\u00f3pez a galer\u00eda de arte Mestre Mateo na Coru\u00f1a.\nBanda dese\u00f1ada e activismo pol\u00edtico.\nFoi o gran pioneiro da banda dese\u00f1ada en galego. As s\u00faas vi\u00f1etas, subversivas e punxentes nas s\u00faas cr\u00edticas, parodiaban o acontecer pol\u00edtico, social e cultural da Transici\u00f3n espa\u00f1ola. Non escaparon \u00e1 s\u00faa cr\u00edtica gr\u00e1fica e textual ning\u00fan dos estamentos econ\u00f3micos, militares e relixiosos que acapararon o poder pol\u00edtico e social nos primeiros anos da democracia e autonom\u00eda instaurada tralo franquismo.\nMilitante do PCG e, posteriormente desertor do mesmo, mant\u00edvose firme na s\u00faa ideolox\u00eda progresista e irreverente cos grupos instalados no poder na Galicia auton\u00f3mica. \u00c9 autor de traballos publicitarios e xornal\u00edsticos da m\u00e1is diversa \u00edndole. Foi colaborador de varias publicaci\u00f3ns e iniciativas art\u00edsticas tanto de Galicia como de f\u00f3ra de Galicia. Correspondente da revista de arte barcelonesa Batik na s\u00faa mocidade, acabou ilustrando co seu particular humor, moitas veces case surrealista, libros de texto para nenos sobre o galego, contribu\u00edndo a revistas gr\u00e1ficas como Valiundiez (1983-85), e escribindo gui\u00f3ns humor\u00edsticos para a TVG.\nCoa s\u00faa pluma e a s\u00faa peculiar visi\u00f3n colaborou nos m\u00e1is importantes xornais da prensa do momento (\"El Ideal Gallego\", \"La Voz de Galicia\", \"Diario 16 de Galicia\", \"El Progreso\" e \"La Regi\u00f3n\" e nas m\u00e1is radicais publicaci\u00f3ns. Ademais de nas devanditas publicaci\u00f3ns peri\u00f3dicas os seus artigos apareceron en \"Mundo Obrero\", \"A Voz do Pobo\", \"A Nosa Terra\", e na revista de humor gr\u00e1fico e literario \"Can sen dono\".\nNa TVG, as s\u00faas colaboraci\u00f3ns como guionista ti\u00f1an a s\u00faa posta en escena nos seus dous colaboradores e amigos, os actores Manuel Manqui\u00f1a e Antonio Dur\u00e1n \"Morris\".\nEstilo.\nChichi destacaba polo seu atractivo persoal. Comunicador excepcional, r\u00e1pido e penetrante nas s\u00faas observaci\u00f3ns, consegu\u00eda expresalas tanto a trav\u00e9s da conversa como dos debuxos ou columnas de peri\u00f3dico. Elegante tanto na s\u00faa delgadeza como na s\u00faa resposta \u00f3 drama da vida, Chichi conseguiu describir o desencanto fronte \u00f3 o borreguismo servil e o conformismo en que moitos membros da s\u00faa xeraci\u00f3n se estaban a instalar.\nPosuidor, coma Castelao, dun humor retranqueiro de segundas intenci\u00f3ns e dotado dun enxe\u00f1o nada com\u00fan, Chichi era sobre todo un caricaturista do esp\u00edrito. A rapidez coa que manexaba o lapis acabou proporcion\u00e1ndolle un estilo inconfundible tanto polo trazo groso e naif dos seus debuxos e ilustraci\u00f3ns como pola diafanidade formal e subversiva acidez dos relatos. O estilo literario das colaboraci\u00f3ns xornal\u00edsticas marcha en paralelo coa riqueza e sinxeleza dos seus debuxos, e nas moitas ocasi\u00f3ns en que tentou conxugar ambos, f\u00edxoo con singular mestr\u00eda.\nO humor de Chichi Campos era completamente heterodoxo. Cr\u00edtico na percepci\u00f3n do mundo, mesmo cruel en ocasi\u00f3ns, sempre resultaba sutilmente elegante e inconformista nas s\u00faas realizaci\u00f3ns. O chichi publicista foi o mellor cronista dos primeiros anos da Galicia auton\u00f3mica. \"Contra o complexo de inferioridade\", lembraba Manuel Rivas no 2001, \"Chichi publicaba unha parodia de anuncio publicitario: \u201cEn Su\u00edza existe unha cl\u00ednica ultramoderna que te opera de gallego por 10.000 duros\u201d.\nA frescura do galego de \"Estampas do mundo elegante\" \u00e9 na s\u00faa radical homoxeneidade o mellor exemplo de como unha lingua cultivada con esmero e axilidade pode ser capaz de transportar non s\u00f3 os ambientes e personaxes do momento sen\u00f3n as cativezas e ansiedades que moven os homes de t\u00f3dolos tempos."}
{"id": "31016", "revid": "85894", "url": "https://gl.wikipedia.org/wiki?curid=31016", "title": "Sevilla", "text": "Sevilla \u00e9 unha cidade espa\u00f1ola situada ao suroeste da Pen\u00ednsula Ib\u00e9rica, capital de Andaluc\u00eda e da provincia hom\u00f3nima.\nSevilla \u00e9 a cuarta cidade de Espa\u00f1a e cuarta \u00e1rea metropolitana por n\u00famero de habitantes. Ten 696.676 habitantes en 2014, 1.317.098 na \u00e1rea metropolitana, 1.813.908 en total na provincia (datos de 2005). \u00c9 o principal centro art\u00edstico, cultural, financeiro, econ\u00f3mico e social do sur de Espa\u00f1a e un dos m\u00e1is importantes do sur de Europa. \u00c9 ademais un importante centro industrial de novas tecnolox\u00edas e aeron\u00e1utica (factor\u00eda de EADS-CASA establecida no aeroporto). Sevilla e os seus n\u00facleos de poboaci\u00f3n sat\u00e9lites non constit\u00faen unha verdadeira \u00e1rea metropolitana sen\u00f3n unha aglomeraci\u00f3n urbana, pois carece dun \u00f3rgano de coordinaci\u00f3n no que estean representados t\u00f3dolos organismos con competencias metropolitanas, tales como os concellos. A\u00ednda que hai \u00f3rganos mancomunados que se encargan da xesti\u00f3n metropolitana de certas actividades sectoriais (augas, residuos etc\u00e9tera), non pode por tanto falarse de \u00e1rea metropolitana no seu sentido m\u00e1is estrito.\nDe indubidable interese tur\u00edstico, grazas a numerosos monumentos, prazas, xard\u00edns, igrexas etc\u00e9tera. Conserva o meirande centro hist\u00f3rico-art\u00edstico de Europa. De entre os seus monumentos m\u00e1is famosos, a Giralda (antigo alminar da mesquita maior, hoxe campanario da Catedral) e a Torre del Oro son os dous m\u00e1is co\u00f1ecidos.\nDos seus barrios, Triana, La Macarena, Santa Cruz, Los Remedios, Heli\u00f3polis e Nervi\u00f3n son os m\u00e1is famosos. A Giralda, a Catedral, o Alc\u00e1zar, o Arquivo de Indias e a s\u00faa contorna foron declarados Patrimonio da Humanidade pola UNESCO en 1987.\nA tan s\u00f3 20 m sobre o nivel do mar, entre Vega e a Campi\u00f1a do r\u00edo Guadalquivir, e \u00e1 beira deste, conforma unha aglomeraci\u00f3n urbana que se estende cara \u00f3 Aljarafe, As Marismas, o Parque Nacional de Do\u00f1ana, a Serra Norte e a Serra Sur.\nHistoria.\nSevilla \u00e9 unha das cidades m\u00e1is importantes na historia de Espa\u00f1a desde a Idade Antiga en que xurdiu un primeiro n\u00facleo identificado coa cultura tartesa e que, tras a s\u00faa destruci\u00f3n atribu\u00edda aos cartaxineses, deu paso \u00e1 cidade romana de \"Hispalis\", xunto \u00e1 que se constru\u00edu a colonia de It\u00e1lica. Durante o reino visigodo aloxou nalgunhas ocasi\u00f3ns a corte. En Al-Andalus, tras a invasi\u00f3n musulm\u00e1, foi primeiro sede dunha cora e despois capital dun reino de taifas. No ano 844 foi saqueada polos viquingos remontando o r\u00edo Guadalquivir decidindo o emir de C\u00f3rdoba fortalecer o seu sistema defensivo.\nEn 1248 incorporouse \u00e1 cristi\u00e1 Coroa de Castela, ao ser conquistada baixo o reinado de Fernando III, quen foi o primeiro en ser enterrado na Catedral de Sevilla. A partir de ent\u00f3n Sevilla, repoboada pola aristocracia castel\u00e1, como capital do Reino de Sevilla foi unha das cidades con voto en cortes e aloxou a corte itinerante en numerosas ocasi\u00f3ns. Durante a Baixa Idade Media a cidade, o seu porto e a s\u00faa activa colonia de mercadores xenoveses situ\u00e1ronse nunha posici\u00f3n perif\u00e9rica pero importante no comercio internacional europeo. Nese tempo sufriu dram\u00e1ticas convulsi\u00f3ns econ\u00f3micas demogr\u00e1ficas e sociais como a Peste Negra de 1348 ou a revolta contra os xudeus de 1391.\nTras o descubrimento de Am\u00e9rica en 1492, Sevilla converteuse no centro econ\u00f3mico do Imperio espa\u00f1ol. Os Reis Cat\u00f3licos fundaron a Casa de Contrataci\u00f3n, desde onde se dirix\u00edan e contrataban as viaxes, controlaban as riquezas que entraban de Am\u00e9rica e, xunto coa Universidade de Mercadores, regulaban as relaci\u00f3ns co Novo Mundo.\nDurante o s\u00e9culo XVI a cidade experimentou un gran desenvolvemento e transformaci\u00f3n e constru\u00edronse alg\u00fans dos edificios m\u00e1is importantes do centro hist\u00f3rico. A cidade chegou a ser un centro multicultural o que axudar\u00eda ao nacemento das artes, xogando un papel importante no S\u00e9culo de Ouro espa\u00f1ol. Destacaron ent\u00f3n as f\u00e1bricas de xab\u00f3n do barrio de Triana, a artesan\u00eda da seda e a cer\u00e1mica sevillana.\nCoincidindo co seu momento art\u00edstico m\u00e1is brillante, o Barroco, viuse afectada pola crise do s\u00e9culo XVII, o que significou unha decadencia econ\u00f3mica e demogr\u00e1fica, \u00e1 vez que a navegaci\u00f3n polo Guadalquivir dificult\u00e1base cada vez m\u00e1is, ata que o monopolio comercial e as s\u00faas instituci\u00f3ns traslad\u00e1ronse a C\u00e1diz. Nesta \u00e9poca a cidade padeceu ademais outra grande epidemia de peste que reduciu aproximadamente \u00e1 metade a s\u00faa poboaci\u00f3n.\nA revitalizaci\u00f3n da cidade no s\u00e9culo XIX, coa industrializaci\u00f3n e o desenvolvemento da rede ferroviaria espa\u00f1ola, coincidiu coa \u00e9poca rom\u00e1ntica.\nDurante o s\u00e9culo XX, ademais de sufrir a represi\u00f3n da Guerra Civil e a posterior ditadura militar, presenciou fitos decisivos como a Exposici\u00f3n Iberoamericana de 1929, a Exposici\u00f3n Universal de 1992 ou a s\u00faa elecci\u00f3n como capital da autonom\u00eda andaluza.\nXeograf\u00eda.\nO concello de Sevilla local\u00edzase principalmente na ribeira esquerda do r\u00edo Guadalquivir, alg\u00fans barrios como Triana e Los Remedios ocupan a marxe dereita deste r\u00edo navegable que converte a cidade en porto fluvial. No contorno de Sevilla hai unha rica veiga, as\u00ed como \u00e1reas de campi\u00f1a e de marismas mais d\u00faas zonas altas que configuran a comarca do Aljarafe, moi vinculada coa cidade ao ser a zona de expansi\u00f3n residencial de Sevilla, ao oeste, e os Alcores, ao leste.\nA superficie do termo municipal \u00e9 de 140,8\u00a0km2e limita ao norte con La Rinconada, La Algaba e Santiponce; ao leste con Alcal\u00e1 de Guada\u00edra; ao sur con Dos Hermanas e Gelves e ao oeste con San Juan de Aznalfarache, Tomares e Camas.\nDemograf\u00eda.\nO municipio de Sevilla ten 702.345 habitantes segundo o censo de poboaci\u00f3n de 2010 publicado polo INE, das cales 333.490 son homes o cal representan un 47,65% e 366.269 son mulleres que \u00e1 s\u00faa vez representan un 52,35%.\nSevilla \u00e9 a cuarta cidade de Espa\u00f1a por poboaci\u00f3n, logo de Madrid, Barcelona e Valencia. A \u00e1rea metropolitana de Sevilla ten 1.499.653 habitantes (INE 2008) e 4.535,78\u00a0km\u00b2 de superficie, sendo tam\u00e9n a cuarta \u00e1rea metropolitana de Espa\u00f1a e un gran centro tur\u00edstico, econ\u00f3mico, industrial e de poboaci\u00f3n.\nDesde 1990, a poboaci\u00f3n residente en Sevilla estancou ao redor dos 700.000 habitantes, sendo o pico superior o censo de 1995 con 719.588 habitantes.\nArquitectura.\nCatedral.\nA Catedral de Sevilla \u00e9 a catedral g\u00f3tica m\u00e1is extensa do mundo e un dos maiores templos cristi\u00e1ns en canto a tama\u00f1o, do mundo. Foi declarada pola UNESCO Patrimonio da Humanidade en 1987.\nA s\u00faa construci\u00f3n iniciouse en 1401, sobre o soar que quedou tras a demolici\u00f3n da antiga Mesquita Aljama de Sevilla. A construci\u00f3n fundamentalmente de estilo g\u00f3tico tard\u00edo, f\u00edxose en relativo pouco tempo, a\u00ednda que as adici\u00f3ns e decoraci\u00f3ns f\u00f3ronse realizando ao longo de varios s\u00e9culos e por iso ten varios tipos de arquitectura: g\u00f3tica (1433-1528), renacentista (1528-1593), barroca (1618-1758), acad\u00e9mica (1758-1823) e neog\u00f3tica (1825-1928).\nO conxunto monumental da Catedral complem\u00e9ntano a Giralda, o Patio dos Naranjos e a Capela Real. O Patio dos Naranjos \u00e9 un espazo rectangular, a modo de patio interior, que act\u00faa como claustro da Catedral. Hoxe d\u00eda, o Patio dos Naranjos \u00e9 un dos anexos m\u00e1is visitados da Catedral.\nReais Alc\u00e1zares.\nO Alc\u00e1zar de Sevilla \u00e9 o palacio real en activo m\u00e1is antigo de Europa. Empezou a tomar o seu aspecto actual tras a conquista en 713 de Sevilla polos \u00e1rabes, quen utilizaron os alc\u00e1zares como residencia dos seus l\u00edderes desde o ano 720. Tras a Reconquista en 1248, foi aloxamento do rei Fernando III de Castela, tom\u00e1ndose por costume ser hospedaxe dos sucesivos monarcas.\nUnha zona reservada do mesmo util\u00edzase como lugar de aloxamento os Reis de Espa\u00f1a e demais membros da Casa Real cando visitan a cidade e pasan a noite na mesma. O conxunto monumental e os xard\u00edns son visitables e constit\u00faen un dos principais atractivos monumentais da cidade, xa que foron declarados Patrimonio da Humanidade pola Unesco en 1987. A entrada ao recinto para os cidad\u00e1ns sevillanos \u00e9 gratu\u00edta durante todo o ano.\nAs estancias m\u00e1is destacadas do recinto son o \"Patio das Doncelas\", patio principal de arte mud\u00e9xar andaluz; a \"Sala dos Reis\"; a \"Sala de Carlos V\", con grandes tapices, \"Sal\u00f3n do Emperador\", con azulexos do s\u00e9culo XV e tapices flamengos; o \"Sal\u00f3n de Embaixadores\", unha sala cuberta por unha c\u00fapula semiesf\u00e9rica adornada de complicados arabescos dourados que constit\u00fae a habitaci\u00f3n m\u00e1is importante do Alc\u00e1zar; e os \"Xard\u00edns do Alc\u00e1zar\", que te\u00f1en caracteres \u00e1rabes, renacentistas e modernos e disp\u00f3n de varias terrazas de vexetaci\u00f3n frondosa, con fontes, pavill\u00f3ns e multitude de laranxeiras e palmeiras.\nArquivo de Indias.\nO Arquivo Xeral de Indias creouse en 1785 baixo o reinado de Carlos III co obxectivo de centralizar nun \u00fanico lugar a documentaci\u00f3n referente \u00e1s colonias espa\u00f1olas, ata ent\u00f3n dispersa en diversos arquivos: Simancas, C\u00e1diz e Sevilla. A \"Casa Lonxa de Mercadores\" de Sevilla, constru\u00edda en \u00e9poca de Filipe II entre 1584 e 1598 por Juan de Mijares sobre planos de Juan de Herrera, \u00e9 a sede do arquivo.\nOs documentos que conserva o arquivo ocupan m\u00e1is de nove quil\u00f3metros lineais de andel. Tr\u00e1tase duns 80 mill\u00f3ns de p\u00e1xinas e 8.000 mapas e debuxos que proceden fundamentalmente dos organismos metropolitanos encargados da administraci\u00f3n das colonias. \u00c9 o maior arquivo existente sobre a actividade de Espa\u00f1a en Am\u00e9rica e Filipinas, contendo informaci\u00f3n sobre a historia pol\u00edtica e a historia social, a historia econ\u00f3mica e a das mentalidades, a historia da Igrexa e a historia da arte ou a xeograf\u00eda daqueles territorios. Garda unha gran cantidade de pezas de gran valor hist\u00f3rico: textos aut\u00f3grafos de Cristovo Col\u00f3n, Fernando de Magall\u00e1ns, Vasco N\u00fa\u00f1ez de Balboa, Hern\u00e1n Cort\u00e9s e Francisco Pizarro. Toda esta documentaci\u00f3n est\u00e1 ao servizo dos investigadores que pasan cada ano polo arquivo.\nO Arquivo \u00e9 un dos arquivos xerais (xunto co Arquivo Xeral da Coroa de Arag\u00f3n e o Arquivo Xeral de Simancas) pertencentes ao Estado espa\u00f1ol. En 1987 foi declarado Patrimonio da Humanidade pola Unesco.\nPraza de Espa\u00f1a.\nA praza de Espa\u00f1a de Sevilla configura un dos espazos abertos m\u00e1is grande da arquitectura rexionalista. Foi encargada a s\u00faa construci\u00f3n ao arquitecto An\u00edbal Gonz\u00e1lez para a Exposici\u00f3n Iberoamericana do ano 1929. Aqu\u00ed tivo lugar a cerimonia de inauguraci\u00f3n da Exposici\u00f3n coa presenza do rei Afonso XIII.\nOcupa unha superficie de 50.000 m\u00b2, dos cales 19.000 est\u00e1n edificados e os 31.000 restantes son espazo libre, e a canle que ocupa 515 metros de lonxitude con 200 m de di\u00e1metro e unha superficie de 14.000 m\u00b2, conv\u00e9rtena nunha das obras m\u00e1is espectaculares do panorama espa\u00f1ol, con mestura de estilos mud\u00e9xar, g\u00f3tico e renacentista. A obra comezou en 1914, termin\u00e1ndoa en 1928 o arquitecto Vicente Traver tras a dimisi\u00f3n de An\u00edbal Gonz\u00e1lez como arquitecto director en 1926. Est\u00e1 situada dentro do parque de Mar\u00eda Luisa. A entrada \u00e9 libre e p\u00e9chase o seu acceso a partir das dez da noite.\nTen forma semicircular que simboliza o abrazo de Espa\u00f1a e as s\u00faas antigas colonias e mira cara ao r\u00edo como cami\u00f1o a seguir cara a Am\u00e9rica. Est\u00e1 decorada con ladrillo visto, m\u00e1rmore e cer\u00e1mica d\u00e1ndolle un toque renacentista e barroco nas s\u00faas torres.\nA praza de Espa\u00f1a de Sevilla serviu de escenario para gravar algunhas das escenas dunha das pel\u00edculas de Star Wars.\nTorre del Oro.\nA Torre del Oro de Sevilla \u00e9 unha torre albarr\u00e1 situada na marxe esquerda do r\u00edo Guadalquivir, xunto \u00e1 praza de touros da Real Maestranza. Posiblemente o seu nome en \u00e1rabe era \"Bury al-dahab\", en referencia ao seu brillo dourado que se reflect\u00eda sobre o r\u00edo. Durante as obras de restauraci\u00f3n de 2005, demostrouse que este brillo, que ata ent\u00f3n se atribu\u00eda a un revestimento de azulexos, era debido a unha mestura de morteiro de cal e palla prensada.\n\u00c9 unha torre formada por tres corpos. O primeiro corpo, dodecagonal, foi constru\u00eddo entre 1220 e 1221 por orde do gobernador almohade de Sevilla, Ab\u00f9 l-Ul\u00e0. O segundo corpo, tam\u00e9n dodecagonal, foi mandado constru\u00edr por Pedro I o Cruel no s\u00e9culo XIV. O corpo superior, cil\u00edndrico e rematado en c\u00fapula, foi constru\u00eddo polo enxe\u00f1eiro militar Sebasti\u00e1n Van der Borcht en 1760, ano no que tam\u00e9n se maciz\u00f3 a primeira planta da torre con cascallos e morteiro para reparar os danos sufridos tras o terremoto de Lisboa de 1755, deixando a porta do paso de rolda da muralla como porta de acceso principal. \nFoi declarada monumento hist\u00f3rico-art\u00edstico en 1931 e foi restaurada varias veces. Na Idade Contempor\u00e1nea foi restaurada en 1900, entre 1991 e 1992, en 1995 e en 2005. Alberga o Museo Naval de Sevilla.\nBarrio de Santa Cruz.\nO barrio de Santa Cruz, antiga barrio xudeu medieval situado no centro hist\u00f3rico de Sevilla, \u00e9 un dos m\u00e1is emblem\u00e1ticos e pintorescos da cidade. Con r\u00faas estreitas e sinuosas, as s\u00faas casas de estilo sevillano te\u00f1en patios se\u00f1oriais e balc\u00f3ns con varandas de ferro forxado adornados con flores.\nO barrio fundouse cando o rei Fernando III de Castela conquistou a cidade e concentrouse en Sevilla a segunda comunidade xud\u00eda m\u00e1is importante de Espa\u00f1a, tras a de Toledo. Tras a expulsi\u00f3n dos xudeus en 1483, o barrio foi abandonado e entrou en decadencia, ata que a principios do s\u00e9culo XIX procedeuse \u00e1 s\u00faa reurbanizaci\u00f3n, dirixida polo arquitecto municipal Juan Talavera y Heredia.\nNo barrio at\u00f3pase o Convento das Teresas, fundado por Santa Tareixa de Xes\u00fas en 1575. Na parte alta do barrio at\u00f3pase o Hospicio de Venerables Sacerdotes, que foi constru\u00eddo para servir de asilo dos sacerdotes xubilados e cont\u00e9n unha gran cantidade de obras de arte."}
{"id": "31017", "revid": "98629", "url": "https://gl.wikipedia.org/wiki?curid=31017", "title": "Valerii Karpin", "text": "Valerii Georgievich Karpin, nado en Narva o 2 de febreiro de 1969, \u00e9 un exfutbolista estoniano con nacionalidade rusa. Xogaba de centrocampista e foi internacional coa selecci\u00f3n rusa. Actualmente adestra o FC Rostov da Liga Premier de Rusia e a selecci\u00f3n rusa.\nTraxectoria.\nKarpin comezou a xogar nas ringleiras do Sport Tallinn, o conxunto da s\u00faa localidade de nacemento, no que xogou entre os anos 1986 e 1987. M\u00e1is adiante xogou no CSKA de Moscova, ao que chegou con 18 anos. Despois de 2 anos sen sobresa\u00edr especialmente marchou ao Fakel Voronez, un conxunto de menor nivel onde sobresa\u00edu entre o resto. Isto fixo que o Spartak de Moscova se fixese cos seus servizos en 1990. Neste club ga\u00f1ou tres Campionatos de liga e unha Copa de Rusia.\nAs boas actuaci\u00f3ns de Karpin non pasaron desapercibidas para a Real Sociedad que o contratou en 1994. A s\u00faa estrea na Real Sociedad e na liga espa\u00f1ola foi o 4 de setembro de 1994 fronte \u00e1 SD Compostela, con vitoria do equipo galego. Nas d\u00faas tempadas que estivo no club xogou m\u00e1is de 70 encontros e converteuse nunha das pezas b\u00e1sicas do conxunto donostiarra. As d\u00faas boas tempadas de Karpin na Real Sociedad e os \u00e9xitos acadados en Rusia convenceron ao Valencia para pagar a cifra de 6 mill\u00f3ns de euros pola s\u00faa fichaxe, pero o paso por terras valencianas non foi ning\u00fan \u00e9xito e non conseguiu a regularidade que tivo nos anteriores conxuntos.\nKarpin procurou unha sa\u00edda do club \"che\" e apareceu o Celta polo que fichar\u00eda por un ano, que finalmente se converter\u00edan en 4. Nas ringleiras do Celta coincidiu co seu compatriota Mostovoi, co que fixo unha das duplas m\u00e1is brillantes da liga e a vez m\u00e1is pol\u00e9micas, xa que ambos xogadores contaban cun forte car\u00e1cter que os levaba a rifar de seguido con \u00e1rbitros, xogadores rivais e mesmo cos propios compa\u00f1eiros e adestradores. Con todo, a dupla rusa do club vigu\u00e9s contribu\u00edu enormemente a consecuci\u00f3n do sexto posto de liga e a conseguinte segunda clasificaci\u00f3n da historia do equipo para a UEFA, na tempada 1997/98, tras 27 anos de ausencia. O longo da s\u00faa estad\u00eda no club ol\u00edvico, Karpin foi titular indiscut\u00edbel. Forxou unha moi boa compenetraci\u00f3n con M\u00edchel Salgado que far\u00eda da banda dereita a m\u00e1is efectiva do Celta.\nNa tempada 2002/03 e tras 214 encontros e 36 goles como celeste quedou ceibe, posto que o adestrador Miguel \u00c1ngel Lotina non contaba con el. As\u00ed pois, o xogador retornou ao club que o trouxo \u00e1 liga, a Real Sociedad. De volta en Donostia o seu primeiro ano foi todo un \u00e9xito, pois contribu\u00edu enormemente cos seus 36 partidos e 8 goles \u00e1 consecuci\u00f3n do subcampionato de liga da tempada 2003/04. Xogou a Liga de Campi\u00f3ns e d\u00faas tempadas m\u00e1is de liga deica a s\u00faa retirada no ano 2005.\nOs \u00e9xitos de Karpin lev\u00e1rono a estrearse coa Selecci\u00f3n da CEI, composta polas ex-rep\u00fablicas sovi\u00e9ticas (xa que esta acadara a clasificaci\u00f3n denantes da s\u00faa en 1991 para a Eurocopa de 1992), o 12 de abril de 1992 fronte a selecci\u00f3n inglesa.\nEn agosto do mesmo ano estreouse coa Selecci\u00f3n rusa, en Moscova, nun encontro que ga\u00f1ar\u00edan contra a Selecci\u00f3n mexicana. Dende ent\u00f3n converter\u00edase nun habitual do combinado ruso, participando no mundial de 1994, a eurocopa de 1996 e o mundial de 2002, ata o seu derradeiro encontro o d\u00eda 12 de febreiro de 2003 nunha derrota por 1-0 fronte a Selecci\u00f3n de Chipre.\nEn total disputou 72 encontros coa selecci\u00f3n rusa e 1 co combinado da CEI.\nNegocios.\nTrala s\u00faa retirada do f\u00fatbol volveu a Vigo, onde desenvolveu un plan de urbanizaci\u00f3n en varios barrios da cidade xunto con outros proxectos en diversas localizaci\u00f3ns. A diferenza doutros proxectos, como a dunha urbanizaci\u00f3n no Brasil e outras obras puntuais en varias cidades de Espa\u00f1a, en Vigo adicouse a labores de patrocinio de diversos clubs de deporte da cidade e diversos actos p\u00fablicos. A pesar da s\u00faa boa labor de cara \u00e1 cidade, os esforzos do ex-celeste por obter o prace do concello para os dous macro-proxectos no Barrio do Cura e no antigo colexio Cluny non deron resultado. No ano 2008 abandonou a cidade rumbo a Moscova para comezar como director xeral do Spartak, equipo no que militou coma xogador dende 1990 ata 1994.\nDurante o seu \u00faltimo ano de estancia en Vigo foi acusado de ser unha das caras m\u00e1is visibles da corrupci\u00f3n urban\u00edstica e a especulaci\u00f3n inmobiliaria da cidade durante as mobilizaci\u00f3ns polo dereito \u00e1 vivenda que se deron en todo o estado. Chegaron a aparecer pancartas no antigo convento d\u00e1s Hermanitas, comprado polo grupo de Karpin, no que se denunciaba a s\u00faa relaci\u00f3n coa especulaci\u00f3n inmobiliaria na cidade, as\u00ed como tam\u00e9n pintadas con lemas como \"Karpin = Mafia\", \"Karpin mafioso\" ou \"Karpin ladr\u00f3n\" por toda a cidade. \u00c1 s\u00faa marcha, Karpin emitiu un comunicado \u00f3s medios amosando a s\u00faa frustraci\u00f3n de cara \u00f3s poderes pol\u00edticos da cidade, \u00e1 que o concello de Vigo respondeu que Valeri marcha por interese propio.\nAo pouco tempo de comezar a desenvolver o seu novo cargo, o ent\u00f3n adestrador Michael Laudrup foi destitu\u00eddo. De maneira provisional, Karpin abandonou a direcci\u00f3n do club e comezou a exercer a funci\u00f3n de adestrador."}
{"id": "31018", "revid": "139049", "url": "https://gl.wikipedia.org/wiki?curid=31018", "title": "Futbolista", "text": ""}
{"id": "31020", "revid": "23204", "url": "https://gl.wikipedia.org/wiki?curid=31020", "title": "Klaus Kinski", "text": "Nikolaus G\u00fcnther Nakszynski, co\u00f1ecido como Klaus Kinski, nado en Sopot, Gdansk, o 18 de outubro de 1926 e finado en Lagunitas (California) o 23 de novembro de 1991, foi un actor alem\u00e1n famoso pola s\u00faa contundencia e expresividade diante das c\u00e1maras.\nTraxectoria.\nO seu pai era un farmac\u00e9utico chamado Bruno Nakszy\u0144ski e a s\u00faa nai unha ama de casa chamada Susanne Lutze. Con catro anos a familia trasladouse de Danzig a Berl\u00edn. Coa explosi\u00f3n da segunda guerra mundial uniuse \u00f3 ex\u00e9rcito alem\u00e1n e foi destinado aos Pa\u00edses Baixos, onde cau prisioneiro de guerra polos brit\u00e1nicos. Pasou a maior parte da guerra naquel campo e foi al\u00ed onde descubriu o seu talento para a interpretaci\u00f3n, actuando para os demais presos.\nRematada a contenda, regresou \u00e1 s\u00faa Alema\u00f1a natal e comezou a actuar en pequenos papeis para o teatro, a\u00ednda que se decantar\u00eda pola gran pantalla onde estaba mellor remunerado economicamente. Pese a que nun primeiro momento aceptase pequenos papeis a s\u00faa grande oportunidade chegou da man do director Werner Herzog para a pel\u00edcula \"Aguirre, der Zorn Gottes\" (1971) onde daba vida a un explorador espa\u00f1ol lun\u00e1tico e obsesivo na procura de El Dorado. Daquela colaboraci\u00f3n xurdiu unha relaci\u00f3n entre Werner e Kinski que rematar\u00eda quince anos despois coa pel\u00edcula \"Cobra Verde\" (1987) debido \u00e1s numerosas discusi\u00f3ns e tensi\u00f3ns entrambos. Pese a todo, algunhas das pel\u00edculas en com\u00fan como \"Aguirre, a c\u00f3lera de Deus\", \"Woyzcek\", \"Nosferatu, a pantasma da noite\" e \"Fitzcarraldo\" son consideradas polos cr\u00edticos coma obras mestras do cine europeo.\nLogo de romper a relaci\u00f3n con Werner, asumiu a direcci\u00f3n e interpretaci\u00f3n na pel\u00edcula biogr\u00e1fica \"Paganini\" (1989).\nTres anos despois morrer\u00eda dun ataque \u00f3 coraz\u00f3n \u00f3s 65 anos e ningu\u00e9n salvo o seu fillo Nanho\u00ef acudiu \u00f3 funeral e \u00f3 esparexemento das s\u00faas cinzas.\nF\u00f3ra das pantallas era considerado un man\u00edaco sexual, violento e temperamental a\u00ednda que un traballador nato e moi perfeccionista co seu traballo. Casou tres veces e ten reco\u00f1ecidos cinco fillos, tres deles actores na actualidade."}
{"id": "31021", "revid": "88215", "url": "https://gl.wikipedia.org/wiki?curid=31021", "title": "Presidente de Costa Rica", "text": "Esta \u00e9 a lista dos presidentes e Xefes de Estado de Costa Rica dende que as \"Provincias Unidas da Am\u00e9rica Central\" se volveron independentes de Espa\u00f1a e M\u00e9xico. De 1823 a 1839 Costa Rica foi un estado da Rep\u00fablica Federal de Centroam\u00e9rica. Dende 1839 \u00e9 unha naci\u00f3n independente."}
{"id": "31023", "revid": "98629", "url": "https://gl.wikipedia.org/wiki?curid=31023", "title": "\u00d3scar Arias", "text": "\u00d3scar Rafael de Jes\u00fas Arias S\u00e1nchez, nado en Heredia o 13 de setembro de 1940, \u00e9 un pol\u00edtico costarrique\u00f1o.\nTraxectoria.\n\u00c9 avogado, economista, politic\u00f3logo, empresario e fil\u00f3sofo. Gobernou o pa\u00eds nos per\u00edodos de 1986-1990 e 2006-2010.\nEn 1987 recibiu o Premio Nobel da Paz, por participar nos procesos de paz nos conflitos armados de Am\u00e9rica Central dos anos oitenta, especialmente pola s\u00faa oposici\u00f3n ao apoio estadounidense no conflito nicaraguano dos contras."}
{"id": "31025", "revid": "111586", "url": "https://gl.wikipedia.org/wiki?curid=31025", "title": "Bonanza", "text": "Bonanza \u00e9 unha serie de televisi\u00f3n producida pola NBC e emitida por primeira vez o 12 de setembro de 1959 e at\u00e9 1973. Foi emitida pola Televisi\u00f3n de Galicia en diversas tempadas. En 2023 \u00e9 emitida na TvG2.\nArgumento.\n\"Bonanza\" relata as peripecias da familia Cartwright no rancho da \"Ponderosa\", en Nevada, e est\u00e1 ambientada no afastado oeste de finais do s\u00e9culo XIX. Concibida para un p\u00fablico familiar, foxe dos t\u00f3picos do x\u00e9nero para centrarse nos valores familiares e nos problemas do d\u00eda a d\u00eda. Amais, a canle decidiu emitila integramente en cor para conseguir chama-la atenci\u00f3n dos m\u00e1is cativos nunha \u00e9poca onde a maior\u00eda dos fogares s\u00f3 dispo\u00f1\u00edan dun receptor en branco e negro.\nA familia Cartwright est\u00e1 formada polo patriarca e dono do rancho, chamado Ben (interpretado por Lorne Greene). Ten tres fillos froito de tres matrimonios diferentes dos que enviuvou: Adam (Pernell Roberts), Hoss (Dan Blocker) e Little Joe (Michael Landon). O clan vive folgadamente nun gran rancho chamado Ponderosa na compa\u00f1a do coci\u00f1eiro chin\u00e9s Hop Sing (V\u00edctor Sean Young) e o \"sheriff\" de Virginia City, Roy Coffee (Ray Teal).\nA serie converteuse en n\u00famero un de audiencia durante catorce anos pese \u00e1 sa\u00edda de Pernell Roberts no 1965 debido a disputas cos guionistas da serie. A\u00ednda que nun intre a canle planeara deixar os Cartwright con dous irm\u00e1ns s\u00f3, o personaxe de Adam foi substitu\u00eddo polo do vaqueiro Candy Canaday (David Canary) e a serie aumentou a s\u00faa popularidade.\nA repentina morte de Dan Blocker no 1972 significou a fin da serie. Tras alg\u00fans intentos da canle por salvala, despediuse da audiencia o 16 de xaneiro de 1973.\nNa gran pantalla.\nPese \u00f3 peche da serie, a s\u00faa popularidade animou \u00e1 canle a facer filmes para a televisi\u00f3n. Alg\u00fans t\u00edtulos son:"}
{"id": "31031", "revid": "98629", "url": "https://gl.wikipedia.org/wiki?curid=31031", "title": "Himno Nacional da Bandeira", "text": "O Himno Nacional da Bandeira (\"\u570b\u65d7\u6b4c; g\u00faoq\u00ed g\u0113\") da Rep\u00fablica da China interpr\u00e9tase durante o izado e a baixada da bandeira da Rep\u00fablica China. Debido \u00e1 presi\u00f3n da Rep\u00fablica Popular da China sobre o status pol\u00edtico de Taiw\u00e1n, este himno interpr\u00e9tase na vez do Himno Nacional da Rep\u00fablica da China nos acontecementos internacionais tales como os Xogos Ol\u00edmpicos onde os deportistas de Taiw\u00e1n participan como a China Taipei, xa que este himno \u00e9 menos pol\u00e9mico c\u00f3 himno nacional, en parte porque \u00e9 menos partidario en natureza (posto que o himno nacional foi primeiro himno do Kuomintang). A letra foi escrita en chin\u00e9s cl\u00e1sico por Tai Chi-tao, quen tam\u00e9n escribiu a letra do himno nacional da rep\u00fablica China. A m\u00fasica foi composta por Huang Tzu."}
{"id": "31032", "revid": "1987", "url": "https://gl.wikipedia.org/wiki?curid=31032", "title": "Estrela (astronom\u00eda)", "text": "Unha estrela (do lat\u00edn: \"stella\") \u00e9 un esferoide luminoso que mant\u00e9n a s\u00faa forma debido \u00e1 s\u00faa propia gravidade. A estrela m\u00e1is pr\u00f3xima \u00e1 Terra \u00e9 o Sol. Outras estrelas son visibles a simple vista desde a Terra durante a noite, aparecendo como unha diversidade de puntos luminosos aparentemente fixos no ceo debido \u00e1 s\u00faa inmensa distancia da mesma. Historicamente as estrelas m\u00e1is prominentes foron agrupadas en constelaci\u00f3ns e asterismos, e as m\u00e1is brillantes foron denominadas con nomes propios. Os astr\u00f3nomos recompilaron un extenso cat\u00e1logo de estrelas que identifican as estrelas co\u00f1ecidas e proporcionan designaci\u00f3ns estelares estandarizadas. O universo observable cont\u00e9n unha estimaci\u00f3n de a estrelas. Con todo a maior\u00eda das estrelas do Universo, inclu\u00edndo todas as que est\u00e1n f\u00f3ra de nosa galaxia, a V\u00eda L\u00e1ctea, son invisibles a primeira ollada desde a Terra. De feito, a maior\u00eda son invisibles desde o noso planeta mesmo a trav\u00e9s dos telescopios de gran potencia. \nDurante polo menos unha parte da s\u00faa vida, unha estrela brilla debido \u00e1 fusi\u00f3n termonuclear do hidr\u00f3xeno en helio no seu n\u00facleo, que libera enerx\u00eda, a cal atravesa o interior da estrela e, despois, se irradia cara ao espazo exterior. Case todos os elementos naturais m\u00e1is pesados que o helio se crean por nucleos\u00edntese estelar durante a vida dunha estrela e, nalgunhas delas, por nucleos\u00edntese de supernova cando explotan. Preto do final da s\u00faa vida unha estrela tam\u00e9n pode conter materia dexenerada. Os astr\u00f3nomos poden determinar a masa, idade, metalicidade (composici\u00f3n qu\u00edmica) e moitas outras propiedades das estrelas mediante a observaci\u00f3n do seu movemento a trav\u00e9s do espazo, a s\u00faa luminosidade e o seu espectro. A masa total dunha estrela \u00e9 o principal determinante da s\u00faa evoluci\u00f3n e destino final. Outras caracter\u00edsticas das estrelas, como o di\u00e1metro e a temperatura, cambian ao longo da s\u00faa vida, mentres que a contorna dunha estrela afecta \u00e1 s\u00faa rotaci\u00f3n e movemento. Unha gr\u00e1fica de dispersi\u00f3n de moitas estrelas que fai referencia \u00e1 s\u00faa luminosidade, magnitude absoluta, temperatura superficial e tipo espectral, co\u00f1ecido como o diagrama de Hertzsprung-Russell (Diagrama H-R), permite determinar a idade e o estado evolutivo dunha estrela.\nA vida dunha estrela comeza co colapso gravitacional dunha nebulosa gasosa de material composto principalmente de hidr\u00f3xeno, xunto con helio e trazas de elementos m\u00e1is pesados. Cando o n\u00facleo estelar \u00e9 o suficientemente denso, o hidr\u00f3xeno comeza a converterse en helio a trav\u00e9s da fusi\u00f3n nuclear, liberando enerx\u00eda durante o proceso. Os restos do interior da estrela portan a enerx\u00eda fose do n\u00facleo a trav\u00e9s dunha combinaci\u00f3n de procesos de transmisi\u00f3n de calor por radiaci\u00f3n e convecci\u00f3n. A presi\u00f3n interna da estrela evita que se colapse a\u00ednda m\u00e1is baixo a s\u00faa propia gravidade. Cando se esgota o combustible de hidr\u00f3xeno no n\u00facleo, unha estrela con polo menos 0,4 veces a masa do Sol expandirase ata converterse nunha xigante vermella, nalg\u00fans casos fusionando elementos m\u00e1is pesados no n\u00facleo ou nas s\u00faas capas ao redor do n\u00facleo (como o carbono ou o os\u00edxeno). Ent\u00f3n a estrela evoluciona ata unha forma dexenerada, expulsando unha porci\u00f3n da s\u00faa materia no medio interestelar, onde contribuir\u00e1 \u00e1 formaci\u00f3n dunha nova xeraci\u00f3n de estrelas. Mentres tanto, o n\u00facleo conv\u00e9rtese nun remanente estelar: unha anana branca, unha estrela de neutr\u00f3ns, ou (se \u00e9 o suficientemente masiva) un burato negro.\nOs sistema binarios e multiestelares constan de d\u00faas ou m\u00e1is estrelas que est\u00e1n unidas gravitacionalmente entre si, e polo xeral m\u00f3vense ao redor doutra en \u00f3rbitas estables. Cando d\u00faas estrelas pos\u00faen unha \u00f3rbita relativamente pr\u00f3xima, a s\u00faa interacci\u00f3n gravitatoria pode ter un impacto significativo na s\u00faa evoluci\u00f3n. As estrelas unidas gravitacionalmente entre si poden formar parte de estruturas moito m\u00e1is grandes, como c\u00famulos estelares ou galaxias. \nUnha estrela \u00e9 un corpo celeste esf\u00e9rico e astrogravitante, que xera enerx\u00eda no seu n\u00facleo mediante reacci\u00f3ns termonucleares. A enerx\u00eda xerada em\u00edtese \u00f3 espazo en forma de radiaci\u00f3n electromagn\u00e9tica, vento estelar, e unhas part\u00edculas subat\u00f3micas que se sup\u00f3n que pos\u00faen masa, pero nunha cantidade \u00ednfima: os neutrinos.\nAs estrelas obs\u00e9rvanse no ceo nocturno como puntos luminosos, titilantes debido \u00e1s distorsi\u00f3ns \u00f3pticas que produce a turbulencia e as diferenzas de densidade da atmosfera terrestre. O Sol, ao estar tan preto, obs\u00e9rvase non como un punto, sen\u00f3n como un disco luminoso cuxa presenza ou ausencia no ceo terrestre provoca o d\u00eda ou a noite respectivamente.\nAs estrelas son obxectos de masa e di\u00e1metro variable pero sempre moi masivos.\nEtimolox\u00eda.\nA palabra \"estrela\" deriva en \u00faltima instancia da ra\u00edz protoindoeuropea \"h\u2082st\u1e17r\" que tam\u00e9n significa estrela, pero analiz\u00e1bel a\u00ednda m\u00e1is como h\u2082eh\u2081s- (\"queimar\", tam\u00e9n a fonte da palabra \"ash\") + - t\u0113r (sufixo axente). Compara lat\u00edn stella, grego aster, alem\u00e1 Stern. Alg\u00fans estudosos cren que a palabra \u00e9 un pr\u00e9stamo do acadio \"istar\" (venus), por\u00e9n alg\u00fans dubidan desta suxesti\u00f3n. A estrela \u00e9 af\u00edn (comparte a mesma ra\u00edz) coas seguintes palabras: asterisco, asteroide, astral, constelaci\u00f3n, Esther.\nObservaci\u00f3n hist\u00f3rica.\nHistoricamente as estrelas foron importantes para as civilizaci\u00f3ns en todo o mundo, foron parte das pr\u00e1cticas relixiosas e utiliz\u00e1ronse para a navegaci\u00f3n celeste e a orientaci\u00f3n. Moitos astr\u00f3nomos antigos cr\u00edan que as estrelas estaban fixadas permanentemente a unha esfera celeste e eran inmutables. Por convenci\u00f3n os astr\u00f3nomos agrupaban as estrelas en constelaci\u00f3ns e us\u00e1banas para rastrexar os movementos dos planetas e a posici\u00f3n inferida do Sol. O movemento do Sol contra as estrelas de fondo (e o horizonte) foi utilizado para crear calendarios, que poder\u00edan ser utilizados para regular as pr\u00e1cticas agr\u00edcolas. O calendario gregoriano, utilizado actualmente case en todo o mundo, \u00e9 un calendario solar baseado no \u00e1ngulo do eixo de rotaci\u00f3n da Terra con respecto \u00e1 s\u00faa estrela local, o Sol.\nA carta estelar m\u00e1is antiga con data precisa foi un logro da antiga astronom\u00eda exipcia no 1534 a. C. Os primeiros cat\u00e1logos de estrelas co\u00f1ecidos foron compilados polos antigos astr\u00f3nomos babil\u00f3nicos de Mesopotamia a finais do segundo milenio a.\u00a0C., durante o per\u00edodo casita (\"ca\". 1531-1155 a.\u00a0C.).\nO primeiro cat\u00e1logo de estrelas da astronom\u00eda grega foi creado por Aristilo aproximadamente no 300 a.\u00a0C., coa axuda de Timocharis. O cat\u00e1logo de estrelas de Hiparco, s\u00e9culo II a.\u00a0C., inclu\u00eda 1020 estrelas, e utilizouse para ensamblar o cat\u00e1logo de estrelas de Tolomeo. Hiparco \u00e9 co\u00f1ecido polo descubrimento da primeira \"nova\" (nova estrela) rexistrada. Moitas das constelaci\u00f3ns e nomes de estrelas en uso hoxe en d\u00eda derivan da astronom\u00eda grega.\nA pesar da aparente inmutabilidade dos ceos, os astr\u00f3nomos chineses foron conscientes de que poder\u00edan aparecer novas estrelas. No 185 d.C., foron os primeiros en observar e escribir sobre unha supernova, agora co\u00f1ecida como SN 185. O evento estelar m\u00e1is brillante rexistrado da historia foi a supernova SN 1006, que foi observada en 1006 e descrita polo astr\u00f3nomo exipcio Ali ibn Ridwan e varios astr\u00f3nomos chineses. A supernova SN 1054, que deu orixe \u00e1 Nebulosa do Cangrexo, tam\u00e9n foi observada por astr\u00f3nomos chineses e isl\u00e1micos.\nOs astr\u00f3nomos isl\u00e1micos medievais deron nomes \u00e1rabes a moitas estrelas que a\u00ednda se usan hoxe e inventaron numerosos instrumentos astron\u00f3micos cos que poder calcular as posici\u00f3ns das estrelas. Tam\u00e9n constru\u00edron os primeiros grandes institutos de investigaci\u00f3n e observatorios, principalmente co prop\u00f3sito de producir cat\u00e1logos \"Zij\" de estrelas. Entre eles o astr\u00f3nomo persa Abd al-Rahman al-Sufi, que escribiu o \"Libro das estrelas fixas\" (964), observou varias estrelas, conglomerados de estrelas (inclu\u00eddas os \u00d3micron Velorum e os c\u00famulos de Brocchi) e galaxias (inclu\u00edda a Galaxia de Andr\u00f3meda). Segundo A. Zahoor, no s\u00e9culo XI, o erudito pol\u00edmata persa Abu Rayhan Biruni describiu a galaxia da V\u00eda L\u00e1ctea como unha multitude de fragmentos que ti\u00f1an as propiedades de estrelas nebulosas e en 1019 tam\u00e9n deu as latitudes de varias estrelas durante un eclipse lunar.\nSegundo Josep Puig, o astr\u00f3nomo andalus\u00ed Ibn Bajjah propuxo que a V\u00eda L\u00e1ctea estaba formada por moitas estrelas que case se tocaban entre si e parec\u00edan ser unha imaxe continua debido o efecto da refracci\u00f3n do material sublunar, citando a s\u00faa observaci\u00f3n da conxunci\u00f3n de X\u00fapiter e Marte no 500AH (1106/1107d.C.) como evidencia. \nOs primeiros astr\u00f3nomos europeos, como Tycho Brahe, identificaron novas estrelas no ceo nocturno (m\u00e1is adiante denominadas \"novas\"), suxerindo que os ceos non eran inmutables. En 1584, Giordano Bruno suxeriu que as estrelas eran como o Sol e poder\u00edan ter outros planetas, posiblemente parecidos \u00e1 Terra, en \u00f3rbita ao redor delas, unha idea que xa fora suxerida anteriormente polos antigos fil\u00f3sofos gregos, Dem\u00f3crito e Epicuro, e por cosm\u00f3logos isl\u00e1micos medievais como Fakhr al-Din al-Razi. No s\u00e9culo seguinte a idea de que as estrelas eran iguais ao Sol estaba a chegar a un consenso entre os astr\u00f3nomos. Para explicar por que estas estrelas non exerc\u00edan ningunha forza gravitatoria neta sobre o sistema solar, Isaac Newton suxeriu que as estrelas estaban igualmente distribu\u00eddas en todas as direcci\u00f3ns, unha idea impulsada polo te\u00f3logo Richard Bentley.\nEn 1667 o astr\u00f3nomo italiano Geminiano Montanari rexistrou variaci\u00f3ns observadas na luminosidade da estrela Algol. Edmond Halley publicou as primeiras medici\u00f3ns do movemento propio dun par de estrelas \"fixas\" pr\u00f3ximas, demostrando que estas cambiaran as s\u00faas posici\u00f3ns desde o tempo dos antigos astr\u00f3nomos gregos Tolomeo e Hiparco.\nWilliam Herschel foi o primeiro astr\u00f3nomo que tentou determinar a distribuci\u00f3n das estrelas no ceo. Durante a d\u00e9cada de 1780 estableceu unha serie de indicadores en 600 direcci\u00f3ns e contou as estrelas observadas ao longo de cada li\u00f1a de visi\u00f3n. A partir diso deduciu que o n\u00famero de estrelas aumentaba constantemente cara a un lado do ceo, en direcci\u00f3n ao n\u00facleo da V\u00eda L\u00e1ctea. O seu fillo John Herschel repetiu este estudo no hemisferio sur e atopou o correspondente aumento na mesma direcci\u00f3n. Ademais dos seus outros logros, William Herschel destaca polo seu descubrimento de que algunhas estrelas non s\u00f3 se atopan na mesma li\u00f1a de visi\u00f3n, sen\u00f3n que son compa\u00f1eiros f\u00edsicos que forman sistemas estelares binarios.\nA ciencia da espectroscopia astron\u00f3mica foi iniciada por Joseph von Fraunhofer e Angelo Secchi. Comparando os espectros de estrelas como Sirius co Sol, atoparon diferenzas na forza e o n\u00famero das s\u00faas li\u00f1as de absorci\u00f3n \u2014as li\u00f1as escuras nun espectro estelar causadas pola absorci\u00f3n da atmosfera de frecuencias espec\u00edficas\u2014. En 1865 Secchi comezou a clasificar as estrelas por tipos espectrais. Con todo a versi\u00f3n moderna do esquema de clasificaci\u00f3n estelar foi desenvolto por Annie J. Cannon durante a d\u00e9cada de 1900.\nA primeira medici\u00f3n directa da distancia a unha estrela (61 Cygni a 11,4 anos luz) foi realizada en 1838 por Friedrich Bessel usando a t\u00e9cnica da paralaxe. As medici\u00f3ns da paralaxe demostraron a gran separaci\u00f3n das estrelas nos ceos. A observaci\u00f3n das estrelas dobres ga\u00f1ou importancia crecente durante o s\u00e9culo XIX. En 1834 Friedrich Bessel observou cambios no movemento propio da estrela Sirius e deduciu un compa\u00f1eiro oculto. En 1899, Edward Pickering descubriu a primeira binaria espectrosc\u00f3pica cando observou a divisi\u00f3n peri\u00f3dica das li\u00f1as espectrais da estrela Mizar nun per\u00edodo de 104 d\u00edas. Astr\u00f3nomos como Friedrich Georg, Wilhelm von Struve e S. W. Burnham, recolleron observaci\u00f3ns detalladas de moitos sistemas estelares binarios, o que permitiu determinar as masas das estrelas a partir do c\u00e1lculo dos elementos orbitais. A primeira soluci\u00f3n ao problema de derivar unha \u00f3rbita de estrelas binarias a partir das observaci\u00f3ns telesc\u00f3picas foi feita por Felix Savary en 1827.\nO s\u00e9cuo XX viu avances cada vez m\u00e1is r\u00e1pidos no estudo cient\u00edfico das estrelas. A fotograf\u00eda converteuse nunha valiosa ferramenta astron\u00f3mica. Karl Schwarzschild descubriu que a cor dunha estrela, e por tanto a s\u00faa temperatura, pod\u00eda determinarse comparando a magnitude visual coa magnitude fotogr\u00e1fica. O desenvolvemento do fot\u00f3metro fotoel\u00e9ctrico permitiu medici\u00f3ns precisas da magnitude en m\u00faltiples intervalos de lonxitude de onda. En 1921 Albert A. Michelson fixo as primeiras medici\u00f3ns dun di\u00e1metro estelar utilizando un interfer\u00f3metro no telescopio Hooker do Observatorio do Monte Wilson.\nDurante as primeiras d\u00e9cadas do s\u00e9culo XX produc\u00edronse importantes traballos te\u00f3ricos sobre a estrutura f\u00edsica das estrelas. En 1913 desenvolveuse o diagrama de Hertzsprung-Russell, que impulsou o estudo astrof\u00edsico das estrelas. Desenvolv\u00e9ronse modelos exitosos para explicar os interiores das estrelas e a evoluci\u00f3n estelar. En 1925 Cecilia Payne-Gaposchkin propuxo por primeira vez na s\u00faa tese doutoral que as estrelas est\u00e1n feitas principalmente de hidr\u00f3xeno e helio. Os espectros das estrelas foron entendidos m\u00e1is a fondo a trav\u00e9s dos avances na f\u00edsica cu\u00e1ntica. Isto permitiu determinar a composici\u00f3n qu\u00edmica da atmosfera estelar.\nCoa excepci\u00f3n de eventos raros como supernovas e impostores de supernovas, as estrelas individuais foron observadas principalmente no Grupo Local, e especialmente na parte visible da V\u00eda L\u00e1ctea (como o demostran os detallados cat\u00e1logos de estrelas dispo\u00f1ibles para a nosa galaxia), e os seus sat\u00e9lites. Observ\u00e1ronse estrelas individuais como variables cefeidas nas galaxias M87 e M100 do c\u00famulo de Virgo, a uns 100 mill\u00f3ns de anos luz da Terra, as\u00ed como estrelas luminosas nalgunhas outras galaxias relativamente pr\u00f3ximas. Coa axuda da lente gravitacional, unha \u00fanica estrela (chamada \u00cdcaro) observouse a 9.000 mill\u00f3ns de anos luz de distancia.\nNo Superc\u00famulo Local \u00e9 posible ver c\u00famulos de estrelas e os telescopios actuais poder\u00edan, en principio, observar estrelas individuais d\u00e9biles no Grupo Local (ver Cefeidas). Con todo fora do Superc\u00famulo local de galaxias non se observaron nin estrelas nin c\u00famulos de estrelas. A \u00fanica excepci\u00f3n \u00e9 unha d\u00e9bil imaxe dun gran c\u00famulo estelar que cont\u00e9n centos de miles de estrelas situado a unha distancia de mil mill\u00f3s de anos luz, dez veces m\u00e1is lonxe do grupo de estrelas m\u00e1is distante observado anteriormente.\nDesignaci\u00f3ns.\nO concepto de constelaci\u00f3n xa era co\u00f1ecido durante o per\u00edodo babil\u00f3nico. Os antigos observadores do ceo imaxinaron que a disposici\u00f3n das estrelas destacadas formaba debuxos e asoci\u00e1ronos con aspectos particulares da natureza ou dos seus mitos. Doce destas formaci\u00f3ns estaban situadas ao longo do plano da ecl\u00edptica e convert\u00e9ronse na base da astrolox\u00eda. Moitas das estrelas individuais m\u00e1is prominentes tam\u00e9n recibiron nomes, particularmente con designaci\u00f3ns \u00e1rabes ou latinas.\nAs\u00ed como certas constelaci\u00f3ns e o Sol mesmo, as estrelas individuais te\u00f1en os seus propios mitos. Para os antigos gregos, algunhas \u00abestrelas\u00bb, co\u00f1ecidas como planetas (grego \u03c0\u03bb\u03b1\u03bd\u03ae\u03c4\u03b7\u03c2 (plan\u0113t\u0113s, que significa \u00abvagabundo\u00bb), representaban varias deidades importantes, das cales se tomaron os nomes dos planetas Mercurio, Venus, Marte, X\u00fapiter e Saturno. Urano e Neptuno tam\u00e9n eran deuses gregos e romanos, pero ning\u00fan dos dous foi co\u00f1ecido na antig\u00fcidade debido ao seu baixo brillo e os seus nomes foron asignados por astr\u00f3nomos posteriores\nFormaci\u00f3n e evoluci\u00f3n das estrelas.\nAs estrelas cr\u00e9anse nas rexi\u00f3ns m\u00e1is densas das nubes moleculares como consecuencia das inestabilidades gravitatorias causadas, principalmente por supernovas ou colisi\u00f3ns gal\u00e1cticas. O proceso acel\u00e9rase unha vez que estas nubes de hidr\u00f3xeno molecular (H2) empezan a caer sobre si mesmas, alimentado pola cada vez m\u00e1is intensa atracci\u00f3n gravitatoria. A s\u00faa densidade aumenta progresivamente, sendo m\u00e1is r\u00e1pido o proceso no centro que na periferia. Non tarda moito en formarse un n\u00facleo en contracci\u00f3n moi quente chamado protoestrela. O colapso neste n\u00facleo \u00e9, finalmente, detido cando comezan as reacci\u00f3ns nucleares que elevan a presi\u00f3n e temperatura da protoestrela. Unha vez estabilizada a fusi\u00f3n do hidr\u00f3xeno, consid\u00e9rase que a estrela est\u00e1 na chamada secuencia principal, fase que ocupa aproximadamente un 90% da s\u00faa vida. Cando se esgota o hidr\u00f3xeno do n\u00facleo da estrela, a s\u00faa evoluci\u00f3n depender\u00e1 da masa e pode converterse nunha anana branca ou estoupar como supernova, deixando tam\u00e9n un remanente estelar que pode ser unha estrela de neutr\u00f3ns ou un burato negro.\nAs\u00ed pois, a vida dunha estrela caracter\u00edzase por longas fases de estabilidade rexidas pola escala de tempo nuclear separadas por breves etapas de transici\u00f3n dominadas pola escala de tempo din\u00e1mico.\nUnha estrela t\u00edpica como o Sol ter\u00e1 simetr\u00eda esf\u00e9rica e perder\u00e1 ao longo da s\u00faa vida unha cantidade de masa desprezable con respecto ao total. No Sistema Solar uns 1.020 gramos de materia estelar son expulsados polo vento solar cada ano. As perdas de masa s\u00f3 ser\u00e1n significativas nas estrelas de m\u00e1is de 10 masas solares, que son moito m\u00e1is escasas.\nNas fases finais do ciclo, xa sexa mediante supernovas ou pola acci\u00f3n de intens\u00edsimos ventos estelares, a estrela expulsa parte do material que a forma ao espazo interestelar. Isto incl\u00fae elementos pesados producidos na estrela que m\u00e1is tarde formar\u00e1n novas estrelas e planetas, aumentando as\u00ed a metalicidade do Universo.\nAgrupaci\u00f3ns e distribuci\u00f3n estelar.\nEstrelas ligadas.\nAs estrelas est\u00e1n normalmente ligadas gravitacionalmente uns con outras formando sistemas binarios, ternarios ou agrupaci\u00f3ns maiores. A maior\u00eda das estrelas forman parte de sistemas binarios; outras agr\u00fapanse en grandes concentraci\u00f3ns que van dende as decenas ata os centenares de miles ou incluso mill\u00f3ns de estrelas, formando os denominados c\u00famulos estelares. Estes c\u00famulos son froito de gromos de formaci\u00f3n estelar e crese que todas as estrelas f\u00f3rmanse en grupo. Na V\u00eda L\u00e1ctea dist\u00ednguense dous tipos: os c\u00famulos globulares que at\u00f3panse no halo e conte\u00f1en entre 10.000 e 1\u00a0000\u00a0000 de estrelas, e os c\u00famulos abertos que est\u00e1n no disco e son de formaci\u00f3n recente, alg\u00fans con abundantes estrelas azuis. Estes \u00faltimos son notablemente m\u00e1is pequenos e irregulares que os primeiros e te\u00f1en un intervalo de idades entre os seus membros m\u00e1is amplo.\nEstrelas illadas.\nNon todas mante\u00f1en lazos gravitatorios, outras, coma o Sol, viaxan solitarias, separ\u00e1ndose hai moito da agrupaci\u00f3n estelar na que se formaron. Estas estrelas illadas obedecen, tan s\u00f3, ao campo gravitatorio global constitu\u00eddo pola superposici\u00f3n dos campos do total de obxectos da galaxia: buratos negros, estrelas, obxectos compactos e gas interestelar.\nDistribuci\u00f3n estelar.\nAs estrelas non est\u00e1n distribu\u00eddas uniformemente no Universo, a pesar de que poida parecer a simple vista, sen\u00f3n agrupadas en galaxias. Unha galaxia espiral t\u00edpica (como a V\u00eda L\u00e1ctea) cont\u00e9n centos de miles de mill\u00f3ns de estrelas agrupadas, a maior\u00eda, no estreito plano gal\u00e1ctico. O ceo nocturno terrestre aparece homox\u00e9neo a simple vista porque s\u00f3 \u00e9 posible observar unha rexi\u00f3n moi localizada do plano gal\u00e1ctico. Extrapolando do observado na veci\u00f1anza do Sistema Solar, p\u00f3dese dicir que a maior parte de estrelas conc\u00e9ntranse no disco gal\u00e1ctico e dentro deste nunha rexi\u00f3n central, o bulbo gal\u00e1ctico, que se sit\u00faa na constelaci\u00f3n de Saxitario.\nEstrutura estelar.\nUnha estrela t\u00edpica div\u00eddese en n\u00facleo, manto e atmosfera. No n\u00facleo \u00e9 onde se producen as reacci\u00f3ns nucleares que xeran a s\u00faa enerx\u00eda. O manto transporta dita enerx\u00eda cara \u00e1 superficie e segundo como a transporte, por convecci\u00f3n ou por radiaci\u00f3n, dividirase en d\u00faas zonas: radiante e convectiva. Finalmente, a atmosfera \u00e9 a parte m\u00e1is superficial das estrelas e a \u00fanica que \u00e9 visible. Div\u00eddese en cromosfera, fotosfera e coroa solar. A atmosfera estelar \u00e9 a zona m\u00e1is fr\u00eda das estrelas e nelas prod\u00facense os fen\u00f3menos de execci\u00f3n de materia. Pero, a coroa sup\u00f3n unha excepci\u00f3n ao dito xa que a temperatura volta a aumentar ata chegar ao mill\u00f3n de graos polo menos. Pero \u00e9 unha temperatura enganosa. En realidade esta capa \u00e9 moi pouco densa e est\u00e1 formada por part\u00edculas ionizadas altamente aceleradas polo campo magn\u00e9tico da estrela. As s\u00faas grandes velocidades danlles a esas part\u00edculas altas temperaturas.\nAo longo do seu ciclo as estrelas experimentan cambios no tama\u00f1o das capas, e incluso na orde na que se dispo\u00f1en. Nalgunhas a zona radiante situarase antes que a convectiva e noutras ao rev\u00e9s, dependendo tanto da masa como da fase de fusi\u00f3n na que se atope. As\u00ed mesmo, o n\u00facleo tam\u00e9n pode modificar as s\u00faas caracter\u00edsticas e o seu tama\u00f1o ao longo da evoluci\u00f3n da estrela.\nXeraci\u00f3n de enerx\u00eda nas estrelas.\nA principios do s\u00e9culo XX a ciencia pregunt\u00e1base cal era a fonte da incrible enerx\u00eda que alimentaba as estrelas. Ningunha das soluci\u00f3ns co\u00f1ecidas na \u00e9poca resultaba viable. Ningunha reacci\u00f3n qu\u00edmica alcanzaba o rendemento necesario para manter a luminosidade que desped\u00eda o Sol. As\u00ed mesmo, a contracci\u00f3n gravitatoria, se ben resultaba unha fonte enerx\u00e9tica m\u00e1is, non pod\u00eda explicar a achega de calor ao longo de miles de mill\u00f3ns de anos. Cando se descubriu a interacci\u00f3n forte apareceron dous novos candidatos: a fisi\u00f3n e a fusi\u00f3n nuclear. A fisi\u00f3n quedou rapidamente descartada, xa que nas estrelas apenas se detectaba presenza algunha de elementos m\u00e1is pesados que o ferro. Enseguida quedou claro que s\u00f3 a fusi\u00f3n nuclear pod\u00eda prover as estrelas desas inxentes cantidades de enerx\u00eda que precisaban para manter a s\u00faa estabilidade.\nA\u00ednda as\u00ed, resultou que as temperaturas que se alcanzan nos n\u00facleos das estrelas son demasiado baixas como para fusionar os i\u00f3ns. Ocorre que o efecto t\u00fanel permite que d\u00faas part\u00edculas con enerx\u00edas insuficientes para traspasar a barreira de potencial que as separa te\u00f1an unha probabilidade de saltar esa barreira e poderse unir. Ao haber tantas colisi\u00f3ns, estatisticamente danse suficientes reacci\u00f3ns de fusi\u00f3n como para que se soste\u00f1a a estrela pero non tantas reacci\u00f3ns como para facela estoupar. Existe un \u00f3ptimo de enerx\u00eda para o cal se dan a maior\u00eda de reacci\u00f3ns que resulta do cruzamento da probabilidade de que d\u00faas part\u00edculas te\u00f1an unha enerx\u00eda determinada \"E\" a unha temperatura \"T\" e da probabilidade de que esas part\u00edculas se salten a barreira por efecto t\u00fanel. \u00c9 o chamado pico de Gamow.\nUnha gran variedade de reacci\u00f3ns diferentes de fusi\u00f3n te\u00f1en lugar dentro dos n\u00facleos das estrelas, as cales dependen da masa e a composici\u00f3n.\nNormalmente as estrelas inician a s\u00faa combusti\u00f3n nuclear cun 75% de hidr\u00f3xeno e un 25% de helio xunto con pequenas trazas doutros elementos."}
{"id": "31033", "revid": "132", "url": "https://gl.wikipedia.org/wiki?curid=31033", "title": "Chichi Campos", "text": ""}
{"id": "31035", "revid": "114", "url": "https://gl.wikipedia.org/wiki?curid=31035", "title": "Xes\u00fas Campos", "text": ""}
{"id": "31037", "revid": "89787", "url": "https://gl.wikipedia.org/wiki?curid=31037", "title": "Trainer", "text": "Un trainer \u00e9 un programa que permite facer trampas nos videoxogos de ordenador. Normalmente modifican algunha parte do c\u00f3digo mentres este reside en memoria (se executa) do videoxogo para poder sacar vantaxe."}
{"id": "31038", "revid": "85894", "url": "https://gl.wikipedia.org/wiki?curid=31038", "title": "Vi", "text": "Vi ,editor de texto, orixinalmente escrito por Bill Joy no 1976, tomando recursos de ed e ex, dous editores de texto deficientes para UNIX, que trataban de crear e editar ficheiros, de al\u00ed, a creaci\u00f3n de \"vi\". Hai unha versi\u00f3n mellorada chamada Vim, pero Vi \u00e9 un editor de texto que se atopa en (case) todos os sistema de tipo Unix, de forma que co\u00f1ecer a forma de usalo \u00e9 unha axuda ante operaci\u00f3ns de emerxencia en diversos sistemas operativos.\nManexo de vi.\nEditar un ficheiro:\n vi nomedoficheiro.txt\nPara sa\u00edr ou gardar debemos pulsar Esc e escribir:"}
{"id": "31039", "revid": "89787", "url": "https://gl.wikipedia.org/wiki?curid=31039", "title": "OGame", "text": "OGame \u00e9 un xogo on-line desenvolvido pola empresa alem\u00e1 Gameforge. O \u00fanico que se require para xogar a OGame \u00e9 un navegador web com\u00fan. En Alema\u00f1a \u00e9 o xogo en li\u00f1a m\u00e1is popular, funcionando desde 2001 con 53 servidores de xogo, chamados \"Universos\". Hai versi\u00f3ns noutras linguas, coma o castel\u00e1n, polaco, ruso, italiano e taiwan\u00e9s. A versi\u00f3n en castel\u00e1n ten 46 universos a data de 3 de setembro de 2007.\nEn OGame, comezas cun planeta principal con 163 campos, no que deber\u00e1s desenvolver edificios (cada un ocupa 1 campo no planeta), que che permitir\u00e1n acceder a novas construci\u00f3ns e naves; tecnolox\u00edas e minas, que che prover\u00e1n dos tres recursos do xogo (metal, cristal e deuterio). Ao avanzar no xogo poderase colonizar ata un m\u00e1ximo de 8 planetas adicionais, tendo as\u00ed 9 en total (oito m\u00e1is o principal), unirte ou fundar alianzas etc... O xogo transcorre en tempo real, d\u00eda e noite, e hai xogadores de diversas partes do mundo; o que o transforma nun xogo verdaderamente adictivo."}
{"id": "31040", "revid": "634", "url": "https://gl.wikipedia.org/wiki?curid=31040", "title": "Ogame", "text": ""}
{"id": "31041", "revid": "43749", "url": "https://gl.wikipedia.org/wiki?curid=31041", "title": "Blu-ray", "text": ""}
{"id": "31043", "revid": "22570", "url": "https://gl.wikipedia.org/wiki?curid=31043", "title": "RJ-45", "text": "O RJ45 \u00e9 unha interface f\u00edsica comunmente usada para conectar redes de cablaxe estruturada, (categor\u00edas 4, 5, 5e , 6a e 7). \"RJ\" \u00e9 un acr\u00f3nimo ingl\u00e9s de \"Registered Jack\" que \u00e1 s\u00faa vez \u00e9 parte do C\u00f3digo Federal de Regulaci\u00f3ns dos Estados Unidos. Pos\u00fae oito 'pins' ou conexi\u00f3ns el\u00e9ctricas, que normalmente se usan coma extremos do cable de pares trenzado.\nAdoita utilizarse con est\u00e1ndares como EIA/TIA-568A e EIA/TIA-568B, que define a disposici\u00f3n dos pins ou wiring pinout.\nPara que todos os cables funcionen en calquera rede, s\u00e9guese un est\u00e1ndar \u00e1 hora de facer as conexi\u00f3ns. Os dous extremos do cable levan un conector RJ45 coas cores na orde indicada na figura.\nCable plano.\nPara usar cun hub, switch, router ou rede local.\nCable cruzado.\nSe s\u00f3 se queren conectar 2 computadoras, existe a posibilidade de colocar a orde das cores de tal maneira que non sexa necesaria a presenza dun hub. \u00c9 o que se co\u00f1ece como un cable cruzado.\nHoxe en d\u00eda a maior\u00eda de hubs ou switches soportan cables cruzados para conectar entre eles. Para algunhas tarxetas de rede \u00e9 indiferente que se lles conecte un cable cruzado ou plano, elas mesmas config\u00faranse para poder utilizalo PC-PC ou PC-Hub/switch.\n \nUnha aplicaci\u00f3n com\u00fan \u00e9 o uso en cables de rede Ethernet, onde se usan 8 pins (4 pares).\nOutras aplicaci\u00f3ns incl\u00faen terminaci\u00f3ns de tel\u00e9fonos (4 pines ou 2 pares), outros servizos de rede como RDSI e T1 e incluso RS232."}
{"id": "31046", "revid": "55340", "url": "https://gl.wikipedia.org/wiki?curid=31046", "title": "Menelik II", "text": "Menelik II (en ge'ez: \u12f3\u130d\u121b\u12ca \u121d\u1292\u120d\u12ad, \"dagm\u00e4wi minilik\") foi emperador de Etiop\u00eda (chamada naquel ent\u00f3n Abisinia). Nado en Ankober, na actual Etiop\u00eda no ano 1844 e morto en Addis Abeba, cidade fundada por el mesmo, en 1913. Foi \"negus\" de Soa e emperador de Etiop\u00eda desde o ano 1889 \u00f3 1909.\nEra herdeiro \u00f3 trono de Soa trala morte do seu pai, o pr\u00edncipe Hailu Malkot en 1855, pero foi levado \u00e1 corte do emperador Teodoro II de Abisinia, o mesmo quen vencera \u00f3 seu pai, quen lle da unha das s\u00faas fillas por esposa. Conquista Soa e procl\u00e1mase rei deste pa\u00eds, \u00f3 cal aumenta en territorios anexionando outros, como os do pobo galla.\nPosteriormente defendeu a autonom\u00eda de Soa xunto \u00f3 emperador Xo\u00e1n IV de Abisinia, a quen sucedeu en 1889 tras moitos intentos grazas \u00e1 axuda de Italia. Ese mesmo ano anexionou os reinos setentrionais de Tigray e Amhara e asinou con Italia o pol\u00e9mico \"tratado de Uccialli\", en virtude do cal parec\u00eda aceptar o protectorado italiano, o cal Menelik II non sab\u00eda.\nEn canto soubo que os termos en italiano do acordo convert\u00edan a Abisinia no seu protectorado, rexeitou o acordo, o cal non sentou demasiado ben \u00f3s italianos, que alg\u00fan tempo m\u00e1is tarde, en 1894, invadiron Abisinia provocando a guerra entre ambas as naci\u00f3ns. Os italianos pensaban obter a vitoria facilmente como en calquera outro pa\u00eds africano, mais foron vencidos na batalla de Adua en 1896 e nese mesmo ano Etiop\u00eda proclamouse vencedora. Firmou ent\u00f3n un novo tratado con Italia, no cal Etiop\u00eda ga\u00f1aba o seu reco\u00f1ecemento como pa\u00eds independente e Italia a colonia de Eritrea. Abisinia consolidou a s\u00faa independencia en 1906, ano no que obtivo o reco\u00f1ecemento internacional.\nEn 1886 fundou Addis Abeba, e aplicou unha pol\u00edtica de modernizaci\u00f3n militar, econ\u00f3mica e cultural que permitiu asentar as bases dun Estado moderno. Neste proceso cabe destacar o seu intento de abolir o comercio de escravos, o recorte de poderes e privilexios da nobreza feudal do pa\u00eds e a apertura do comercio con Djibuti, colonia francesa, grazas a permitir a estes \u00faltimos a construci\u00f3n dun ferrocarril.\nA partir de 1903, cando sufriu un ataque de apoplex\u00eda, a s\u00faa sa\u00fade comezou a deteriorarse e, dous anos m\u00e1is tarde, nomeou sucesor \u00f3 seu fillo Liy Yassu, deixando de ser emperador en 1909. Morreu no ano 1913 na s\u00faa capital, Addis Abeba."}
{"id": "31051", "revid": "22570", "url": "https://gl.wikipedia.org/wiki?curid=31051", "title": "Batalla de Adua", "text": "A batalla de Adua (tam\u00e9n co\u00f1ecida como Adwa) ocorreu o 1 de marzo de 1896 entre Abisinia (hoxe m\u00e1is co\u00f1ecida como Etiop\u00eda) e Italia preto da cidade abisinia do mesmo nome. Era a batalla culminante da primeira guerra Italo-Abisinia.\nContexto hist\u00f3rico.\n\u00c1frica fora divida entre as potencias europeas no s\u00e9culo XIX, a excepci\u00f3n da rep\u00fablica de Liberia e o Imperio de Abisinia. Italia, quen se incorporara recentemente \u00e1 carreira colonial, posu\u00eda colonias en Eritrea e Somalia, e desexaba aumentar a s\u00faa presenza no Corno de \u00c1frica conquistando Abisinia e unindo os seus dous territorios costeiros por terra. Firmou ent\u00f3n o \"Tratado de Uccialli\" co emperador abisinio Menelik II, que desco\u00f1ec\u00eda que ese tratado convert\u00eda o seu pa\u00eds en protectorado italiano. Cando o soubo, rompeuno, tendo agora Italia que invadir Abisinia militarmente para cumprir os seus prop\u00f3sitos.\nIniciouse as\u00ed unha invasi\u00f3n italiana en toda regra, que a compo\u00f1\u00edan arredor de 20000 homes. O xeneral italiano Baratieri, propuxo facer o primeiro movemento a noite do 29 de febreiro de 1896, esperando sorprender os abisinios mentres durm\u00edan.\nAntes da batalla.\nNa batalla o ex\u00e9rcito italiano abarcou a catro brigadas que sumaban aproximadamente 20000 homes, con cincuenta e seis pezas de artiller\u00eda. Compuxeron a brigada dos askari (infanter\u00eda nativa recrutada en Eritrea) baixo o xeneral Matteo Albertone. As tres brigadas restantes eran unidades italianas baixo os xenerais Vittorio Dabormida, Giuseppe Ellena e Baratieri. As catro brigadas italianas avanzaron por separado cara a cidade de Adua por diversos pasos de monta\u00f1a. O traxecto separounas moito, ademais de po\u00f1elas en terreo dif\u00edcil.\nMenelik II e o seu ex\u00e9rcito (que exced\u00eda amplamente en n\u00famero \u00f3s italianos, calcul\u00e1ndose os seus efectivos en arredor de 120\u00a0000 homes), levant\u00e1ranse cedo para facer servizos de igrexa. \u00d3 co\u00f1ecer a noticia do avance italiano, o emperador reuniu os ex\u00e9rcitos separados dos seus nobres (Ras Makonnen, Ras Mikael, e o \"Negus\" Tekle Haymanot de Gojjam) e avanzou cara aos italianos.\nA batalla.\nA brigada do askari de xeneral Albertone foi a primeira en sufrir a acometida abisinia, preto dun outeiro chamado \"Enda Chidane Meret\". O askari resist\u00eda ben o embate abisinio, en parte grazas \u00f3 apoio da artiller\u00eda italiana, pero se enfrontaba a un ex\u00e9rcito moito maior. O combate duraba xa tres horas, ata que Menelik II decidiu enviar a s\u00faa reserva de 25\u00a0000 soldados de Soa, que esmagou a brigada de Albertone.\nA brigada italiana de Dabormida traslad\u00e1rase ata o lugar do combate en axuda de Albertone, pero non puido alcanzalo a tempo. Lonxe do resto do ex\u00e9rcito italiano, veuse obrigado a combater os abisinios. Por\u00e9n, o factor num\u00e9rico, o valor e a ferocidade dos guerreiros de Soa conduciron \u00e1 morte do xeneral italiano e \u00e1 destruci\u00f3n de gran parte dunha nova brigada.\nTras este novo triunfo, as tropas de Menelik II atacaron as d\u00faas brigadas restantes e esmag\u00e1ronas novamente no \"monte Belah\". Polo mediod\u00eda, os superviventes do ex\u00e9rcito italiano retir\u00e1banse dunha batalla xa perdida.\nResultado.\nOs italianos contaron 5\u00a0900 baixas, mentres que os abisinios perderon en torno a 10\u00a0000 homes. Os prisioneiros italianos foron tan ben tratados como foi posible, pero os 800 askari que capturaron foron interpretados como traidores, e o seu castigo foi a amputaci\u00f3n das s\u00faas mans dereitas e os seus p\u00e9s esquerdos.\nComo un resultado directo da batalla, Italia firmou o \"Tratado de Addis Abeba\", reco\u00f1ecendo a Abisinia como un Estado independente. A responsabilidade do fracaso caeu en Baratieri, ao que relevaron do seu cargo. A humillaci\u00f3n de Italia foi sentida case corenta anos, ata 1935, cando a segunda guerra Italo-Abisinia deu \u00e1 Italia de Mussolini o goberno sobre Abisinia."}
{"id": "31088", "revid": "98629", "url": "https://gl.wikipedia.org/wiki?curid=31088", "title": "Mariano Rajoy", "text": "Mariano Rajoy Brey, nado en Santiago de Compostela o 27 de marzo de 1955, \u00e9 un pol\u00edtico galego, presidente do Goberno de Espa\u00f1a desde 2011 ata 2018, durante as e a lexislaturas e presidente do Goberno en funci\u00f3ns durante a breve XI lexislatura de Espa\u00f1a.\nRajoy serviu como ministro nos gobernos de Jos\u00e9 Mar\u00eda Aznar en diversas carteiras entre 1996 e 2003, e como vicepresidente do Executivo de 2000 a 2003. Entre 2003 e 2004, cando foi elixido presidente do Partido Popular, desempe\u00f1ou o cargo de secretario xeral da formaci\u00f3n.\nFoi presidente do Partido Popular dende 2004 at\u00e9 2018 \u2014foi reelixido no XVII Congreso celebrado en Sevilla en febreiro de 2012\u2014, e se desempe\u00f1ou como l\u00edder da oposici\u00f3n parlamentaria durante os dous mandatos (2004-2008 e 2008-2011) do Goberno socialista de Jos\u00e9 Luis Rodr\u00edguez Zapatero.\nComo resultado da vitoria do seu partido por maior\u00eda absoluta nas elecci\u00f3ns xerais do 20 de novembro de 2011, o 21 de decembro de 2011 se converteu no sexto presidente do Goberno da democracia. Renovou mandato para unha segunda lexislatura tras ser investido polo Congreso dos Deputados e por maior\u00eda simple o 29 de outubro de 2016, desempe\u00f1ando o cargo ata a moci\u00f3n de censura do 1 de xu\u00f1o de\u00a02018.\nO pleno do concello de Pontevedra aprobou o 22 de febreiro de 2016 a declaraci\u00f3n de Rajoy como \"persoa non grata\" na cidade, entre outros motivos pola concesi\u00f3n dunha pr\u00f3rroga de 60 anos \u00e1 presenza de ENCE, industria dedicada \u00e1 produci\u00f3n de pasta de papel, na r\u00eda de Pontevedra .\nTraxectoria.\nFamilia e formaci\u00f3n.\n\u00c9 fillo de Mariano Rajoy Sobredo, presidente da Audiencia Provincial de Pontevedra, co\u00f1ecido por presidir o tribunal que xulgou o caso Reace. O seu av\u00f3 foi o pol\u00edtico mon\u00e1rquico Enrique Rajoy Leloup, secretario da Comisi\u00f3n Redactora do Estatuto de autonom\u00eda de Galicia de 1936.\nFixo o Bacharelato no IES S\u00e1nchez Cant\u00f3n de Pontevedra e licenciouse en Dereito pola Universidade de Santiago de Compostela. Comezou a preparar as oposici\u00f3ns a Rexistrador da Propiedade no seu \u00faltimo ano de carreira, e con 24 anos converteuse no rexistrador m\u00e1is novo de Espa\u00f1a, sendo destinado a Padr\u00f3n (A Coru\u00f1a), a Vilafranca do Bierzo (Le\u00f3n) e Santa Pola (Alacant). Ao ano seguinte, en 1980, sufriu un accidente de tr\u00e1fico en Palas de Rei ao sa\u00edr da estrada un coche que conduc\u00eda, o que lle causa feridas importantes no rostro. Dende aquel momento leva barba.\nA pol\u00edtica galega (1981\u20131991).\nDecidiu entrar en pol\u00edtica afili\u00e1ndose en 1981 a Alianza Popular (actualmente Partido Popular). Conseguiu ser deputado tralas primeiras elecci\u00f3ns auton\u00f3micas galegas, que se celebraron o 20 de outubro dese mesmo ano. Nas elecci\u00f3ns municipais do 8 de maio de 1983 foi elixido concelleiro do Concello de Pontevedra e, conseguintemente tomou posesi\u00f3n da Presidencia da Deputaci\u00f3n Provincial de Pontevedra. En 1986 obtivo un escano no Congreso dos Deputados como cabeza de lista por Pontevedra. Non obstante, Rajoy volveu para ocupar durante un ano a Vicepresidencia da Xunta de Galicia (1986 - 1987) tras a dimisi\u00f3n de Xos\u00e9 Lu\u00eds Barreiro. Continuou o seu ascenso alcanzando a Presidencia Provincial de Pontevedra de AP, onde se mantivo ata xullo de 1991, e a Secretar\u00eda Xeral do partido en Galicia, que dirixiu durante dous anos.\nRajoy \u00e9 membro do Comit\u00e9 Executivo Nacional dende xaneiro de 1989, ano no que foi elixido deputado por Pontevedra e no que Alianza Popular pasou a chamarse Partido Popular.\nMinistro do Goberno de Aznar (1996\u20132003).\nNas elecci\u00f3ns do 6 de xu\u00f1o de 1993 renovou o seu escano no Congreso, algo que tam\u00e9n fixo o 3 de marzo de 1996 (ano no que casou con Elvira Fern\u00e1ndez Balboa), cando o seu partido logrou derrotar \u00f3 Partido Socialista Obrero Espa\u00f1ol de Felipe Gonz\u00e1lez, coa candidatura de Jos\u00e9 Mar\u00eda Aznar.\nO 5 de maio de 1996 foi nomeado Ministro de Administraci\u00f3ns P\u00fablicas aprob\u00e1ndose baixo a s\u00faa estad\u00eda no cargo a Lei de Organizaci\u00f3n e Funcionamento da Administraci\u00f3n Xeral do Estado, LOFAGE (Lei 6/1997, de 14 de abril).\nEn xaneiro de 1999, Rajoy cedeu o seu posto a \u00c1ngel Acebes e substitu\u00edu a Esperanza Aguirre, que recibira fortes cr\u00edticas pola s\u00faa xesti\u00f3n, sendo nomeado Ministro de Educaci\u00f3n e Cultura. Baixo o s\u00faa estad\u00eda no cargo aprob\u00e1ronse os novos plans de estudo da Formaci\u00f3n profesional. Ese mes foi reelixido Vicesecretario Xeral do partido no seu XIII Congreso.\nRajoy obtivo o encargo de dirixir a campa\u00f1a electoral para as xerais do 2000. O seu \u00e9xito no labor, unido \u00e1 p\u00e9sima situaci\u00f3n que atravesaba o PSOE de Joaqu\u00edn Almunia, levou \u00f3 Partido Popular \u00e1 maior\u00eda absoluta. Aznar recompensouno ent\u00f3n coa Vicepresidencia Primeira do Goberno e co Ministerio da Presidencia.\nEn febreiro de 2001, deixou de ser ministro da Presidencia para suceder en Interior a Jaime Mayor Oreja. Como responsable deste ministerio, Rajoy conseguiu importantes \u00e9xitos na loita contra a organizaci\u00f3n terrorista ETA.\nRajoy cesou como ministro do Interior en xullo de 2002 para asumir as carteiras de Portavoz do Goberno e, de novo, ministro da Presidencia. Dende esa posici\u00f3n, tivo que afrontar as d\u00faas maiores crises do per\u00edodo 1996 - 2003: o desastre causado polo afundimento do Prestige e o apoio de Aznar a George W. Bush durante a invasi\u00f3n a Iraq de 2003. Por\u00e9n, para os seus seguidores, Rajoy sa\u00edu aparentemente ben de ambos problemas e o seu papel de \"fontaneiro\" da Moncloa foi decisivo para a s\u00faa designaci\u00f3n como Secretario Xeral do PP e candidato \u00e1 Presidencia o 30 de agosto de 2003.\nL\u00edder do Partido Popular, campa\u00f1a e elecci\u00f3ns de 2004.\nNo XIV Congreso do Partido Popular celebrado en Madrid entre os d\u00edas 25 ao 27 de xaneiro de 2002, o presidente do Goberno e do partido Jos\u00e9 Mar\u00eda Aznar cumpriu a s\u00faa palabra de non estar m\u00e1is de oito anos \u00e1 fronte da presidencia do pa\u00eds e ademais se convert\u00eda as\u00ed no primeiro gobernante espa\u00f1ol en exercicio que renunciaba voluntariamente a seguir no poder a pesar das presi\u00f3ns de dentro do seu partido para que continuara.\nO 31 de agosto de 2003, Aznar lle propuxo como su sucesor e o expresou con esta frase: \u00abMariano, te ha tocado\u00bb. En novembro de 2012, Aznar revelou que lle ofrecera a s\u00faa sucesi\u00f3n a Rodrigo Rato, pero Rato rexeitouna ata en d\u00faas ocasiones. O 3 de setembro, foi elixido pola Xunta Directiva Nacional do Partido Popular, novo secretario da formaci\u00f3n e candidato \u00e1 presidencia do Goberno.\nO 14 de marzo de 2004 tiveron lugar as novenas elecci\u00f3ns xerais desde a restauraci\u00f3n democr\u00e1tica e nas cales se producir\u00eda o cuarto relevo na presidencia do Goberno. Durante a campa\u00f1a electoral o PP esgrimiu como a s\u00faa principal baza os logros econ\u00f3micos alcanzados durante os oito anos de Goberno de Aznar (crecemento do PIB, equilibrio nos presupostos, creaci\u00f3n de emprego e descenso do paro). O seu slogan electoral foi \u00abXuntos vamos a m\u00e1is\u00bb.\nTres d\u00edas antes da cita coas urnas, o xoves 11 de marzo produc\u00edronse unha serie de atentados terroristas simult\u00e1neos en catro trens en Madrid, que se encontraban nas estaci\u00f3ns de Atocha, Santa Euguenia e El Pozo, os cales arrebataron a vida a 191 persoas e deixaron feridas a m\u00e1is de 1500. Inmediatamente atribu\u00eduse esta masacre, o peor atentado da historia de Espa\u00f1a e de Europa (en tempos de paz), a ETA. En sinal de dolo e repulsa ante esa traxedia terrorista que se acababa de cometer os dous principais candidatos \u00e1 presidencia do Goberno (Rajoy e Zapatero) xunto aos demais partidos pol\u00edticos anunciaron a suspensi\u00f3n dos actos electorais e o final da campa\u00f1a electoral.\nO d\u00eda 12, \u00e1s sete da tarde comezaron en toda Espa\u00f1a as marchas multitudinarias convocadas polo goberno e presididas co lema: \u00abCoas v\u00edtimas, coa Constituci\u00f3n, pola derrota do terrorismo\u00bb. Na cabeceira que m\u00e1is cidad\u00e1ns concentrou \u2013dous mill\u00f3ns e medio\u2013 en Madrid, atop\u00e1banse por primeira vez na historia de Espa\u00f1a, membros da familia real: o Pr\u00edncipe de Asturias, Filipe de Borb\u00f3n e as s\u00faas d\u00faas irm\u00e1s, as infantas Elena e Cristina de Borb\u00f3n. Xunto a eles estaba o presidente do Goberno, Jos\u00e9 Mar\u00eda Aznar e os dous candidatos \u00e1 presidencia do Goberno, polos dous grandes partidos: Rajoy polo Partido Popular e Jos\u00e9 Luis Rodr\u00edguez Zapatero polo PSOE.\nAo d\u00eda seguinte, o diario \"El Mundo\" publicou unha entrevista realizada a Rajoy na cal afirmaba que \u00abti\u00f1a a convicci\u00f3n moral de que a autor\u00eda dos atentados de Madrid correspond\u00eda a ETA\u00bb. Nese d\u00eda de xornada de reflexi\u00f3n electoral, decenas de manifestantes convoc\u00e1ronse ante as sedes do Partido Popular exixindo ao goberno da naci\u00f3n que aclarara quen cometera o masacre terrorista. As manifestaci\u00f3ns estend\u00e9ronse pola tarde e pola noite, non s\u00f3 na sede principal da r\u00faa G\u00e9nova de Madrid (que foi a m\u00e1is multitudinaria), sen\u00f3n tam\u00e9n noutras cidades. Debido a estas concentraci\u00f3ns, Rajoy compareceu en televisi\u00f3n para pedir que cesaran unhas \u00abmanifestaci\u00f3ns ilegais\u00bb, as cales cualificou como \u00abfeitos antidemocr\u00e1ticos\u00bb. Case media hora despois, compareceu Alfredo P\u00e9rez Rubalcaba o cal afirmou que \u00abos cidad\u00e1ns espa\u00f1ois se merecen un goberno que non lles minta, un goberno que diga sempre a verdade\u00bb.\nAo d\u00eda seguinte, o pobo espa\u00f1ol acudiu \u00e1 s\u00faa cita \u00e1s urnas. A participaci\u00f3n chegou case ao 78% do censo. O PSOE logrou 164 escanos (42,64 %) e m\u00e1is de dez mill\u00f3ns de votos mentres que o PP pasou da maior\u00eda absoluta \u00e1 oposici\u00f3n con 148 escanos (37,64 %).\nO 7 de outubro de 2004, Rajoy afirmou nun foro do diario \"El Mundo\" que el \u00abnon cr\u00eda que os detidos polo 11-M organizaran os atentados\u00bb.\nPol\u00edtica na oposici\u00f3n (2004\u20132011).\nO 2 de outubro de 2004, no XV Congreso do Partido Popular, Mariano Rajoy foi elixido presidente da formaci\u00f3n por un 98,37% dos votos dos compromisarios.\nNa s\u00faa primeira etapa como l\u00edder da oposici\u00f3n (2004-2008), significou no plano pol\u00edtico a volta \u00e1 crispaci\u00f3n. Dous foron os temas que se utilizaron a fondo para destacar a acci\u00f3n gobernamental: o primeiro foi a pol\u00edtica antiterrorista e o proceso de paz no Pa\u00eds Vasco e o segundo a reforma do Estatuto de Autonom\u00eda de Catalu\u00f1a.\nO 1 de decembro de 2005 sufriu un accidente de helic\u00f3ptero na praza de touros de M\u00f3stoles, xunto coa presidenta da Comunidade de Madrid, Esperanza Aguirre, do que sa\u00edu practicamente ileso. S\u00f3 sufriu unha fractura nun dedo e unha luxaci\u00f3n noutro. Dous d\u00edas despois, o d\u00eda tres, Rajoy afirmou nun acto en honra da Constituci\u00f3n Espa\u00f1ola afirmou que \u00abNon hai m\u00e1is ca unha naci\u00f3n, a espa\u00f1ola\u00bb por mor da reforma do Estatuto de Autonom\u00eda de Catalu\u00f1a.\nO 7 de xu\u00f1o, Rajoy anunciou que o Partido Popular \u00abromp\u00eda toda relaci\u00f3n co executivo socialista\u00bb (por primeira vez na democracia ocorr\u00eda isto) porque o goberno de Zapatero aceptou dialogar con Batasuna.\nO 5 de marzo de 2007, Rajoy convocou para o d\u00eda 10 unha manifestaci\u00f3n baixo o lema \u00abEspa\u00f1a pola liberdade; non m\u00e1is cesi\u00f3ns a ETA\u00bb como rexeitamento pola concesi\u00f3n por parte do goberno de Zapatero do segundo grao penitenciario ao etarra Jos\u00e9 Ignacio de Juana Chaos (autor de 25 asasinatos). Cinco d\u00edas despois, celebrouse en Madrid a mair manifestaci\u00f3n xamais convocada por un s\u00f3 partido pol\u00edtico en Espa\u00f1a ata ent\u00f3n.\nRespecto ao matrimonio entre persoas do mesmo sexo, o Partido Popular interpuxo un recurso ante o Tribunal Constitucional, que se resolveu o 6 de novembro de 2012, sete anos despois da s\u00faa tramitaci\u00f3n, con 8 votos a favor do matrimonio homosexual e 3 en contra.\nPresidente de Goberno (2011\u20132018 ).\nEn 2011, o Partido Popular conseguiu a vitoria nas elecci\u00f3ns xerais e Rajoy foi nomeado Presidente de Goberno. O primeiro mandato de Rajoy estivo marcado pola crise econ\u00f3mica de 2008, unha gran reestruturaci\u00f3n do sistema financeiro espa\u00f1ol, as\u00ed como a reforma laboral. A crise econ\u00f3mica chegou ao seu cumio cun rescate ao sistema bancario espa\u00f1ol en xu\u00f1o de 2012. O desemprego incrementouse ata o 27% nese ano, o que levou a unha gran baixada do Partido Popular en intenci\u00f3n de votos, que se viu agravada polos casos de corrupci\u00f3n que danaron seriamente a reputaci\u00f3n do partido. Isto, xunto a outros factores, levaron a unha profunda divisi\u00f3n no sistema de partidos espa\u00f1ol, e a aparici\u00f3n de novos partidos na esquerda e na dereita: Podemos e Ciudadanos.\nAs elecci\u00f3ns xerais de Espa\u00f1a de 2015, deixaron unha configuraci\u00f3n parlamentaria que fixo imposible a formaci\u00f3n dun novo goberno; como resultado, Mariano Rajoy permaneceu como presidente do Goberno en funci\u00f3ns durante os seis meses de lexislatura ata que se convocaron as novas elecci\u00f3ns que se celebraron en xu\u00f1o de 2016. Rajoy foi finalmente investido como presidente do Goberno grazas ao apoio de Ciudadanos e a abstenci\u00f3n do PSOE.\nSegundo mandato 2016-2018.\nO segundo mandato de Rajoy estivo marcado pola recuperaci\u00f3n econ\u00f3mica e a baixada da taxa de paro, por\u00e9n a precariedade laboral aumentou e os salarios seguiron sen mellorar. Nesta etapa, o goberno de Rajoy tivo que afrontar unha grave crise constitucional marcada polo referendo de independencia de Catalu\u00f1a do 1 de outubro\u00a0de 2017 e a posterior declaraci\u00f3n unilateral de independencia de Catalu\u00f1a o 27 de outubro dese mesmo ano, que levou a activaci\u00f3n por primeira vez do artigo 155 da Constituci\u00f3n nesa comunidade. A finais de maio de 2018, poucos d\u00edas despois de aprobar os presupostos xerais do Estado para ese ano, Mariano Rajoy tivo que afrontar unha moci\u00f3n de censura presentada polo secretario xeral do PSOE, Pedro S\u00e1nchez, por mor da sentenza do caso G\u00fcrtel. A moci\u00f3n de censura tivo lugar entre os d\u00edas 31 de maio e 1 de xu\u00f1o e resultou na perda do goberno de Mariano Rajoy.\nVida persoal.\nMariano Rajoy \u00e9 neto de Enrique Rajoy Leloup, que foi secretario da Comisi\u00f3n Redactora do Estatuto de Galicia (1932) e do Comit\u00e9 Central de Autonom\u00eda de Galicia (1932-1936).\nEst\u00e1 casado con Elvira Fern\u00e1ndez de Balboa, a voda celebrouse o 28 de decembro de 1996 na Capela das Cunchas da illa da Toxa (O Grove). Rajoy xa era ministro de Administraci\u00f3ns P\u00fablicas na primeira lexislatura de Aznar. Deste matrimonio nace o seu primeiro fillo, Mariano, en 1999, e un segundo, Juan, en 2005."}
{"id": "31090", "revid": "89787", "url": "https://gl.wikipedia.org/wiki?curid=31090", "title": "Pobo cheyenne", "text": "Os cheyennes ou chei\u00e9ns son unha naci\u00f3n de nativos norteamericanos que habitan as Grandes Chairas dos Estados Unidos. A naci\u00f3n cheyenne est\u00e1 composta por d\u00faas tribos, os Sotaeo'o (sen unha traduci\u00f3n clara) e os Tsitsistas. O nome \"cheyenne\" deriva dunha palabra en lingua s\u00edux que significa 'Pequeno Cree'.\nHistoria.\nAntes de seren internados en reservas, os cheyennes eran aliados dos arapaho e os lakota (s\u00edux). A naci\u00f3n cheyennes comprend\u00eda dez bandas que se estend\u00edan por t\u00f3dalas grandes pradeiras, dende o sur de Colorado \u00e1s Black Hills en Dakota do Sur. Cara a mediados do s\u00e9culo XVIII as bandas comezaron a separarse, algunhas permaneceron preto das Black Hills, mentres que outras permaneceron cerca dos Platte Rivers do centro de Colorado.\nNa actualidade, os cheyennes do norte viven \u00f3 sueste de Montana nunha reserva propia. Os cheyennes do sur, xunto cos arapaho do sur, viven no centro de Oklahoma. A s\u00faa poboaci\u00f3n total combinada \u00e9 duns 20.000.\nIdioma.\nTanto os cheyennes de Montana como os de Oklahoma falan a lingua cheyenne, cunhas poucas diferenzas no vocabulario entre as d\u00faas comunidades. A lingua cheyenne forma parte da familia de linguas algonquinas, e \u00e9 un dos poucos idiomas algonquinos das pradeiras que desenvolveu caracter\u00edsticas tonais. Os idiomas m\u00e1is pr\u00f3ximos \u00f3 cheyenne son o arapaho e o ojibwa (chippewa)."}
{"id": "31091", "revid": "23204", "url": "https://gl.wikipedia.org/wiki?curid=31091", "title": "Pobo arapaho", "text": "Os arapaho, co\u00f1ecidos tam\u00e9n como \"Gens-de-Vache\" (\"xente do bisonte\"), son unha tribo de indios nos estados de Colorado e Wyoming (Estados Unidos).\nEran estreitos aliados dos cheyenne e aliados dos s\u00edux. A lingua arapaho \u00e9 unha das linguas algonquinas moi pr\u00f3xima \u00f3 Gros Ventre, con quen os arapaho compartiran unha longa afiliacici\u00f3n cultural. A lingua cheyenne e a lingua dos p\u00e9s negros eran as outras linguas algonquinas das Grandes Pradeiras pero eran bastante diferentes do arapaho. Cara a 1850 as bandas arapaho separ\u00e1ronse en d\u00faas tribos: os arapaho do norte e os do sur. Os arapaho do norte levan vivindo dende 1878 na Reserva de Wind River, Wyoming, a terceira maior reserva dos Estados Unidos. A tribo dos arapaho do Sur vive xunto \u00f3s cheyenne en Oklahoma.\nO seu nome v\u00e9n do pawnee \"tirapihu\" (\"comerciantes\"), ou ben do crow \"alappah\u00f3\" (\"xente con moitas tatuaxes\", polo costume que ti\u00f1an de gravar c\u00edrculos cerimoniais na cara). Eles ch\u00e1manse a si mesmos \"inu-na ina\" (\"o noso pobo\"). O idioma div\u00eddese en tres dialectos ou divisi\u00f3ns: o basanw\u016bnema; o atsina ou gros ventre (que se converteu nunha tribo independente); e o na\u2019\u2019wathinahana."}
{"id": "31092", "revid": "98629", "url": "https://gl.wikipedia.org/wiki?curid=31092", "title": "Nina Simone", "text": "Eunice Kathleen Waymon, m\u00e1is co\u00f1ecida por Nina Simone, nada en Tryon (Carolina do Norte) o 21 de febreiro de 1933 e finada en Carry-le-Rouet (Francia) o 21 de abril de 2003, foi unha cantante, pianista e letrista estadounidense. A\u00ednda que considerada int\u00e9rprete de jazz, ela rexeitaba esa clasificaci\u00f3n. No seu repertorio mesturou o jazz, o blues, o soul, o rhythm and blues e mesmo a m\u00fasica cl\u00e1sica .\nTraxectoria.\nXuventude.\nNina Simone naceu nunha familia de oito. Coma moitos outros cantantes afroamericanos foi influ\u00edda sendo p\u00edcara por Marian Anderson e comezou a cantar na igrexa local, demostrando a un tempo un gran talento como pianista. Debutou publicamente cun recital de piano na radio, durante o cal os seus pais, que sentaban na primeira rea de bancos, foron obrigados a se desprazar \u00e1 parte traseira para lles deixar sitio \u00f3s brancos. A lembranza deste incidente foi decisiva para a s\u00faa posterior participaci\u00f3n no movemento de dereitos civ\u00eds.\nAos dezasete anos, trasladouse a Filadelfia, Pensilvania, onde deu clases de piano e fixo de acompa\u00f1ante para cantantes. Conseguiu unha praza para estudar piano na prestixiosa Juilliard School of Music, de Nova York grazas \u00e1 axuda dalg\u00fans benefactores, pero a falta de cartos impediulle cumprir o seu so\u00f1o de ser a primeira concertista de piano afroamericana. M\u00e1is tarde foille rexeitada unha petici\u00f3n para estudar piano no Curtis Institute. Ela creu sempre que a causa fora a s\u00faa cor.\nPrimeiros \u00e9xitos.\nSimone escolleu ent\u00f3n o cami\u00f1o do blues e o jazz, que inaugurou nun club nocturno de Atlantic City. Tomou o nome de Nina Simone en 1954. \"Nina\" era o alcume que lle puxera o seu mozo (do espa\u00f1ol \"ni\u00f1a\"), e \"Simone\" pola actriz francesa Simone Signoret. Deuse a co\u00f1ecer \u00f3 p\u00fablico en 1959 cunha descarnada versi\u00f3n de \"I love you Porgy\" do Porgy and Bess de George Gershwin, a s\u00faa \u00fanica canci\u00f3n que acadou a listas das corenta canci\u00f3ns m\u00e1is vendidas nos Estados Unidos. Seguiu co single \"My Baby Just Cares for Me\", que foi o seu tema m\u00e1is co\u00f1ecido en Europa, alcanzando o \u00e9xito nos ano 80 despois de ser usada no Reino Unido nun anuncio de televisi\u00f3n do perfume Chanel N\u00ba 5.\nDereitos civ\u00eds.\nDurante os anos 60 implicouse no movemento de dereitos civ\u00eds, gravando algunhas canci\u00f3ns de contido pol\u00edtico, entre elas \"To Be Young, Gifted and Black\", \"Backlash Blues\",\"Mississippi Goddam\"(como resposta o asasinato de Medgar Evers e \u00e1 bomba que, nunha igrexa de Alabama, matou catro nenos negros, \"I Wish I Knew How It Would Feel to Be Free\" e \"Pirate Jenny\" de Kurt Weill cunha versi\u00f3n na que se cambia o escenario orixinal por un hotel do sur dos Estados Unidos.\nGrandes \u00e9xitos.\nEn 1961 Simone gravou unha versi\u00f3n da tradicional The House of the Rising Sun, (A casa do sol nacente), que ser\u00eda despois gravada por Bob Dylan e, con grande \u00e9xito, por The Animals. Outras interpretaci\u00f3ns que a fixeron famosa foron \"I Put a Spell on You\" de Screamin' Jay Hawkins, \"Here comes the sun\" dos Beatles, \"Four Women\", \"I Shall Be Released\", de Bob Dylan, 'To Love Somebody\" dos Bee Gees, e \"Ain't Got No (I Got Life)\". A \u00faltima, do musical Hair, foi o seu debut nas listas de \u00e9xitos do Reino Unido, acadando o n\u00famero 2 en 1968 e fac\u00e9ndose famosa no ano 2005 por un anuncio de televisi\u00f3n.\nEn 1987, Nina recuperou a popularidade cando \"My Baby Just Cares for Me\", dun \u00e1lbum editado en 1958, tivo un enorme \u00e9xito no Reino Unido e outros pa\u00edses. A s\u00faa versatilidade fac\u00edase evidente na s\u00faa m\u00fasica, que \u00e1s veces ti\u00f1a unha sinxeleza semellante \u00e1 da m\u00fasica popular. Nun s\u00f3 concerto, pod\u00eda pasar con facilidade de temas con inspiraci\u00f3n no gospel \u00f3 blues e \u00f3 jazz en, en canci\u00f3ns coma \"For All We Know,\" xogar coa m\u00fasica cl\u00e1sica e as fugas contrapunt\u00edsticas. A s\u00faa \"Sinnerma\" foi parte da banda sonora das pel\u00edculas \"The Thomas Crown Affair\", e \"Cellular\", e mesmo da do xogo de v\u00eddeo \"Marc Ecko's Getting Up: Contents Under Pressure\". O guitarrista e director musical Al Shackman. acompa\u00f1ouna durante a maior parte da s\u00faa carreira\nMadurez.\nNo ano 1971 marchou dos Estados Unidos despois de problemas con axentes de artistas, compa\u00f1\u00edas de discos e a facenda p\u00fablica, e criticando o racismo da sociedade americana. Volveu en 1978 e foi arrestada por evasi\u00f3n de impostos (non pagara os seus impostos durante uns anos como protesta pola guerra do Vietnam. Viviu en varios pa\u00edses do Caribe, \u00c1frica e Europa, e segu\u00eda a s\u00faa carreira cando xa pasaba dos 60. Nos anos 80 tocaba regularmente no club de jazz de Ronnie Scott en Londres.\nEn 1995 foi acusada de disparar e ferir cunha pistola de aire comprimido \u00f3 fillo dun veci\u00f1o que non lle permit\u00eda concentrarse. Disparou tam\u00e9n \u00f3 executivo dunha casa de discos, acus\u00e1ndoo de lle roubar os dereitos de autor. Ti\u00f1a sona na industria do disco de ser de car\u00e1cter voluble e dif\u00edcil de manexar, acusaci\u00f3ns das que ela se defendeu sempre con forza.\nMalia o seu car\u00e1cter e estilo musical frecuentemente reservados e distantes, nos seus \u00faltimos anos gustaba de atraer as audiencias contando an\u00e9cdotas da s\u00faa carreira e mesmo aceptando petici\u00f3ns do p\u00fablico. O seu aspecto nobre e impo\u00f1ente no escenario fix\u00e9ronlle ga\u00f1ar o alcume de \"Alta sacerdotisa do soul\".\nEn 1993, estableceuse preto de Aix-en-Provence no sur de Francia. Despois de varios anos de sufrir un cancro morreu os 70 anos durante a noite na s\u00faa casa.\nA m\u00fasica de Nina Simone segue a reproducirse en bandas sonoras cinematogr\u00e1ficas como as de \"Point of No Return\", \"The Thomas Crown Affair\", \"The Bourne Identity\", e \"Cellular\". Unha emotiva versi\u00f3n de \"I Got It Bad And That Ain't Good\" de Duke Ellington figura no filme de 1998 \"O gran Lebowski\".\nA filla, actriz e cantante, co\u00f1ecida por \"Simone\", traballou en Broadway"}
{"id": "31094", "revid": "23204", "url": "https://gl.wikipedia.org/wiki?curid=31094", "title": "Cheyenne", "text": "Cheyenne pode referirse a:"}
{"id": "31095", "revid": "22570", "url": "https://gl.wikipedia.org/wiki?curid=31095", "title": "Cheyenne, Wyoming", "text": "Cheyenne \u00e9 a capital do estado de Wyoming, nos Estados Unidos. En setembro de 2005 contaba cunha poboaci\u00f3n estimada de 55.362 habitantes. \u00c9 a capital do condado de Laramie e a cidade m\u00e1is grande do estado. Foi fundada en 1867.\nTen unha \u00e1rea total de 57,9 quil\u00f3metros cadrados e unha densidade de poboaci\u00f3n de 969.6 habitantes por quil\u00f3metro cadrado."}
{"id": "31096", "revid": "23204", "url": "https://gl.wikipedia.org/wiki?curid=31096", "title": "Wyoming", "text": "Wyoming \u00e9 un Estado da rexi\u00f3n centro-oeste dos Estados Unidos de Am\u00e9rica. \u00c9 o Estado menos populoso do pa\u00eds, as\u00ed como o que ten unha das densidades de poboaci\u00f3n m\u00e1is baixas de Estados Unidos.\nDemograf\u00eda.\nActualmente o estado de Wyoming conta cunha poboaci\u00f3n de 515 004 persoas, dos cales:\nA poboaci\u00f3n de orixe latina \u00e9 a de m\u00e1is r\u00e1pido crecemento, debido \u00e1 alta taxa de crecemento das familias hispanas, e \u00e1 inmigraci\u00f3n.\nCondados.\nO estado de Wyoming ten 23 condados."}
{"id": "31098", "revid": "23204", "url": "https://gl.wikipedia.org/wiki?curid=31098", "title": "Provincia de C\u00e1ceres", "text": "C\u00e1ceres (en estreme\u00f1o: \"Ca\u00e7ris,\" na fala de X\u00e1lima: \"C\u00e1ciris\") \u00e9 unha provincia de Espa\u00f1a, na parte norte da comunidade aut\u00f3noma de Estremadura. Limita coas provincias de Salamanca, \u00c1vila, Toledo, e Badaxoz, e con Portugal.\nA s\u00faa capital \u00e9 a cidade de C\u00e1ceres.\nA provincia de C\u00e1ceres ten unha poboaci\u00f3n de 412.580 hab. (Padr\u00f3n INE 2005) dos cales o 21,5% vive na capital."}
{"id": "31099", "revid": "98629", "url": "https://gl.wikipedia.org/wiki?curid=31099", "title": "Nivel medio do mar", "text": "Nivel medio do mar (por veces abreviado como nivel do mar) \u00e9 a altitude media da superficie do mar medida en relaci\u00f3n a unha superficie terrestre de referencia. O nivel medio do mar \u00e9 \u00e1 s\u00faa vez utilizado como punto de referencia a partir do cal se miden as altitudes dos accidentes topogr\u00e1ficos e se marcan as curvas de nivel e as altitudes nos mapas e cartas mari\u00f1as. Un concepto relacionado \u00e9 o de cero hidrogr\u00e1fico, en xeral utilizado en hidrograf\u00eda costeira e na medici\u00f3n de profundidades de portos e barras. Na maior parte dos casos faise coincidir o cero hidrogr\u00e1fico co nivel medio do mar ou ten con el unha relaci\u00f3n simple e constante.\nDefinici\u00f3n do nivel de referencia.\nA\u00ednda que pareza unha cuesti\u00f3n de resoluci\u00f3n simple, a determinaci\u00f3n da superficie de referencia a partir da cal determinar o nivel medio do mar ofrece unha gran complexidade: por un lado o nivel do mar non \u00e9 de todo constante, variando constantemente en funci\u00f3n da ondulaci\u00f3n, das mareas, da presi\u00f3n atmosf\u00e9rica, temperatura das augas do mar e de m\u00faltiples outros factores c\u00edclicos que sobre el act\u00faan con per\u00edodos que var\u00edan entre segundos e varios anos.\nM\u00e1is al\u00e1 dos factores de natureza c\u00edclica e dependentes de circunstancias astron\u00f3micas ou meteorol\u00f3xicas, o nivel do mar est\u00e1 a\u00ednda suxeito aos efectos das variaci\u00f3n impostas pola eustasia, o que fai a determinaci\u00f3n do seu nivel medio moi complexa.\nPor outro lado, \u00e1 complexidade imposta polas flutuaci\u00f3ns do nivel do mar hai que xuntar as que resultan impostas pola necesidade de obter un referencial fixo en relaci\u00f3n ao cal realizar as medici\u00f3ns. De facto, gran parte das costas e fondos dos mares est\u00e1n suxeitos a lentas subidas ou descensos impostos pola isostasia e polo desprazamento das placas tect\u00f3nicas. Ademais da dificultade de determinar o \"nivel\", queda a\u00ednda a necesidade de encontrar un punto fixo de referencia adecuado (o \"datum\") a partir do cal efectuar as medici\u00f3ns e expresar os resultados.\nMedici\u00f3n do nivel medio do mar.\nA medici\u00f3n do nivel medio do mar foi tradicionalmente feita con base nas lecturas dos mar\u00e9grafos, instrumentos que permiten medir a variaci\u00f3n do nivel das augas nun determinado lugar. Eliminando dos datos recollidos as flutuaci\u00f3ns debidas \u00e1s ondas, a factores meteorol\u00f3xicos e \u00e1s mareas e outros factores astron\u00f3micos, obtense unha lectura do nivel medio do mar durante determinado per\u00edodo de referencia ao \"datum\" utilizado.\nAs medici\u00f3ns as\u00ed obtidas incorporan os efectos eust\u00e1ticos e isost\u00e1ticos, sendo en xeral escollidos como referencia para o \"datum\" ambientes xeol\u00f3xicos est\u00e1beis, isto \u00e9, onde as variaci\u00f3ns isost\u00e1ticas e outras que afecten a altitude do punto de referencia sexan nulos, illando as\u00ed s\u00f3 os efectos eust\u00e1ticos.\nEsta dependencia en relaci\u00f3n ao \"datum\" (referencial de altitude) e a necesidade de obter medici\u00f3ns sobre \u00e1reas extensas de oc\u00e9ano onde non se disp\u00f3n de referenciais adecuados, levou, por un lado, \u00e1 utilizaci\u00f3n de medici\u00f3ns con base na reflexi\u00f3n de radiaci\u00f3n electromagn\u00e9tica a partir dun sat\u00e9lite (altimetr\u00eda por sat\u00e9lite), e por outro, \u00e1 utilizaci\u00f3n de sistemas de posicionamento global (como o GPS) na medici\u00f3n. Estas medici\u00f3ns, por non dependeren dos movementos relativos da codia terrestre, polo menos directamente, e se poderen reportar a grandes \u00e1reas oce\u00e1nicas, son m\u00e1is seguras e permiten unha mellor avaliaci\u00f3n do nivel medio do mar e da s\u00faa variaci\u00f3n.\nExtensi\u00f3n do concepto: a utilizaci\u00f3n dos xeoides.\nPor m\u00e1is coidadosa que sexa a medici\u00f3n do nivel do mar a nivel local, o resultado obtido depende sempre das condici\u00f3ns espec\u00edficas que o rodean, e non pode ser xeneralizado para toda unha rexi\u00f3n, e moito menos para todo un oc\u00e9ano. Por outro lado, a superficie do planeta non \u00e9 absolutamente esf\u00e9rica, antes ben presenta, ademais do efecto do achatamento polar, m\u00faltiples irregularidades debidas \u00e1 topograf\u00eda. Mesmo a superficie dos oc\u00e9anos non \u00e9 regular (mesmo se eliminamos os efectos das ondas, da presi\u00f3n atmosf\u00e9rica e das mareas) xa que diferenzas no campo gravitacional da Terra, causadas pola presenza de montes submarinos, diferenzas na densidade dos materiais da codia e do manto terrestre, a profundidade dos mares e a proximidade das costas, causan subidas e descensos (que poden ter amplitudes dalg\u00fans metros) na posici\u00f3n da superficie equipotencial do campo gravitacional terrestre correspondente ao nivel rexional do mar, que se traducen, en termos absolutos e cando se analizan en grandes escalas, en \"outeiros\" e \"vales\" permanentes na superficie das augas.\nPara superar estas dificultades de xeneralizaci\u00f3n e crear unha superficie de referencia uniforme (un \"datum\" extens\u00edbel a toda a Terra), creouse o concepto de xeoide, unha superficie ideal que corresponder\u00eda ao nivel medio do mar nun planeta ideal, cun campo gravitacional uniforme, onde o \u00fanico desv\u00edo en relaci\u00f3n \u00e1 esfericidade perfecta fose o achatamento polar. En ausencia de forzas externas, o nivel do mar coincidir\u00eda co xeoide, xa que en estado de repouso a superficie das augas seguir\u00eda en todos os puntos a mesma equipotencial do campo grav\u00edtico. A partir desta superficie imaxinaria p\u00f3dense medir facilmente os desv\u00edos para baixo e para arriba da superficie real dos mares, permitindo a creaci\u00f3n de cartas representando, \u00e1 escala global, o nivel medio dos mares (ou o seu nivel en calquera momento e a respectiva variaci\u00f3n relativa e absoluta).\nCando se expresa en relaci\u00f3n ao xeoide, a posici\u00f3n da superficie do mar, ou sexa o seu nivel, presenta diferenzas constantes da orde dos \u00b1 2 m, ademais daquelas que se deben a variaci\u00f3ns est\u00e9ricas, isto \u00e9, de volume, debidas \u00e1 temperatura, e aos efectos das correntes. Os modernos mapas da superficie dos oc\u00e9anos, elaborados a partir de medici\u00f3ns altim\u00e9tricas feitas por sat\u00e9lite, son en xeral feitos tendo como referencia un \"xeoide\", existindo diversos, calculados a partir de diferentes vari\u00e1beis base.\nVariaci\u00f3n temporal e espacial do nivel do mar.\nComo quen xa observou o mar pode de inmediato dicir, o nivel das augas muda constantemente en cada punto do mar, sendo tam\u00e9n claras as diferenzas entre diferentes lugares (entre os extremos do canal do Panam\u00e1 hai unha diferenza de 20\u00a0cm entre o nivel medio do Atl\u00e1ntico (m\u00e1is baixo) e do Pac\u00edfico). Esas variaci\u00f3ns poden ser agrupadas en dous tipos: variaci\u00f3ns temporais e variaci\u00f3ns espaciais.\nVariaci\u00f3n temporal.\nA variaci\u00f3n temporal do nivel do mar segue un padr\u00f3n complexo debido \u00e1 interrelaci\u00f3n dun conxunto vasto de efectos que poden ser inclu\u00eddos nos seguintes grandes grupos:\nA longo prazo estas variaci\u00f3ns tenden a determinar un conxunto de padr\u00f3ns de mudanza do nivel medio do mar que, se exclu\u00edmos os efectos das glaciaci\u00f3ns, tender\u00eda para un valor constante cando considerada a media sobre longos per\u00edodos. Tal non acontece debido \u00e1s enormes flutuaci\u00f3ns impostas polos sucesivos per\u00edodos glaciais, os cales poden impor flutuaci\u00f3ns do nivel do mar da orde da centena de metros. Est\u00edmase que o nivel do mar hai 18 000 anos, en pleno per\u00edodo glaciar, fose cerca de 130 m abaixo do actual debido ao efecto combinado do secuestro de auga polos glaciares e mantos de xeo e da diminuici\u00f3n da temperatura das augas (con consecuente contracci\u00f3n do seu volume - o efecto est\u00e9rico).\nVariaci\u00f3n espacial.\nPara al\u00e9n da variaci\u00f3n temporal atr\u00e1s apuntada, o nivel dos oc\u00e9anos, mesmo descontando os efectos meteorol\u00f3xicos e das mar\u00e9s, non \u00e9 constante en cada bac\u00eda oce\u00e1nica ou mar, desvi\u00e1ndose sensibelmente do xeoide de referencia. Un conxunto de efectos poden influ\u00edr no aparecimento destas variaci\u00f3ns, especialmente:\nEn resultado desas variaci\u00f3ns espaciais, a superficie dos mares, cando observada nunha escala suficientemente detallada, presenta altos e baixos permanentes, correspondentes ao equilibrio entre a masa de auga e a equipotencial do campo grav\u00edtico que lle marca a superficie.\nA estes efectos hai que xuntar a elevaci\u00f3n dos terreos costeiros. Existen diversas rexi\u00f3ns onde as terras est\u00e1n abaixo do nivel medio do mar, particularmente en \u00e1reas endorreicas onde a evaporaci\u00f3n excede a precipitaci\u00f3n e a achega de auga polos r\u00edos afluentes (como a bac\u00eda do mar Morto), ou onde os terreos foran conquistados ao mar a trav\u00e9s de diques e outras protecci\u00f3ns costeiras: gran parte da superficie dos Pa\u00edses Baixos est\u00e1 abaixo do nivel medio do mar e moitas \u00e1reas do Bangladesh e gran parte das illas coralinas dos oc\u00e9anos tropicais est\u00e1n apenas alg\u00fans metros acima do nivel medio do mar, con todos os riscos de inundaci\u00f3n que tal situaci\u00f3n comporta.\nVariaci\u00f3n do nivel do mar e as mudanzas clim\u00e1ticas globais.\nUn dos principais riscos asociados ao aquecimento global da Terra debido \u00e1s alteraci\u00f3ns clim\u00e1ticas \u00e9 a subida do nivel medio dos oc\u00e9anos. Polas raz\u00f3ns atr\u00e1s apontadas, en especial polo aumento eust\u00e1tico nivel do mar por mor da fusi\u00f3n dos glaciares e dos mantos de xeo da Ant\u00e1rtida, asociados ao aumento do volume das augas por expansi\u00f3n t\u00e9rmica, o nivel do mar que ven subindo a un ritmo de 2 mm/ano, poder\u00e1 acelerar substancialmente, pondo en risco diversas \u00e1reas costeiras. Un aumento de apenas 1 m no nivel do mar pode deixar submersas diversas illas do Pac\u00edfico e tornar inhabit\u00e1beis vastas \u00e1reas do Bangladesh.\nPara al\u00e9n do efecto directo da subida do nivel do mar, hai a\u00ednda a considerar o aumento do poder erosivo, en especial nos cord\u00f3ns dunares e nas praias, e o impacto sobre as infra-estruturas portuarias e de defensa da costa contra inundaci\u00f3ns.\nConvenci\u00f3n cartogr\u00e1fica.\nNa cartograf\u00eda espa\u00f1ola que realizou o Ex\u00e9rcito de Terra de Espa\u00f1a considerouse que a altitude cero estar\u00eda nun punto na costa de Alacant no ano 1959 calculado estatisticamente. Segundo este c\u00e1lculo, determin\u00e1ronse as coutas de altitude para t\u00f3dolos v\u00e9rtices xeod\u00e9sicos da rede cartogr\u00e1fica espa\u00f1ola e consign\u00e1ronse nos fitos de primeira e segunda orde."}
{"id": "31100", "revid": "114", "url": "https://gl.wikipedia.org/wiki?curid=31100", "title": "Nivel do mar", "text": ""}
{"id": "31101", "revid": "25871", "url": "https://gl.wikipedia.org/wiki?curid=31101", "title": "Trebi\u0161ov", "text": "Trebi\u0161ov (\"T\u0151keterebes\" en h\u00fangaro) \u00e9 unha cidade industrial no leste de Eslovaquia. Ten 70\u00a0km\u00b2 e 22.934 habitantes. O 86.6% da poboaci\u00f3n \u00e9 de nacionalidade eslovaca, 8.87% c\u00edngara, 1.75% h\u00fangara e 0.64% checa. O 52.6% cat\u00f3licos romanos, 24.93% grecocat\u00f3licos, 2.11% ortodoxos e 1.55% evanx\u00e9licos."}
{"id": "31103", "revid": "98629", "url": "https://gl.wikipedia.org/wiki?curid=31103", "title": "Plinio o Novo", "text": "Gaius Plinius Caecilius Secundus, co\u00f1ecido por Plinio o novo, nado contra o ano 63 e finado no 113, foi orador, xurista, escritor e administrador imperial da Antiga Roma.\nTraxectoria.\nComezou a escribir \u00f3s 14 anos unha traxedia en grego, pero Plinio destacou en poes\u00eda, a maior parte dos seus escritos perd\u00e9ronse, a pesar do coidado que ti\u00f1a por eles. Tam\u00e9n co\u00f1ecido polos seus dotes de orador, consider\u00e1ndose seguidor de Cicer\u00f3n, a s\u00faa prosa era menos directa e rechamante que a deste \u00faltimo. Participou en moitos xu\u00edzos, pero o \u00fanico discurso que se conserva del \u00e9 o seu \"Panegiricus Trajani\", descrici\u00f3n aduladora e enf\u00e1tica da figura de Traxano, que \u00e9 un instrumento valioso para estudar diversas acci\u00f3ns que fixo este emperador no campo administrativo como nos impostos, xustiza, disciplina castrense e comercio. Plinio defin\u00edao como un tratado sobre o gobernante perfecto.\nAs s\u00faas cartas son un testemu\u00f1o \u00fanico da administraci\u00f3n ordinaria do s\u00e9culo I. O seu estilo \u00e9 moi diferente dos usados nos panex\u00edricos, afirmando alg\u00fans cr\u00edticos que Plinio \u00e9 o inventor dun novo x\u00e9nero literario: a carta escrita para ser publicada.\nNas s\u00faas primeiras cartas de mocidade describe a erupci\u00f3n do monte Vesuvio e a morte do seu t\u00edo e mentor, Plinio o vello. No seu honor este tipo de erupci\u00f3ns co\u00f1\u00e9cense como pl\u00ednicas. Estas cartas estaban dirixidas ao seu amigo Publio Cornelio T\u00e1cito, que foi un dos grandes historiadores romanos, para darlle unha visi\u00f3n pr\u00f3xima e certeira da morte do seu t\u00edo. Outras cartas famosas foron as dirixidas a Septicio Claro, que son case poemas, as que se refiren \u00e1 erupci\u00f3n do Vesuvio e as referentes \u00e1s vilas e \u00e1 morte de Marcial."}
{"id": "31104", "revid": "889", "url": "https://gl.wikipedia.org/wiki?curid=31104", "title": "Plinio o vello", "text": ""}
{"id": "31105", "revid": "23204", "url": "https://gl.wikipedia.org/wiki?curid=31105", "title": "Alexander Graham Bell", "text": "Alexander Graham Bell, nado en Edimburgo o 3 de marzo de 1847 e finado en Baddeck, Canad\u00e1, o 2 de agosto de 1922, foi un cient\u00edfico e inventor escoc\u00e9s. Est\u00e1 considerado, non sen pol\u00e9mica, o primeiro inventor do tel\u00e9fono. Bell foi tam\u00e9n responsable de avances importantes na tecnolox\u00eda da aviaci\u00f3n.\nTraxectoria.\nProfesor na Universidade de Bost\u00f3n, e coa axuda do seu colaborador Thomas Watson, e o patrocinio dos pais de George Sanders e Mabel Hubbard (con quen casar\u00eda o 11 de xullo de 1877), inventou o tel\u00e9fono, un aparello para transmitir o son a longas distancias, grazas \u00e1 transformaci\u00f3n do son en impulsos el\u00e9ctricos, patentado o 7 de marzo de 1876.\nEn 1880, Bell recibiu o premio Volta da Academia Francesa de Ciencias. Investiu o di\u00f1eiro obtido con este premio (50 mil francos) no desenvolvemento dun novo proxecto, o fot\u00f3fono, en colaboraci\u00f3n con Charles Sumner Tainter. O invento intentaba transmitir o son utilizando un raio de luz, un precursor da fibra \u00f3ptica. Tam\u00e9n traballou nun dos primeiros sistemas de gravaci\u00f3n de sons co\u00f1ecido, baseado en imprimir un campo magn\u00e9tico para reproducir sons. A idea foi abandonada ao non poderse constru\u00edr un prototipo; con todo, os principios b\u00e1sicos atopar\u00edan aplicaci\u00f3ns pr\u00e1cticas case un s\u00e9culo m\u00e1is tarde, nas cintas magn\u00e9ticas e as computadoras.\nEn 1882, Bell obtivo a cidadan\u00eda dos Estados Unidos por naturalizaci\u00f3n. Foi fundador, en 1888, da National Geographic Society, da que foi o seu segundo presidente."}
{"id": "31106", "revid": "23204", "url": "https://gl.wikipedia.org/wiki?curid=31106", "title": "Massive Attack", "text": "Massive Attack \u00e9 un grupo de m\u00fasica electr\u00f3nica de Bristol, Inglaterra. Actualmente est\u00e1 composto por dous integrantes: 3D\" e Daddy G\"'.\nHistoria.\nMassive Attack comezou a mediados dos anos oitenta coma un colectivo cultural de DJ e m\u00fasicos urbanos chamando \"The Wild Bunch\" con sede nun gueto xamaicano. Debido \u00e1 mestura de culturas e sons, este colectivo empregaba x\u00e9neros tan diferentes coma jazz, soul, rock, hip hop e reggae e botaban man do cine, fotograf\u00eda e arte urbana. Aquela liberdade de composici\u00f3n converter\u00edase nun selo da banda non anos vindeiros.\nEn 1988 sacaron o seu primeiro LP, \"Any Love\", e en 1991 firmaron o seu primeiro contrato coa discogr\u00e1fica independente Circa. Pouco despois sacaron o seu primeiro \u00e1lbum de estudio, \"Blue Lines\", que acadar\u00eda un \u00e9xito inmediato nas listas brit\u00e1nicas e que actualmente figura entre un dos discos m\u00e1is influentes da d\u00e9cada dos noventa. \"Unfinished Sympathy\" ser\u00eda a canci\u00f3n de presentaci\u00f3n do traballo que interromp\u00eda dunha maneira fresca e independente no mercado discogr\u00e1fico e a prensa apresurouse a emprega-lo termo \"trip-hop\" para describir o seu estilo; termo que \u00f3s integrantes non lles gusta demasiado. Amais de mesturar multitude de sons e ritmos, outra das innovaci\u00f3ns da banda foi contar con diferentes colaboraci\u00f3ns polo que t\u00f3dalas composici\u00f3ns eran cantadas e arranxadas por diferentes artistas do movemento de Bristol como Shara Nelson, Tricky e Horace Andy.\nSen Shara Nelson e con novas incorporaci\u00f3ns, sae \u00e1 luz Protection no 1994, diferenci\u00e1ndose do \u00e1lbum anterior por un son m\u00e1is minimalista e puro. Contaron coa colaboraci\u00f3n especial de Tracy Horn do grupo de m\u00fasica electr\u00f3nica Everything But the Girl para o LP de sa\u00edda, \"Protection\". Un ano m\u00e1is tarde editar\u00edan unha remestura de \"Protection\" chamada \"Non Protection\".\nEn 1998 volveron \u00f3 estudio para gravar o seu terceiro traballo, \"Mezzanine\". Dist\u00ednguese por se-lo traballo m\u00e1is sombr\u00edo e intimista do grupo, engadindo guitarras el\u00e9ctricas e distorsi\u00f3ns tomando unha direcci\u00f3n cara o rock. A Andrew Vowles, m\u00e1is inspirado no \"soul\" e o \"hip-hop\", non lle satisfizo o son do novo traballo e decidiu deixa-la banda. Foi substitu\u00eddo rapidamente por Neil Davidge, un colaborador habitual da banda.\nA influencia de Davigne foi determinante no toque final de \"100th Window\", cuarto traballo de estudio do grupo, que entrou na s\u00faa primeira semana de debut entre os \"top-10\" das listas inglesas. Seguindo o cami\u00f1o marcado por \"Mezzanine\", neste \u00e1lbum c\u00f3idanse os arranxos electr\u00f3nicos en detrimento dunha maior innovaci\u00f3n musical. Entre as s\u00faas colaboraci\u00f3ns habituais s\u00famase \u00e1 da cantante irlandensa Sin\u00e9ad O'Connor. Non acadando o \u00e9xito dos anteriores, os membros comezan a pranificar carreiras en solitario.\nSen Marshall, \"Del Naja\" e Davigne compo\u00f1en a banda sonora da pel\u00edcula de Luc Besson \"Danny the Dog\", baseada en sons \"cl\u00e1sicos\" e \"new-wave\". As vinte canci\u00f3ns son estritamente instrumentais.\nEn 2006 os tres integrantes volv\u00e9ronse reunir para sacar \"Weather Underground\" malia que unha vez que saia \u00e1 luz cada un tome cami\u00f1os diferentes para sacar novos proxectos en solitario. Mentres tanto, os seguidores poden contar cun disco de grandes \u00e9xitos chamado \"Collectable\" que se comp\u00f3n dun CD dobre m\u00e1is un DVD coa videograf\u00eda do grupo de Bristol.\nPosta en escena.\nComezando como unha banda urbana, a posta en escena madurou considerabremente coa sa\u00edda de \"Mezzanine\". Con m\u00e1is recursos econ\u00f3micos e tecnol\u00f3xicos, \u00f3s concertos foron engad\u00edndose m\u00e1is e m\u00e1is instrumentos e arranxos visuais coma pantallas xigantes e l\u00e1ser que completaban o espect\u00e1culo."}
{"id": "31108", "revid": "23204", "url": "https://gl.wikipedia.org/wiki?curid=31108", "title": "Quez\u00f3n", "text": "Quezon, oficialmente \"Lungsod Quezon\" en tagalo ou \"Quezon City\" en ingl\u00e9s, \u00e9 a cidade m\u00e1is poboada e o centro urbano m\u00e1is rico de Filipinas. A s\u00faa poboaci\u00f3n en 2007 era de 2,679.450 habitantes. Tam\u00e9n foi a capital do pa\u00eds entre os anos 1948 e 1976. A cidade tomou o seu nome de Manuel Luis Quezon, quen foi presidente do pa\u00eds entre 1935 e 1944, e quen fundou a cidade para substitu\u00edr a Manila como capital.\nSituado na illa de Luz\u00f3n, Quez\u00f3n \u00e9 un dos municipios que compo\u00f1en \u00e1 Gran Manila, a rexi\u00f3n da capital nacional."}
{"id": "31111", "revid": "22795", "url": "https://gl.wikipedia.org/wiki?curid=31111", "title": "Coral", "text": "O termo coral pode referirse:\nAdemais, o top\u00f3nimo Coral pode referirse a varios lugares nos Estados Unidos de Am\u00e9rica:\nAs\u00ed como a:"}
{"id": "31113", "revid": "23204", "url": "https://gl.wikipedia.org/wiki?curid=31113", "title": "Dean Benedetti", "text": "Dean Benedetti, saxofonista alto afeccionado at\u00e9 que escoitou tocar a Charlie Parker e abandonou o instrumento para sempre. A partir dese momento adicouse a seguir ao seu \u00eddolo e gravar todo o que tocaba."}
{"id": "31117", "revid": "5863", "url": "https://gl.wikipedia.org/wiki?curid=31117", "title": "Luis Oca\u00f1a", "text": "Jes\u00fas Luis Oca\u00f1a Pern\u00eda, nado en Priego (Cuenca) o 9 de xu\u00f1o de 1945 e finado en Mont-de-Marsan (Francia) o 19 de maio de 1994, foi un ciclista espa\u00f1ol que ga\u00f1ou o Tour de Francia en 1973.\nTraxectoria.\nDe neno viviu na localidade de Vila, no Val D'Aran. Despois emigrou cos seus pais a Mont-de-Marsan, onde se formou como ciclista con Antonin Magne. En 1968 debutou como profesional. En 1969 acadou o segundo posto na Volta a Espa\u00f1a, tras Roger Pingeon. \u00d3 ano seguinte ga\u00f1ou de novo a Volta, sendo terceiro en 1971 e segundo en 1973 e 1976.\nNo Tour de Francia de 1971 Oca\u00f1a tivo que abandonar a carreira debido a unha grave ca\u00edda no descenso do Col de Mente cando vest\u00eda o maillot amarelo e avantaxaba en case sete minutos e medio a Eddy Merckx. Por\u00e9n, logrou nove tiradas e a vitoria final no Tour de 1973, no que non participou Merckx,levando o maillot amarelo desde a s\u00e9tima etapa. Ese ano f\u00f3ra segundo na Volta a Espa\u00f1a tras o campi\u00f3n belga. M\u00e1is adiante acadou a medalla de bronce no campionato do mundo de fondo en estrada. Amais, ga\u00f1ou nunha ocasi\u00f3n o Gran Premio das Naci\u00f3ns, tres veces a Dauphin\u00e9 Libere e d\u00faas Volta a Catalu\u00f1a.\nUnha vez retirado adicouse \u00e1 viticultura, vivindo no sur de Francia coa s\u00faa muller, Josiane. En 1979 tivo un accidente de tr\u00e1fico no que que case perde a vida.\nSuicidouse en 1994, logo dunha forte depresi\u00f3n por mor dos problemas econ\u00f3micos e a que sufr\u00eda hepatite C logo dunha transfusi\u00f3n sangu\u00ednea. O 27 de maio de 2008 recibiu a t\u00edtulo p\u00f3stumo a Real Orde do M\u00e9rito Deportivo de Espa\u00f1a."}
{"id": "31118", "revid": "1131", "url": "https://gl.wikipedia.org/wiki?curid=31118", "title": "Juan Pardo", "text": "Juan Ignacio Pardo Su\u00e1rez, nado en Palma o 11 de novembro de 1942, \u00e9 un cantante galego de orixe mallorquina, m\u00e1is co\u00f1ecido como Juan Pardo.\nPrimeiros anos.\nA\u00ednda que \u00e9 mallorqu\u00edn de nacemento, Juan Pardo criouse en Ferrol. O seu pai, almirante da Armada, quer\u00eda que Juan ingresase na Escola Naval, mais rexeit\u00e1rono porque \u00e9 dalt\u00f3nico. Estudou no colexo Tirso de Molina, dos padres mercedarios, en Ferrol.\nMatrimonio e fillos.\nEstivo casado coa cubana Emy de la Cal (1970-1983), con quen tivo d\u00faas fillas: Teba Pardo (nada en 1971) e Lys Pardo (nada en 1975).\nTraxectoria.\nA s\u00faa carreira profesional comezou nos V\u00e1ndalos. Logo formou parte do grupo Los Pekenikes (1963). M\u00e1is tarde foi cantante en Los Brincos (1965). Aqu\u00ed co\u00f1eceu a Antonio Morales, que 2 anos m\u00e1is tarde marcharon do grupo e formaron o d\u00fao Juan y Junior.\nAs s\u00faas discrepancias con Junior levaron \u00e1 disoluci\u00f3n do grupo comezando a s\u00faa carreira en solitario en 1969. Ningu\u00e9n logrou superalo na lista de \u00e9xitos dese ano con \"La charanga\". Ten canci\u00f3ns en galego.\nJuan Pardo dedicou unha gravaci\u00f3n enteira \u00e1 literatura galega no disco titulado \"Galicia, mi\u00f1a nai dos dous mares\". Tendo en conta que se editou nunha \u00e9poca tan convulsa como mediados dos setenta, o traballo sorprend\u00eda pola claridade tem\u00e1tica de canci\u00f3ns como \"A fala e falade galego\", baseado nunha poes\u00eda de Eduardo Pondal, \"Na morte de Castelao\" con versos de Ram\u00f3n Cabanillas e incluso unha versi\u00f3n do Himno galego. Moi diferente dos seus inicios como estrela do pop estatal.\nVarios cantantes de fala hispana gravaron os seus \u00e9xitos, como a espa\u00f1ola Roc\u00edo Jurado (coa que gravou a d\u00fao, a s\u00faa canci\u00f3n \"\u00bfPor que me habr\u00e1s besado?\"), Yolanda Del R\u00edo, Manolo Galv\u00e1n etc. Entre as s\u00faas canci\u00f3ns, at\u00f3panse: \"Abrazadito a la luna\", \"Gallo de pelea\" ou \"Anduri\u00f1a\". Ademais de cantante, \u00e9 produtor e compositor."}
{"id": "31119", "revid": "23204", "url": "https://gl.wikipedia.org/wiki?curid=31119", "title": "Canon EOS-1Ds", "text": "A Canon EOS-1Ds \u00e9 unha c\u00e1mara dixital profesional de fotograma completo DSL feita por Canon e que sa\u00edu \u00f3 mercado o 24 de setembro de 2002. Conta cun sensor CMOS de 11,1 megap\u00edxeles. Ten dous modos de auto foco e unha opci\u00f3n de enfoque manual. As dimensi\u00f3ns son 156 mil\u00edmetros de longo, 157.6 mil\u00edmetros de alto e 79.9 mil\u00edmetros de fondo, pesa 1.265 gramos. Ten unha conexi\u00f3n Firewire que permite unha velocidade de 50 Mbps no proceso de transferencia das imaxes \u00f3 ordenador."}
{"id": "31121", "revid": "5863", "url": "https://gl.wikipedia.org/wiki?curid=31121", "title": "Vincent van Gogh", "text": "Vincent Willem van Gogh (en neerland\u00e9s ), nado en Zundert o 30 de marzo de 1853 e finado en Auvers-sur-Oise o 29 de xullo de 1890, foi un pintor neerland\u00e9s e figura destacada do postimpresionismo. Pintou uns 900 cadros (deles 27 autorretratos e 148 acuarelas) e 1.600 debuxos. A figura central na s\u00faa vida foi o seu irm\u00e1n m\u00e1is novo Theo, quen lle prestou apoio financeiro continua e desinteresadamente. A grande amizade entre eles est\u00e1 documentada nas numerosas cartas que intercambiaron desde agosto de 1872; das 800 cartas conservadas do pintor, unhas 650 est\u00e1n dirixidas a Theo e as outras a amigos e familiares.\nXa desde moi novo tivo inclinaci\u00f3n cara ao debuxo e o seu primeiro traballo foi nunha empresa de marchantes de arte, viaxando entre A Haia, Londres e Par\u00eds. Despois ensinou durante un tempo en Inglaterra, en Isleworth e Ramsgate. M\u00e1is tarde converteuse en pastor protestante e en 1879, \u00e1 idade de 26 anos, marchou como misioneiro a unha rexi\u00f3n mineira de B\u00e9lxica, onde comezou a debuxar \u00e1 xente da comunidade local. En 1885 pintou a s\u00faa primeira grande obra \"Os comedores de patacas\"; nese momento a s\u00faa paleta compo\u00f1\u00edase de tons sombr\u00edos de terra. A luz de cores vivas pola que \u00e9 co\u00f1ecido xurdiu en obras posteriores, cando se trasladou ao sur de Francia conseguindo a plenitude durante a s\u00faa estad\u00eda en Arles en 1888. Malia a calidade da s\u00faa obra, esta s\u00f3 foi reco\u00f1ecida logo da s\u00faa morte e hoxe \u00e9 considerado un dos grandes mestres da pintura. Tivo unha grande influencia na arte do s\u00e9culo XX, especialmente entre os fauvistas e os expresionistas alem\u00e1ns. A s\u00faa arte foi seguida por Derain, Vlaminck e Van Dongen.\nSufriu frecuentes gromos dunha enfermidade mental ao longo da s\u00faa vida, o que o levou a se producir unha ferida de bala que acabou coa s\u00faa vida \u00e1 idade de 37 anos. Malia que existe unha tendencia xeral a especular que a enfermidade mental influ\u00edse na s\u00faa pintura, o cr\u00edtico de arte Robert Hughes cre que as obras do artista est\u00e1n executadas cun completo control.\nTraxectoria.\nFamilia e primeiros anos (1853-1869).\nVincent van Gogh naceu na localidade de Zundert, preto de Breda, na provincia do Brabante Setentrional, nos Pa\u00edses Baixos. Fillo dun austero e humilde pastor protestante neerland\u00e9s chamado Theodorus van Gogh e da s\u00faa muller Anna Cornelia, Vincent recibiu o mesmo nome que lle puxeran a un irm\u00e1n que nacera morto exactamente un ano antes. O 1 de maio de 1857 naceu o seu irm\u00e1n Theo e amais tiveron outros catro irm\u00e1ns: Cornelius Vincent, Elisabetha Huberta, Anna Cornelia e Wilhelmina Jacoba.\nDurante a infancia acudiu \u00e1 escola de xeito descontinuo e irregular, pois os seus pais envi\u00e1rono a diferentes internados. O primeiro foi en Zevenbergen en 1864, onde estudou franc\u00e9s e alem\u00e1n. Dous anos despois matriculouse no Instituto Hannik (Tilburg) onde permaneceu ata deixar os estudos de xeito definitivo aos 15 anos. Al\u00ed xurdiu a s\u00faa afecci\u00f3n pola pintura, a\u00ednda que durante o resto da s\u00faa vida presumir\u00eda de ser autodidacta.\nSobre a s\u00faa infancia, Vincent van Gogh comentou: \u00abA mi\u00f1a mocidade foi triste, fr\u00eda e est\u00e9ril.\u00bb\nPrimeiros traballos.\nMarchante de arte.\nDesde moi novo mostrou un car\u00e1cter dif\u00edcil e un temperamento forte. Tras abandonar os estudos e logo dun ano en Zundert, van Gogh empezou a traballar en 1869, \u00e1 idade de 16 anos, como aprendiz en Goupil &amp; Co. (m\u00e1is tarde Boussod &amp; Valadon), unha importante compa\u00f1\u00eda internacional de comercio de arte da Haia da que o seu t\u00edo Vincent foi socio. Adaptouse bastante ben a esta nova vida, chegando a escribir: \nCatro anos despois foi trasladado a Londres para fornecer obras de arte os comercios da cidade. Na capital brit\u00e1nica namorou de Eug\u00e9nie, a filla de Ursula Loyer, a patroa da pensi\u00f3n onde se hospedaba, pero a moza estaba comprometida e rexeitouno. En 1874, un ano despois da s\u00faa estad\u00eda en Londres, pasou as vacaci\u00f3ns en familia en Helvoirt e confesou o seu malestar por mor de Eug\u00e9nie. Viviu illado, lendo libros relixiosos e perdendo o interese polo traballo.\nEn maio de 1875 foi destinado a Par\u00eds, onde creceu o seu amor pola arte. Nunha exposici\u00f3n de debuxos de Jean-Fran\u00e7ois Millet comentou: \nO 10 de xaneiro de 1878, nunha carta dirixida ao seu irm\u00e1n Theo, comunicou que fora despedido da galer\u00eda de arte e que se ter\u00eda que ir o 1 de abril. O despedimento foi debido a que antepu\u00f1a os seus gustos persoais sobre as vendas que deb\u00eda facer. En Boussod Valadon quedou, a\u00ednda as\u00ed, o seu irm\u00e1n, catro anos menor ca el, que traballar\u00eda al\u00ed desde 1873 ata a s\u00faa morte e sen cuxa abnegaci\u00f3n nunca seria posible a curta e intensa carreira art\u00edstica do seu irm\u00e1n m\u00e1is vello. A s\u00faa familia prop\u00faxolle que abrise el mesmo unha galer\u00eda, onde poder\u00eda ofrecer a clase de pintura que el escollese. Rexeitou a idea e m\u00e1is tarde insistiu ao seu irm\u00e1n, tam\u00e9n marchante de arte, para que deixase o seu traballo xa que \u00abo comercio de arte era unha farsa\u00bb.\nRelixi\u00f3n.\nO seu amigo o escritor Albert Djemal tratou de axudalo. A finais de marzo de 1876 regresou a Inglaterra, onde permaneceu dous anos. Por aquel tempo Van Gogh aumentou o seu fanatismo relixioso. Entusiasm\u00e1balle a lectura da Biblia, e \"De imitatione Christi\" (\"A imitaci\u00f3n de Cristo\" ) de Tom\u00e1s de Kempis. Logo de estar un tempo como mestre auxiliar en Ramsgate, empezou a traballar en Isleworth como axudante do predicador metodista Jones, onde chegou a subir ao p\u00falpito da igrexa e ler un serm\u00f3n que preparara escrupulosamente. Sobre este primeiro serm\u00f3n existe unha copia que enviou ao seu irm\u00e1n Theo con frases como: \nPasou uns seis meses en Dordrecht como empregado dunha librer\u00eda, e en maio de 1877 trasladouse a \u00c1msterdam onde se quixo facer te\u00f3logo. Tivo que desistir e tam\u00e9n abandonar os seus desexos de entrar nunha escola metodista. Foi rexeitado por non saber nin lat\u00edn nin grego e a s\u00faa dificultade para falar en p\u00fablico, a\u00ednda que realmente o motivo era a s\u00faa falta de subordinaci\u00f3n. Cada vez \u00e9ralle m\u00e1is dif\u00edcil adaptarse a unha certa orde e someterse a algu\u00e9n que o dirixira.\nEn 1878, compadecidos polo seu profundo fervor, os seus superiores envi\u00e1rono como misioneiro \u00e1s minas de carb\u00f3n de Borinage, na rexi\u00f3n de Mons en B\u00e9lxica, onde en condici\u00f3ns extremadamente duras realizou durante 22 meses un traballo evanxelizador entre os mineiros da zona. Pero co seu fanatismo o que consegu\u00eda era que lle chegasen a temer. Durm\u00eda nunha pequena barraca e o seu estado degrad\u00e1base m\u00e1is cada d\u00eda. Ademais repart\u00eda entre os pobres o pouco que ti\u00f1a. Dic\u00eda que estaba obrigado a crer en Deus para poder soportar tantas desgrazas. Os superiores decidiron ent\u00f3n envialo a Cuesmes, na provincia de Hainaut, onde permaneceu un ano completo nunha absoluta pobreza e en contacto cos mineiros, polos que sent\u00eda unha gran simpat\u00eda: \u00abOs carboeiros e os tecedores seguen constitu\u00edndo unha raza separadamente dos demais traballadores e artes\u00e1ns e sento por eles unha gran simpat\u00eda e sentir\u00edame feliz se un d\u00eda puidese debuxalos, de modo que estes tipos a\u00ednda in\u00e9ditos ou case in\u00e9ditos fosen sacados a luz.(...)\u00bb. Despois suprim\u00edronlle o pequeno soldo que recib\u00eda. Ante todo isto, seguiu os consellos de Theo, do que xa estaba recibindo axuda econ\u00f3mica, e decidiu dar un cambio \u00e1 s\u00faa vida e dedicarse \u00e1 pintura.\nPintura e aprendizaxe.\nEstablecido en 1880 en Bruxelas fixo amizade co pintor neerland\u00e9s Anthon van Rappard. Inscribiuse na Academia de Belas Artes onde estudou debuxo e perspectiva. Nesta \u00e9poca realizou esbozos e debuxos baseados nas pinturas de Jean-Fran\u00e7ois Millet, representando personaxes de campesi\u00f1os e mineiros, modelos da vida coti\u00e1, e pint\u00e1ndoos moi realistas e con tonalidades escuras.\nEtten.\nO 12 de abril de 1881 Vincent chegou a Etten a visitar ao seu irm\u00e1n. Durante este per\u00edodo foi \u00e1 casa do seu primo, o destacado pintor realista Anton Mauve, e volveu namorar, esta vez dunha das s\u00faas curm\u00e1s, \"Cornelia Adriana Vos-Stricker\", alcumada \"Kee\", que vi\u00f1a de enviuvar, e \u00e1 que propuxo rapidamente matrimonio; a resposta de Kee foi: \u00abXamais, non, nunca\u00bb (\"Nooit, neen, nimmer\"). Malia esta negativa, insistiu mediante cartas que a vi\u00fava non contestaba, ademais de negarse a velo. Vincent insistiu cos pais dela, foi \u00e1 s\u00faa casa a intentar mirala de novo, e os familiares cheg\u00e1ronlle a dicir que a s\u00faa insistencia era \u00abnoxenta\u00bb. En decembro de 1881, escribiu ao seu irm\u00e1n cont\u00e1ndolle a historia e as disputas co seu pai: \u00abPero como podes ver, estou novamente na Haia; por Nadal tiven unha disputa bastante grave co noso pai, que chegou ao extremo de dicirme que ser\u00eda mellor que abandonase a casa. D\u00edxoo tan en\u00e9rxico que me fun aquel mesmo d\u00eda\u00bb.\nA Haia.\nNa Haia, o seu primo Ant\u00f3n Mauve aconselloulle e insistiu na importancia de que aprendese perspectiva e debuxo. Vincent fixo ent\u00f3n as s\u00faas primeiras acuarelas e naturezas mortas, utilizando tons apagados, como se ve en \"Os pobres e o di\u00f1eiro\" (1882) e \"Natureza morta con col e zocos\" (1881).\nMentres, a s\u00faa vida amorosa tomou un novo rumbo. Desesperado tralo rexeitamento da s\u00faa curm\u00e1 Kee, ou quizais por compaix\u00f3n, Vincent recolleu da r\u00faa a Clasina Mar\u00eda Hoornik, alcumada \"Sien\", unha prostituta alcoh\u00f3lica, embarazada e cunha filla, coa que viviu durante un ano; tanto a nai coma a filla serv\u00edronlle de modelos. No debuxo \"Dor\", na marxe inferior, citou as palabras de Jules Michelet do tratado \"La Femme\" (1860): \u00abComo \u00e9 que hai na terra unha muller soa?\u00bb Sien, pola falta de recursos econ\u00f3micos, volvera a exercer a prostituci\u00f3n e isto, unido \u00e1 gran presi\u00f3n que padec\u00eda Van Gogh por parte do seu pai, do seu irm\u00e1n Theo e o seu primo Mauve (con quen chegar\u00eda a discutir e romper a s\u00faa amizade), fixo que este intento de vida familiar tam\u00e9n fracasara.\nConclu\u00edda esta relaci\u00f3n, trasladouse a Drenthe, no norte dos Pa\u00edses Baixos, onde permaneceu durante tres meses e pintou paisaxes ao \u00f3leo nos que se pode apreciar a diferenza cos debuxos realizados anteriormente. Como quer\u00eda plasmar todos os detalles, realizou os \u00f3leos con trazos grosos e pinceladas espesas. Esta tempada sentiu m\u00e1is que nunca a soidade; nas cartas dirixidas ao seu irm\u00e1n, insist\u00edalle en que abandonase o seu traballo de marchante e seguise o cami\u00f1o da pintura. En decembro de 1883 regresou novamente \u00e1 casa paterna, esta vez en Nuenen, onde o seu pai fora trasladado.\nNuenen.\nEn Nuenen, foi ben recibido pola s\u00faa familia, que lle acondicionou unha habitaci\u00f3n como taller. Neste per\u00edodo dedicouse a debuxar e pintar o traballo nos teares. Coincidiu cun amigo seu, Anthon van Rappard, ao que co\u00f1ecera en Bruxelas e que fora pasar uns d\u00edas en Nuenen, e os dous xuntos estudaron e pintaron os tecel\u00e1ns rurais. Nestas obras Van Gogh non conseguiu a mesma t\u00e9cnica que o seu amigo, pero este serviulle de exemplo.\nA pintura \"O tecel\u00e1n no tear\", de maio de 1884, expresa a dureza e o esforzo deste oficio, pero tam\u00e9n a dignidade do personaxe; aqu\u00ed Van Gogh amosa a s\u00faa solidariedade e identificaci\u00f3n co protagonista, intentando representar o ideal dunha sociedade libre da industrializaci\u00f3n e fai unha gabanza do traballo artesanal. A composici\u00f3n consegue o efecto de enmarcar o tecel\u00e1n no mecanismo do tear, dentro dun enreixado horizontal e vertical que parece integrar o personaxe ata conseguir que chegue a formar parte da m\u00e1quina. A claridade do fondo fai resaltar todo o debuxo.\nNo outono de 1884, namorou de novo, agora da filla dun veci\u00f1o, Margot Begemann, dez anos maior ca el, que o acompa\u00f1aba nas s\u00faas sa\u00eddas pict\u00f3ricas polo campo. Pensaron en contraer matrimonio, pero atop\u00e1ronse coa firme oposici\u00f3n da familia de Margot, quen chegou a intentar suicidarse. Pouco despois o 26 de marzo de 1885, morreu repentinamente o pai de Vincent. As disputas pola herdanza entre a s\u00faa nai e as s\u00faas irm\u00e1s, fixeron que marchase da casa para ir vivir a un lugar m\u00e1is amplo que lle ofrecera o sancrist\u00e1n da Igrexa cat\u00f3lica; na s\u00faa familia, que era protestante, este feito foi considerado como unha ofensa.\nDurante a primavera de 1885 pintou a que se considera unha das s\u00faas grandes obras primeiras, \"Os comedores de patacas\". Ata ent\u00f3n os seus esforzos centr\u00e1ranse sempre na representaci\u00f3n dunha figura; nesta obra atopouse coa dificultade de ter que coordinar cinco personaxes e conseguir relacionalos. Para realizala contratou modelos e realizou diversos esbozos de debuxos das figuras e estudos sobre detalles, coas mans suxeitando o garfo, a cunca ou a teteira. As cores empregadas, de tons terrosos, non contribu\u00edron a unha fusi\u00f3n harmoniosa co fondo.\nVincent, por carta, explicoulle ao seu irm\u00e1n:\nCoa axuda de Theo imprim\u00edronse vinte litograf\u00edas de \"Os comedores de patacas\" que a xente dos arredores puido comprar a prezos accesibles. Nun s\u00f3 d\u00eda trasladou directamente \u00e1 pedra, de memoria e sen debuxos previos, a imaxe de \"Os campesi\u00f1os comendo patacas\" (obviamente, na impresi\u00f3n en papel as figuras est\u00e1n invertidas). Das vinte litograf\u00edas, Juliana Montford logrou localizar oito, entre as que se atopa a do Museo Thyssen-Bornemisza:\nEsta pintura provocou a ruptura co seu amigo Rappard, xa que o hipersensible e vulnerable Van Gogh non aceptou os seus comentarios. Rappard f\u00edxolle esta cr\u00edtica baseada nunha das 20 litograf\u00edas:\nHai que aclarar que a dureza da cr\u00edtica por parte de van Rappard, deb\u00edase tam\u00e9n ao propio enfado que este ti\u00f1a con Van Gogh, polo feito de non ter noticia directa da morte repentina do pai de Vincent. Ao principio desta mesma carta queix\u00e1base Rappard, ofendido de recibir unha simple nota malia a s\u00faa amizade: \u00abPensaches que ti\u00f1a tan pouco interese no teu pai e a t\u00faa familia?\u00bb\n\u00c1 vista desta pintura en Par\u00eds, Camille Pissarro quedou profundamente impresionado pola forza expresiva do cadro. Tam\u00e9n \u00c9mile Bernard escribiu nun artigo:\nSeguramente cando Bernard falaba da grandiosa fealdade, refer\u00edase \u00e1s cores xa que el ti\u00f1a un sentido da cor moito m\u00e1is luminoso.\nDurante estes dous anos en Nuenen completou numerosos debuxos e acuarelas, e preto de duascentas pinturas ao \u00f3leo. As cores usadas continuaban sendo escuras. Cando se queixou de que Theo non estaba a facer suficiente esforzo para vender as s\u00faas pinturas en Par\u00eds, o seu irm\u00e1n contestoulle que eran demasiado apagadas e non estaban na li\u00f1a do estilo do momento, onde destacaban as pinturas brillantes dos impresionistas. Vincent escribiu respecto diso:\nO cadro \"Natureza morta con Biblia\", foi pintado en outubro de 1885 antes da s\u00faa partida cara a Antuerpen. Apr\u00e9ciase a Biblia como s\u00edmbolo da casa paterna e de toda unha educaci\u00f3n relixiosa, e como contraste aparece \"A joie de vivre\" de Zola, o libro do naturalismo e, en opini\u00f3n do seu pai, unha das obras m\u00e1is nefastas. Na composici\u00f3n, Van Gogh coloca a candea, un s\u00edmbolo relixioso, coa idea de situar \u00e1mbolos s\u00edmbolos no mesmo nivel.\nAntuerpen e Par\u00eds.\nEn novembro de 1885 chegou a Antuerpen, onde ocupou un pequeno taller encima dunha tenda de pinturas; o alugueiro pag\u00e1bao o seu irm\u00e1n. Comprou nuns anticuarios algunhas xilograf\u00edas xaponesas, e dedicouse a copiar modelos de xeso de esculturas antigas, expostas na Real Academia, malia o seu desacordo co ensino acad\u00e9mico. Descubriu as pinturas de Rubens, que co seu colorido e as s\u00faas formas femininas abr\u00edronlle a alternativa do uso de cores como o carm\u00edn e o verde esmeralda. Nesta \u00e9poca contraeu s\u00edfilis, que a\u00ednda que foi tratada medicamente, f\u00edxolle perder case todos os dentes. En febreiro de 1886, comentou en cartas dirixidas a Theo que s\u00f3 se puido permitir seis ou sete comidas quentes desde o mes de maio anterior.\nO ano 1886 mudouse a Par\u00eds, a vivir xunto ao seu irm\u00e1n, a quen avisou con esta simple nota: \u00abEstarei no Louvre desde o mediod\u00eda, ou antes, se o desexas\u00bb. Theo, que traballa en Boussod &amp; Valadon, descubriulle a Vincent as obras do impresionismo, feito que produciu nel unha paleta m\u00e1is \"luminosa\" e onde a cor xogar\u00eda un rol fundamental no resto da s\u00faa obra. Durante os dous anos seguintes, os irm\u00e1ns tiveron m\u00faltiples fricci\u00f3ns e sempre tivo que ser Theo o que cedese e perdoase.\nInstal\u00e1ronse en Montmartre e Vincent empezou a relacionarse cos artistas da \u00e9poca que al\u00ed se reun\u00edan. Co\u00f1eceu a \u00c9mile Bernard e a Henri de Toulouse-Lautrec, fac\u00e9ndose grande amigo deles, as\u00ed como a Paul Gauguin, Georges Pierre Seurat, Paul Signac, Armand Guillaumin, Camille Pissarro, Paul C\u00e9zanne. Van Gogh, coma moitos pintores da \u00e9poca admiraba a arte xaponesa: Hokusai, Hiroshige, Utamaro; proba disto son as r\u00e9plicas que realizou de gravados xaponeses e algunhas pinturas s\u00faas que reproducen o Xap\u00f3n de maneira escenogr\u00e1fica. \u00c1s reproduci\u00f3ns procedentes do Xap\u00f3n cham\u00e1banas \"japonaiserie\". D\u00faas destas obras realizadas por Van Gogh foron \"Ciroleira en flor\" e \"Ponte baixo a choiva\", copias de obras de Hiroshige. Delas, Van Gogh deixou escrito o seguinte comentario:\nUtilizou as cores complementarias e todo isto f\u00edxolle abrirse a unha expresi\u00f3n na s\u00faa arte que non sospeitara nos Pa\u00edses Baixos. Pissarro tam\u00e9n lle explicou as novas teor\u00edas sobre a luz e o tratamento divisionista dos tons. O artista conseguiu ir engadindo cores m\u00e1is ricas e luminosas a s\u00faa paleta, grazas a Signac, con quen traballou en 1887. Practicou pintando paisaxes urbanas do barrio de Montmartre e naturezas mortas xa con cores m\u00e1is vivas; os vermellos, amarelos e azuis cos seus complementarios xa se poden apreciar case en todas as s\u00faas pinturas deste per\u00edodo.\nExaltado pola intensidade do clima art\u00edstico de Par\u00eds, Van Gogh conseguiu, coa axuda de Toulouse-Lautrec, a renovaci\u00f3n da s\u00faa pintura no que incumbe \u00e1 investigaci\u00f3n psicol\u00f3xica nos retratos. Puido apreciar as pinturas ex\u00f3ticas realizadas por Gauguin na Martinica. O retrato de \"Muller no Caf\u00e9 de Tambourin\" \u00e9 do mes de febreiro de 1887. Non representa unha bebedora nunha taberna calquera sen\u00f3n que \u00e9 a imaxe concreta dunha antiga modelo dos pintores Degas e Corot, Agostina Segaroti, e que nese momento era a propietaria do bar. O cadro respira un certo atractivo ex\u00f3tico, desde o peiteado da muller pasando polo seu vestido ata o fondo da pintura onde na s\u00faa decoraci\u00f3n obs\u00e9rvanse l\u00e1minas xaponesas. Unha das cousas m\u00e1is importantes que aprendeu nesta \u00e9poca foi a aplicaci\u00f3n do contraste complementario, o contrapo\u00f1er as tres cores b\u00e1sicas (amarelo, vermello e azul) \u00e1 mestura formada polos outros dous, como combinaci\u00f3n vermello-verde, amarelo-violeta e azul-laranxa que reforzan o seu ton ou se neutralizan ao mesturarse nun gris deslucido. As\u00ed observase a aplicaci\u00f3n desta t\u00e9cnica nos \"Catro xirasoles\" onde claramente existe o contraste complementario entre o amarelo e o azul vivo do fondo.\nPouco antes de acabar a s\u00faa etapa parisiense Van Gogh realizou o \"Retrato de P\u00e8re Tanguy\", isto \u00e9, de Julien Tanguy chamado por todos os artistas \"P\u00e8re Tanguy\" (Pai Tanguy), en cuxa trastenda do seu establecemento expuxeran as s\u00faas obras Van Gogh, Gauguin, C\u00e9zanne e Seurat. Este retrato consid\u00e9rase a obra representativa da s\u00faa etapa parisiense. Cunha visi\u00f3n frontal, \u00e9 unha imaxe dunha estrutura simple, que contrasta co fondo decorado con estampas xaponesas.\nO artista holand\u00e9s estaba disposto a realizar o seu so\u00f1o mediterr\u00e1neo en busca da luz cativadora da Provenza, coa explosi\u00f3n da natureza e as cores puras, cores que estudara na s\u00faa colecci\u00f3n de estampas xaponesas. Foi un per\u00edodo moi f\u00e9rtil, no que a s\u00faa arte respecta, inclinouse cara ao impresionismo, pero doutra banda, o consumo de asente e a fatiga mental agravaron a s\u00faa condici\u00f3n f\u00edsica.\n\u00daltimos tempos: Arles.\nEn 1888 instalouse en Arles ao sur de Francia, coa intenci\u00f3n de crear un taller de artistas. Primeiro instalouse nunha habitaci\u00f3n do Hotel-Restaurante Carrel, pola que pagaba cinco francos diarios; isto exced\u00eda as s\u00faas posibilidades econ\u00f3micas e ademais o espazo era moi reducido para ter o seu taller. Pintaba todo o que v\u00eda (como \"Horto en flor con vistas de Arles\") e xa non necesitaba estampas xaponesas, como el mesmo reco\u00f1eceu nunha carta dirixida \u00e1 s\u00faa irm\u00e1: \u00abAqu\u00ed non me fai falta para nada a arte xaponesa, porque me imaxino estar no Xap\u00f3n e nada m\u00e1is necesito abrir os ollos e ver o que te\u00f1o diante\u00bb. Os seus primeiros cadros en Arles foron tipicamente xaponeses; o cadro \"Pexegueiro en flor\", realizouno en marzo de 1888.\nPintou a natureza dos arredores, os campos de trigo, os pantanos do delta do R\u00f3dano, a canle do sur de Arl\u00e9s que reflectiu en diversas obras como \"A ponte de Langlois\". Durante este per\u00edodo empezou a utilizar as pinceladas ondulantes e os amarelos, verdes e azuis intensos que caracterizan a s\u00faa obra pict\u00f3rica dos \u00faltimos tempos. O 24 de maio de cada ano, xitanos de toda Europa acoden en peregrinaci\u00f3n a Saintes-Maries-de-la-Mer para venerar \u00e1 s\u00faa patroa santa Sara Kali. Van Gogh acudiu a observalo e aproveitou para realizar pinturas durante ese tempo. Entre estes cadros est\u00e1 a obra \"Barcas (barcos de pesca) en Saintes-Maries\":\nO Museo Van Gogh o 9 de setembro de 2013 anunciou unha nova obra confirmada como pintura de Van Gogh: \"Posta de sol en Montmajour\", realizada en Arles. Entre as evidencias que fixeron detectar a s\u00faa autenticidade at\u00f3panse d\u00faas cartas de Van Gogh dirixidas ao seu irm\u00e1n Theo datadas en xullo de 1888 nas que describe o cadro realizado:\nRetratos.\nAo principio da s\u00faa estad\u00eda en Arl\u00e9s dedicouse \u00e1 realizaci\u00f3n de retratos. Con todo, ti\u00f1a dificultades para conseguir que algu\u00e9n posase para el, sobre todo se eran mulleres; a primeira que puido retratar foi unha muller nova a finais do mes de xullo, e p\u00faxolle o nome de \"La Mousm\u00e9\", adaptaci\u00f3n ao franc\u00e9s da palabra xaponesa \"musume\" (\u5a18, \"filla\") que lle inspirara a lectura do libro \"Madame Chisanth\u00e8me\" de Pierre Loti. Aos homes foille m\u00e1is f\u00e1cil convencelos; a cambio de posaren invit\u00e1baos a unha copa na taberna. Pod\u00eda retratalos sen ning\u00fan problema, e as\u00ed realizou as obras \"O campesi\u00f1o, retrato de Patience Escalier\", \"O zuavo\", \"O lugartenente Millet\" e \"O carteiro Roulin\".\nCo carteiro de nome Joseph Roulin tivo unha boa amizade; estaba casado coa se\u00f1ora Augustine Roulin coa que ti\u00f1a tres fillos, Marcelle, Armand e Camille. Vincent fixo un gran n\u00famero de pinturas sobre esta familia: o retrato co\u00f1ecido como \"La Berceuse\" que mostra \u00e1 se\u00f1ora Augustine Roulin, tam\u00e9n o \"Retrato de Armand Roulin\", o \"Retrato de Camille Roulin\", e ao carteiro pintouno ata en seis retratos. O \"Retrato de Eug\u00e8ne Boch\" realizouno nunha visita que lle fixo este artista belga no mes de xullo, segundo explica ao seu irm\u00e1n. Neste retrato quer\u00eda captar as ideas rom\u00e1nticas do personaxe:\nEstad\u00eda en Arles.\nVan Gogh pasou todo o ver\u00e1n pintando paisaxes ao aire libre. Para realizar a composici\u00f3n colocaba no fondo do cadro toda a parte arquitect\u00f3nica, con campan\u00eds de igrexa, chemineas, casas ou pobos, nunha fina franxa \u00e1 altura do horizonte, mentres que o primeiro plano reserv\u00e1bao para os campos e a vexetaci\u00f3n. Isto f\u00edxoo co cadro \"Vista de Arles con lirios en primeiro plano\", \"Os segadores con Arl\u00e9s ao fondo\", \"A colleita\", \"Campos labrados\", \"A vi\u00f1a verde\" e unha das s\u00faas obras paisaxistas m\u00e1is co\u00f1ecidas \"O sementador\", realizada no mes de xu\u00f1o, cando a colleita estaba case a punto, como se pode apreciar no campo de trigo maduro que hai detr\u00e1s do sementador. Coas cores azul e p\u00farpura, e os amarelos relucentes do sol e o ceo conseguiu un contraste crom\u00e1tico.\nVan Gogh ti\u00f1a a intenci\u00f3n de crear un taller de artistas, e para isto alugou en maio a \"Casa amarela\" (chamada as\u00ed por ter paredes desa cor) en Place Lamartine situada ao norte da cidade de Arles. Theo envioulle trescentos francos para poder acondicionar e amoblar modestamente a casa. O \u00fanico que atendeu \u00e1 s\u00faa petici\u00f3n de acudir ao taller foi Paul Gauguin, co que mantivo diversas cartas sobre o tema do \"Atelier du Midi\" que xuntos haber\u00edan de fundar e no que pedir\u00edan a participaci\u00f3n de Seurat, Signac e Bernard.\nTam\u00e9n Theo insistiu a Gauguin para que fixese a viaxe a Arles. Daquela Gauguin viv\u00eda en Pont-Aven, na Breta\u00f1a. Estaba cheo de d\u00e9bedas, sent\u00edase incomprendido e so\u00f1aba coa fundaci\u00f3n dun c\u00edrculo de pintores, pero seguramente non pensara en Van Gogh como compo\u00f1ente do mesmo. A s\u00faa meta era a Martinica, pero a cuesti\u00f3n econ\u00f3mica era un impedimento. Theo van Gogh era o galerista e o marchante de Gauguin e este pensaba que detr\u00e1s do car\u00e1cter estra\u00f1o de Vincent e as intenci\u00f3ns de Theo ocult\u00e1base algunha estrataxema comercial, polo que non se decid\u00eda a viaxar a Arles. As\u00ed llo fixo saber nunha carta a \u00c9mile Bernard, en outubro de 1888:\nAtrasou a viaxe, desculp\u00e1ndose por carta, ata que Theo acabou pagando todas as d\u00e9bedas que ti\u00f1a Gauguin, e este ent\u00f3n viaxou a Arl\u00e9s o 23 de outubro. Mentres, Vincent realizara diversas series de pinturas para decorar a casa, especialmente a habitaci\u00f3n destinada a Gauguin.\nA ideolox\u00eda do simbolismo xurdiu a finais do s\u00e9culo XIX. Segundo escribiu no ano 1886 \u00c9douard Dujardin, un dos grandes te\u00f3ricos desta t\u00e9cnica:\nNa obra \"Xarra con doce xirasoles\", pintada en agosto de 1888, Van Gogh buscaba o esp\u00edrito do simbolismo. A meticulosidade das flores contrasta coa ca\u00f3tica situaci\u00f3n das follas as\u00ed como a pastosa aplicaci\u00f3n da cor que, diante do fondo azul claro, consegue que o cadro te\u00f1a un significado que vai al\u00e9n da simple reproduci\u00f3n das flores. Exp\u00f3n a imaxinaci\u00f3n do artista e a s\u00faa gran forza expresiva e esta forza esix\u00eda un gran delirio de sentimentos.\nDurante este mes de agosto realizou catro pinturas sobre xirasoles: primeiro con tres flores, despois con cinco, ata chegar \u00e1 dos doce xirasoles sobre un fondo azul, e outra con quince xirasoles sobre fondo amarelo.\nAntes da chegada de Gauguin a Arl\u00e9s, Van Gogh envioulle un autorretrato, co t\u00edtulo de \"Autorretrato como un bonzo\", no que \u00e9 evidente a s\u00faa identificaci\u00f3n co xaponismo, xa que se retratou coa cabeza rapada ao estilo bonzo.\nPaul Gauguin desprazouse ata al\u00ed e pasaron xuntos unha tempada, durante a que as desordes mentais de Vincent impediron que a relaci\u00f3n se mantivese. Gauguin foi o que impulsou a Van Gogh para que pintase lugares hist\u00f3ricos de Arl\u00e9s e as\u00ed traballaron xuntos e pintaron a serie de vistas dos Alyscamps. Escolleron diferentes motivos, e Gauguin pintou unha paisaxe cun encanto pintoresco e m\u00e1is ben refinado, mentres que Van Gogh escolleu un paseo enmarcado por altos \u00e1lamos que ti\u00f1an unha cor amarela pura que contrastaba coa verde-azul do ceo. En cambio a cor empregada por Gauguin era moito m\u00e1is t\u00edmida. Tam\u00e9n se pintaron mutuamente: Gauguin pintou de perfil a Van Gogh e este pintou a Gauguin de costas.\nCorte do l\u00f3bulo da orella.\nCo paso das semanas, a convivencia dos dous artistas foi empeorando, debido \u00e1s s\u00faas diferenzas persoais, acentuadas polo car\u00e1cter moi temperamental de ambos. Logo de menos de dous meses, na tarde do 23 de decembro de 1888, Van Gogh e Gauguin tiveron un altercado que orixinou unha das explicaci\u00f3ns que se deron verbo da perda da orella esquerda do primeiro, ou de parte dela. Gauguin nas s\u00faas memorias sinala que Van Gogh ameazouno e perseguiuno cunha navalla e que pola noite o holand\u00e9s se automutilou o l\u00f3bulo da orella esquerda, non a orella completa. A continuaci\u00f3n, Van Gogh envolveu o l\u00f3bulo nun pano e dirixiuse a un bordel de Arl\u00e9s, onde presentou este \"agasallo\" a unha prostituta chamada Rachel e posteriormente regresou \u00e1 \"Casa amarela\". \u00c1 ma\u00f1\u00e1 seguinte a polic\u00eda atopouno inconsciente e foi trasladado ao hospital H\u00f4tel-Dieu de Arl\u00e9s. Avisouse a Theo, e Vincent quedou ingresado durante catorce d\u00edas. Gauguin deixou Arl\u00e9s con rumbo a Par\u00eds e non volveu ter contacto con Vincent, exceptuando algunhas cartas posteriores.\nO xornal de Arl\u00e9s \"Le Forum R\u00e9publicain\" informou do caso o 30 de decembro de 1888 deste xeito:\nGauguin declarou \u00e1 polic\u00eda que a perda do l\u00f3bulo deb\u00e9rase a unha autolesi\u00f3n. Exp\u00faxose a teor\u00eda de que o corte na orella foi unha automutilaci\u00f3n do artista como resultado do desgusto que lle provocara a noticia de que o seu irm\u00e1n Theo \u00eda casar.\nNunca houbo unanimidade entre os estudosos dos feitos, debido \u00e1s poucas fontes existentes e a que a versi\u00f3n xeralmente admitida bas\u00e9ase nas memorias de Gauguin, publicadas en 1903. En 2009 Hans Kaufmann e Rita Wildegans, no seu ensaio \"Van Goghs Ohr, Paul Gauguin und der Pakt des Schweigens\" (\"A orella de Van Gogh, Paul Gauguin e o pacto do silencio\"), revisaron o incidente estudando o informe policial, as noticias publicadas nos xornais da \u00e9poca, a correspondencia dos dous pintores e os poucos testemu\u00f1os existentes, moi posteriores aos feitos. Chegaron \u00e1 conclusi\u00f3n de que foi Gauguin quen feriu a Van Gogh co seu sabre na disputa (era mestre de esgrima), e que cando estivo s\u00f3, Van Gogh terminar\u00eda de cortar a orella. Non se atopou ningunha das armas. Van Gogh non dir\u00eda nada para protexer ao seu amigo, e Gauguin regresar\u00eda precipitadamente a Par\u00eds debido \u00e1 s\u00faa mala conciencia.\nAo regresar \u00e1 s\u00faa casa Van Gogh pintou o \"Autorretrato con orella vendada\", do que existen d\u00faas versi\u00f3ns. Ambos os cadros mostran unha vendaxe na parte dereita da cabeza, e deberon ser pintados diante dun espello, xa que a orella ferida foi a esquerda. Nun deles Van Gogh repres\u00e9ntase fumando unha pipa para transmitir unha sensaci\u00f3n de acougo, nunha composici\u00f3n na que predomina tanto o equilibrio crom\u00e1tico coma o equilibrio dos elementos iconogr\u00e1ficos. Logo de catro semanas volveu ser ingresado xa que presentaba s\u00edntomas de teima persecutoria e imaxinaba que o quer\u00edan envelenar. Durante uns dez d\u00edas estivo baixo tratamento do doutor F\u00e9lix Rei. En marzo, atendendo unha petici\u00f3n de trinta veci\u00f1os de Arl\u00e9s, que o alcumaban \"le fou roux\" (\"o tolo rubio\"), e que avisaran \u00e1 polic\u00eda, foi ingresado unha vez m\u00e1is, permanecendo seis semanas no Hospital H\u00f4tel-Dieu de Arl\u00e9s.\nO 17 de abril, Theo contraeu matrimonio con Johanna Bonger en \u00c1msterdan. Pouco despois, Vincent decidiu internarse voluntariamente no hospital mental de Saint-Paul-de-Mausole, un antigo mosteiro en Saint-R\u00e9my-de-Provence, a trinta e dous quil\u00f3metros de Arl\u00e9s.\nO sanatorio Saint-R\u00e9my-de-Provence.\nOs derradeiros anos de Van Gogh estiveron marcados polos seus permanentes problemas mentais, que o levaron a ser reclu\u00eddo de forma voluntaria en sanatorios mentais, entre eles o manicomio de Saint-R\u00e9my. Neste sanatorio ti\u00f1a d\u00faas habitaci\u00f3ns, unha delas habilitada para servir de taller, e cando non pod\u00eda pasear, pintaba cadros de interior, como \"Xerra con lirios\". Un dos primeiros cadros que pintou al\u00ed foi \"Iris\", onde amosa unha gran vitalidade r\u00edtmica e unha gran conxunci\u00f3n de cores. Nesta \u00e9poca a s\u00faa pintura caracter\u00edzase pola presenza de remu\u00ed\u00f1os, como se pode observar nunha das s\u00faas obras m\u00e1is co\u00f1ecidas, \"A noite estrelada\".\nCando deixou de sa\u00edr a dar paseos polos arredores da cl\u00ednica, empezou obras onde os temas eran pi\u00f1eiros, cipreses e oliveiras. Durante o mes de xu\u00f1o foi cando desenvolveu os efectos pict\u00f3ricos das \u00e1rbores. Das oliveiras cos seus troncos sinuosos, fixo varios cadros: \"Alpilles con oliveiras en primeiro plano\", \"Oliveira\" e \"Recolecci\u00f3n da oliva\". Os pi\u00f1eiros t\u00ed\u00f1aos como modelos no mesmo xard\u00edn do hospital. Un dos primeiros cadros foi \"Maleza\", onde s\u00f3 aparece a parte inferior dos troncos con tons constitu\u00eddos por azuis fr\u00edos. M\u00e1is tarde pintou os pi\u00f1eiros que se aprecian nos cadros \"O xard\u00edn do hospital de Saint Paul\" e \"Pi\u00f1eiros no ceo da tarde\". Pero foron os cipreses, coa s\u00faa forma triangular, os que lle serviron para crear unha magn\u00edfica serie de paisaxes. Incorporaba a mancha escura do cipr\u00e9s en moitas das s\u00faas grandes composici\u00f3ns, como en \"A noite estrelada\" e, entre outras, en \"Campo de trigo con cipr\u00e9s\", \"Cipreses con d\u00faas mulleres\" e \"Cipr\u00e9s no ceo estelar\".\nEn Sant Remy volveu ter a necesidade de copiar a pintores que admiraba, polo que pediu ao seu irm\u00e1n Theo que lle enviase l\u00e1minas de reproduci\u00f3ns, a partir das que el interpretaba a cor ao seu xeito. Desta forma explorou temas relixiosos como \"A Piedade\" (Delacroix), onde pintou a Cristo co cabelo e a barba de cor vermella e \"A resurrecci\u00f3n de L\u00e1zaro\" (Rembrandt). Tam\u00e9n volveu copiar algunhas das s\u00faas pinturas favoritas, as de Millet: a \"Campesi\u00f1a batendo o li\u00f1o\" e \"A Noite\" (a partir de \"La Veill\u00e9e \" de Millet). Todas se conservan no Museo van Gogh de \u00c1msterdam.\nExposici\u00f3ns en vida.\nA primeira exposici\u00f3n que fixo foi en Par\u00eds en 1889, no Sal\u00f3n dos Independentes, organizada m\u00e1is tarde (entre maio e outubro) que outros anos, para que puidese coincidir coa Exposici\u00f3n Universal daquel mesmo ano. A elecci\u00f3n das obras fac\u00edana os mesmos artistas pero os novos socios s\u00f3 pod\u00edan presentar d\u00faas, e Van Gogh indicou ao seu irm\u00e1n as d\u00faas pinturas que quer\u00eda enviar: \"A noite estrelada\" (1888) e \"Iris\" (1889).\nEn xaneiro de 1890 recibiu o convite para participar nunha exposici\u00f3n en Bruxelas co grupo \"Les XX\", \u00e1 que enviou seis obras, d\u00faas da serie dos \"xirasoles\" e catro sobre paisaxes. Destas, d\u00faas pint\u00e1raas en Arl\u00e9s, \"O vi\u00f1edo vermello\" e \"Vista de Arl\u00e9s\", e as outras en Sant Remy. Durante a inauguraci\u00f3n, Henri de Groux criticou os cadros de Van Gogh, pero sa\u00edron na s\u00faa defensa Toulouse-Lautrec e Paul Signac. Nesta exposici\u00f3n vendeu a obra \"O vi\u00f1edo vermello\", adquirida pola pintora pertencente ao grupo Les XX, Anna Boch, irm\u00e1 do seu amigo Eug\u00e8ne Boch.\nFinalmente no Sal\u00f3n dos Independentes de Par\u00eds, en febreiro de 1890, expuxo un total de dez pinturas.\nVolveu ter novos colapsos, que lle duraban m\u00e1is que nas veces anteriores; padec\u00eda angustia, terror e alucinaci\u00f3ns con accesos de ira moi intensos. Cando volveu escribir a Theo, explicoulle que decidira abandonar a cl\u00ednica. Despois dunha breve estad\u00eda en Par\u00eds co seu irm\u00e1n, decidiu establecerse en Auvers-sur-Oise.\nAuvers-sur-Oise.\nTrasladado a Auvers-sur-Oise, localidade pr\u00f3xima a Par\u00eds, instalouse nunha habitaci\u00f3n da pensi\u00f3n Ravoux. Al\u00ed co\u00f1eceu a un amigo de Theo, o doutor Paul Gachet, pintor afeccionado, que se ofreceu a coidalo e visitalo. Baixo a atenci\u00f3n do doutor Gachet a actividade art\u00edstica de Van Gogh foi intensa, en dous meses pintou m\u00e1is de setenta cadros. Frecuentaba a casa do doutor, e pintou o xard\u00edn, \u00e1 s\u00faa filla Margarida rodeada de flores e no piano, e ao mesmo doutor. Van Gogh volveu a refuxiarse na pintura con grande entusiasmo; gust\u00e1banlle as paisaxes de Auvers, coma antes marabillaran a tantos outros pintores como Corot, Pissarro, Armand Guillaumin e C\u00e9zanne.\nEscribiulle \u00e1 s\u00faa nai estas reflexi\u00f3ns:\nNesta poboaci\u00f3n foi onde empezou a utilizar o formato horizontal de dobre cadrado, que precisamente fora utilizado no val de Oise polo pintor Charles-Fran\u00e7ois Daubigny da escola de Barbizon. Van Gogh pintou varias veces o xard\u00edn da casa de Daubigny.\nO seu cadro \"A igrexa de Auvers-sur-Oise\", est\u00e1 constru\u00eddo sobre li\u00f1as fortes e definidas, que producen o efecto dunha escultura recortada sobre o azul intenso do ceo, efecto que d\u00e1 unha sensaci\u00f3n de escuridade. A profundidade cons\u00e9guea cos dous cami\u00f1os en forma de \"V\" nun primeiro plano; estes cami\u00f1os aparecen colocados de xeito similar nunha obra posterior, \"Campo de trigo con corvos\". Van Gogh sinala nas s\u00faas cartas a soidade e a melancol\u00eda que te\u00f1en estas \u00faltimas paisaxes de trigais baixo ceos tempestuosos e ameazantes. D\u00edxose que os s\u00edmbolos dos corvos planeando sobre o trigo suxiren a premonici\u00f3n da morte. As d\u00faas bandas de cor, co contraste do azul e o amarelo, anulan o espazo da perspectiva. A composici\u00f3n da perspectiva no campo aberto ten un sentido inverso, sae do horizonte en direcci\u00f3n cara \u00e1 parte dianteira. O azul do ceo est\u00e1 nun s\u00f3 plano e consegue crear unha unidade, mentres que o amarelo do trigo est\u00e1 dividido en dous planos, o vermello dos cami\u00f1os en tres e o verde complementario das franxas do cami\u00f1o en cinco. Este cadro est\u00e1 considerado como unha das mellores obras do artista.\nAntonin Artaud, nun extenso poema en prosa, expresa a noci\u00f3n da calidade de Van Gogh; abonda ler alg\u00fans fragmentos do poema:\nMorte.\nDurante os \u00faltimos trinta meses de vida chegou a realizar 500 obras e nos seus \u00faltimos 69 d\u00edas asinou ata 79 cadros. O 22 de febreiro de 1890, Van Gogh sufriu unha nova crise que foi \"o punto de partida dun dos episodios m\u00e1is tristes nunha vida xa inzada de tristes acontecementos\". Este per\u00edodo durou ata finais de abril, tempo durante o cal foi incapaz de decidirse a escribir, con todo seguiu debuxando e pintando. Hughes escribe que entre maio de 1889 e maio de 1890, \u00abtivo arrebatos de desesperaci\u00f3n e alucinaci\u00f3n que lle imped\u00eda traballar, e entre eles, meses nos que puido facelo e f\u00edxoo marcado polo \u00e9xtasis extremo visionario\u00bb. Con todo, a s\u00faa depresi\u00f3n empeorou e o 27 de xullo de 1890, \u00e1 idade de trinta e sete anos, mentres paseaba polo campo, disparouse un tiro no peito cun rev\u00f3lver. Non se deu conta de que a s\u00faa ferida era mortal e volveu \u00e1 pensi\u00f3n Ravoux, onde morreu na s\u00faa cama dous d\u00edas despois, en brazos do seu irm\u00e1n Theo. \u00abEu arrisquei a mi\u00f1a vida pola mi\u00f1a obra, e a mi\u00f1a raz\u00f3n destru\u00edda a medias\u00bb: estas son as palabras de Vincent na \u00faltima carta atopada no seu leito de morte o 29 de xullo de 1890. Vincent foi enterrado no cemiterio de Auvers-sur-Oise. E Theo como consecuencia dos trastornos mentais que lle xeraba unha insuficiencia renal, probablemente por pedras nos riles, a\u00ednda que segundo outros autores a s\u00faa enfermidade mental produc\u00edalla a s\u00edfilis, os poucos logo da morte de Vincent ingresou nunha cl\u00ednica de Utrecht, onde faleceu o 25 de xaneiro de 1891: aos seis meses da morte de Vincent. En 1914 o corpo de Theo foi exhumado e enterrado xunto ao do seu irm\u00e1n.\nCon todo, en 2011 xurdiu unha teor\u00eda que postulaba que Van Gogh non se suicidou, sen\u00f3n que morreu por un disparo accidental efectuado por dous raparigos que xogaban cunha pistola. Nunha biograf\u00eda sobre o artista, \"Van Gogh: a vida\", Steven Naifeh e Gregory White Smith mante\u00f1en que o disparo proveu de Ren\u00e9 e Gaston Secr\u00e9tan, dous irm\u00e1ns adolescentes que veraneaban en Auvers, e que eran co\u00f1ecidos do pintor, polo que non querer\u00eda incriminalos e autoinculpouse. Segundo os autores, Ren\u00e9 era un raparigo problem\u00e1tico ao que gustaba vestirse de \u00abcowboy\u00bb, e entret\u00ed\u00f1ase disparando a animais cunha vella pistola do calibre 38. As\u00ed, o 27 de xullo de 1890 Van Gogh sair\u00eda como sempre a pintar, recibindo de forma accidental o disparo do menor dos irm\u00e1ns. Segundo Naifeh, historiador da arte titulado en Princeton, \u00abrevisamos os testemu\u00f1os iniciais que deron lugar \u00e1 versi\u00f3n do suicidio, e vimos que non eran nada s\u00f3lidos\u00bb. Este autor afirma que na entrevista que Ren\u00e9 Secr\u00e9tan deu en 1956, o ano da estrea da pel\u00edcula, \"Lust for Life\", que Vincente Minnelli realizou sobre o pintor holand\u00e9s, o seu testemu\u00f1o \u00abest\u00e1 cheo de culpabilidade\u00bb. Esta teor\u00eda non est\u00e1 confirmada con outras probas nin aceptada pola maior\u00eda da comunidade acad\u00e9mica, e o Museo Van Gogh de \u00c1msterdam considera prematuro valorar as conclusi\u00f3ns \u00e1s que chegaron estes autores.\nObra.\nVan Gogh produciu todo o seu traballo (unhas 900 pinturas e 1.100 debuxos) durante un per\u00edodo de tan s\u00f3 10 anos ata que sucumbiu \u00e1 doenza mental (posibelmente desorde bipolar). A s\u00faa fama medrou rapidamente despois da s\u00faa morte, grazas \u00e1 promoci\u00f3n da esposa de Theo que, a\u00ednda que non tivo unha boa relaci\u00f3n con el, resultou ser a \u00fanica herdeira de toda a s\u00faa obra tras a morte do seu esposo, ocorrida pouco despois da de Vincent. O maior impulso da obra de Vincent van Gogh chegou especialmente logo dunha exposici\u00f3n de 71 pinturas, en Par\u00eds o 17 de marzo de 1901, 11 anos despois da s\u00faa morte.\nDecidiu ser pintor cando ti\u00f1a 27 anos e sempre quixo reflectir a vida nas s\u00faas obras. \nA s\u00faa carreira pict\u00f3rica est\u00e1 marcada polos lugares onde viviu e traballou. As\u00ed se aprecia na primeira etapa dos Pa\u00edses Baixos (1880-1886), onde a pintura tradicional e popular deste pa\u00eds, exclusivamente en cores terrosos, foron o que m\u00e1is influ\u00edu en obras como \"Os comedores de patacas\" e as pinturas sobre os tecedores. Realizou numerosos debuxos de mineiros, de personaxes populares e copiou obras do seu pintor favorito Millet.\nA influencia de Van Gogh no expresionismo, o fauvismo e os comezos do abstraccionismo foi enorme, e p\u00f3dese notar en moitos outros aspectos da arte do s\u00e9culo XX. O Museo van Gogh en \u00c1msterdam est\u00e1 dedicado ao seu traballo e ao dos seus contempor\u00e1neos e o Kr\u00f6ller-M\u00fcller en Otterlo, tam\u00e9n nos Pa\u00edses Baixos, ten unha colecci\u00f3n considerable das s\u00faas pinturas.\nVarias das pinturas de Van Gogh est\u00e1n entre as pinturas m\u00e1is caras do mundo. O 30 de marzo de 1987 a pintura \"Lirios\" de Van Gogh foi vendida por un valor r\u00e9cord de 53,9 mill\u00f3ns de d\u00f3lares en Southeby's, Nova York, e o 15 de maio de 1990 o seu \"Retrato do doutor Gachet\" vendeuse por 82,5 mill\u00f3ns de d\u00f3lares en Christie's, establecendo un novo prezo r\u00e9cord.\nImpresionismo.\nA seguinte etapa, en Par\u00eds (1886-1887), \u00e9 a que o pon en contacto cos impresionistas que pretend\u00edan romper co academicismo da \u00e9poca, co traslado \u00e1 pintura das impresi\u00f3ns dos seus sentidos mediante a observaci\u00f3n da natureza. En Par\u00eds, co\u00f1eceu pintores como Henri de Toulouse-Lautrec e Paul Signac, descubriu unha nova percepci\u00f3n da luz e a cor, aprendeu a divisi\u00f3n das gamas claras e os tons e mostrou unha simplificaci\u00f3n \u00e1 vez que unha maior intensidade no tratamento das cores. Nesta \u00e9poca empezou a copiar l\u00e1minas xaponesas, sendo un dos pintores europeos aos que m\u00e1is influ\u00edu este tipo de pintura.\nPostimpresionismo.\nQuizais Van Gogh representou mellor o posimpresionismo, estilo que sucedeu aproximadamente nun per\u00edodo entre 1885 e 1915. Representou unha v\u00eda diverxente do impresionismo, onde os pintores fan da vida coti\u00e1 o seu tema principal. Este termo foi utilizado por primeira vez en 1910 por Roger Eliot Fry; xorde do t\u00edtulo que deu \u00e1 exposici\u00f3n da Grafton Gallery en Londres: \u00abManet e os postimpresionistas\u00bb. Foi utilizado por artistas como C\u00e9zanne, Van Gogh e Seurat pero \u00e1s veces tam\u00e9n por outros artistas da gran d\u00e9cada impresionista (1870-1880) como Matisse e Pierre Bonnard.\nExpresionismo e fauvismo.\nA s\u00faa obra destaca polo uso da cor e unha t\u00e9cnica fren\u00e9tica que cont\u00e9n alg\u00fans trazos do expresionismo. Van Gogh e Gauguin ti\u00f1an t\u00e9cnicas diferentes; Gauguin estaba afeito a pintar normalmente no taller de memoria e Van Gogh necesitaba sempre copiar \"in situ\", fosen paisaxes ou un modelo. O seu temperamento exaltado quixo demostralo pola v\u00eda da cor.\nOs inicios do expresionismo aparecen durante as d\u00faas \u00faltimas d\u00e9cadas do s\u00e9culo XIX, na obra de Van Gogh, \"A italiana\" de finais de 1887, e na de Edvard Munch (autor do \"Berro\") e, noutro nivel, na do belga James Ensor (autor de \"A entrada de Cristo a Bruxelas\"). Unha tendencia \u00e1 que contribuir\u00eda Van Gogh, despois da s\u00faa chegada en 1888 a Arl\u00e9s, onde o choque coa luz do sur, emp\u00faxao \u00e1 conquista da cor, con obras como \"A noite estrelada\" e \"As Oliveiras de Saint-R\u00e9my\" (1889). As pinturas do per\u00edodo de Sant R\u00e9my de Provenza, caracter\u00edzanse en xeral por remu\u00ed\u00f1os e espirais. Desde a dramatizaci\u00f3n das escenas dos seus primeiros traballos, \u00e1 simplificaci\u00f3n que caracterizou as s\u00faas \u00faltimas obras, nas que Van Gogh xa anuncia o comezo do expresionismo. Houbo que esperar ata agosto de 1911, cando o cr\u00edtico de arte Wilhelm Worringer foi o primeiro en falar do expresionismo.\nEn Alema\u00f1a e Austria, expresionistas como Ernst Ludwig Kirchner, Erich Heckel, Paul Klee e Oskar Kokoschka aprender\u00e1n da t\u00e9cnica de Van Gogh, do nerviosismo, a esaxeraci\u00f3n das li\u00f1as e cores, que fan que xurda mellor a expresi\u00f3n dos sentimentos e as emoci\u00f3ns. A cor e o empaste na proxecci\u00f3n da pintura de Van Gogh, formalizouse quince anos m\u00e1is tarde co xurdimento do fauvismo. Segundo Van Gogh: \u00abEn lugar de reproducir con exactitude o que te\u00f1o diante dos ollos, prefiro servirme da cor para expresarme con m\u00e1is forza\u00bb.\nReco\u00f1ecementos.\nOctavi Mirbeau, historiador de arte, un dos primeiros en admirar a van Gogh, para renderlle homenaxe no Sal\u00f3n dos Independentes, na exposici\u00f3n realizada en 1891, escribiu:\nDesde o s\u00e9culo XXI, a an\u00e1lise da mensaxe que se desprende das s\u00faas pinturas \u00e9 positivo e alegre. Durante a s\u00faa breve dedicaci\u00f3n art\u00edstica, Van Gogh conseguiu o dominio t\u00e9cnico e unha produtividade que poucos artistas conseguiron. Nas s\u00faas obras conseguiu fusionar as calidades das s\u00faas predecesoras neerlandesas, como a devoci\u00f3n \u00e1 natureza, co uso da cor e a t\u00e9cnica da pintura francesa.\nA s\u00faa fama creceu rapidamente logo da s\u00faa morte, grazas \u00e1 promoci\u00f3n da esposa de Theo que, a\u00ednda que non tivo unha boa relaci\u00f3n con Vincent, resultou ser a \u00fanica herdeira de toda a s\u00faa obra tralo falecemento do seu esposo, ocorrido pouco despois da do pintor. Ha de sinalarse que a ela se debe unha das poucas vendas de Van Gogh en vida do artista. O maior impulso da s\u00faa obra veu especialmente logo dunha exposici\u00f3n de 71 das s\u00faas pinturas, en Par\u00eds o 17 de marzo de 1901 (11 anos logo da s\u00faa morte) \u00e1 que seguiron outras exposici\u00f3ns, como a de 1905 en \u00c1msterdan, ou a de Colonia en 1912, Nova York en 1913 e Berl\u00edn de 1914.\nTodas elas tiveron un grande impacto sobre as xeraci\u00f3ns art\u00edsticas posteriores. A mediados do s\u00e9culo XX Van Gogh foi reco\u00f1ecido como un dos maiores pintores da historia.\nNo ano 2007, un grupo de historiadores holandeses realizou o \"The Canon of the Netherlands\" para o seu ensino nas escolas e inclu\u00edu a Van Gogh como un dos cincuenta temas do canon, xunto con outros iconas nacionais como Rembrandt e os artistas do movemento art\u00edstico De Stijl.\nLimit\u00e1ronse a s\u00f3 tres as obras vendidas en vida do pintor: \"A vi\u00f1a vermella\" comprada por Anna Boch pola suma de 400 francos; \"Ponte de Clichy\", adquirido por 250 francos segundo o libro de vendas da Casa Boussod e Valadon e, finalmente, un \"Autorretrato\" aos marchantes Sulley e Lori de Londres. As tres obras curiosamente foron compradas o mesmo ano de 1888.\nVarias das pinturas de Van Gogh est\u00e1n entre as pinturas polas que se pagou m\u00e1is en todo o mundo. O 30 de marzo de 1987 a pintura \"Lirios\" foi vendida por un valor r\u00e9cord de 53,9 $mill\u00f3ns en \"Sotheby's\", Nova York. Pero o seu comprador, o magnate Alan Bond, non puido terminar de pagala e tivo que revenderla (por unha suma non revelada) ao Getty Center dos \u00c1nxeles. O 15 de maio de 1990 o seu \"Retrato do Doutor Gachet\" foi vendido por 82,5 $mill\u00f3ns en Christie's, estabelecendo as\u00ed un novo prezo r\u00e9cord.\nProcedementos de traballo.\nA t\u00e9cnica que empregaba era diferente segundo o efecto que quer\u00eda conseguir, cubr\u00eda os planos con cores claras, mentres que noutros cadros po\u00f1\u00eda pinceladas amplas e \u00e1s veces perfilaba todo o debuxo con trazos grosos. Noutras ocasi\u00f3ns, traballaba cun pincel duro raiando todas as formas, segundo lle interesase, acentuaba as li\u00f1as ou a cor, o trazo con movemento r\u00edtmico repet\u00edao tanto nos debuxos como nas pinturas.\nCrese que Van Gogh fixo un reaproveitamento de lenzos xa usados en m\u00e1is dun terzo da s\u00faa produci\u00f3n durante os seus primeiros traballos. En 2008, un equipo da Universidade Tecnol\u00f3xica de Delft e a Universidade de Antuerpen utilizou avanzadas t\u00e9cnicas de raios X para descubrir unha imaxe da cara dunha muller pintada anteriormente e ata conseguio a s\u00faa coloraci\u00f3n, que se atopaba por baixo da obra \"Mancha de herba\".\nCartas.\nUnha gran parte do co\u00f1ecemento que se ten sobre Van Gogh deriva das s\u00faas cartas, a maior parte dirixidas ao seu irm\u00e1n, Theo van Gogh. Cons\u00e9rvanse m\u00e1is de seiscentas cartas de Vincent a Theo e corenta cartas de Theo a Vincent, e a\u00ednda que a maior\u00eda delas non est\u00e1n datadas, os historiadores de arte foron capaces de ordenar esta correspondencia, en gran parte, de xeito cronol\u00f3xico. A recompilaci\u00f3n destas fontes textuales foi moi valiosa para estabelecer as bases do que se co\u00f1ece sobre os irm\u00e1ns Van Gogh. \u00c9 interesante facer constar que o per\u00edodo no que a vida de Van Gogh \u00e9 m\u00e1is escura, \u00e9 o da s\u00faa etapa de Par\u00eds, xa que Theo e Vincent viv\u00edan xuntos sen necesidade de escribirse e polo tanto hai menos informaci\u00f3n.\nVan Gogh mantivo correspondencia e cons\u00e9rvanse unhas duascentas cartas dirixidas a amigos e familiares especialmente coa s\u00faa irm\u00e1 Wilhelmina. As cartas sa\u00edron a luz en 1913, a trav\u00e9s da vi\u00fava do seu irm\u00e1n Theo, Johanna van Gogh-Bonger, quen explicou a \u00abinquietude\u00bb que sent\u00eda ao mostrar o drama da vida do pintor e a s\u00faa preocupaci\u00f3n para que non fose motivo de eclipsar a s\u00faa obra art\u00edstica. O mesmo Van Gogh fora un \u00e1vido lector de biograf\u00edas doutros artistas para comprobar a consonancia do car\u00e1cter coa arte destes."}
{"id": "31122", "revid": "5863", "url": "https://gl.wikipedia.org/wiki?curid=31122", "title": "Longo (novelista)", "text": "Longo ou Longus (gr. \u039b\u03cc\u03b3\u03b3\u03bf\u03c2, lat. Longus) foi un novelista grego nado en Lesbos no s\u00e9culo II, autor da novela buc\u00f3lica \"Dafnis e Cloe\". Non se sabe practicamente nada da s\u00faa vida, \u00e1 parte da autor\u00eda das s\u00faas obras e que viviu na \u00e9poca de Adriano (antes ach\u00e1base erroneamente que era do s\u00e9culo IV).\nSuxeriuse que o nome Longo \u00e9 s\u00f3 un erro ao traducir a \u00faltima palabra do t\u00edtulo \"\u039b\u039f\u0393\u0393\u039f\u03a5 \u03a0\u039f\u0399\u039c\u0395\u039d\u0399\u039a\u03a9\u039d \u03a4\u03a9\u039d \u03a0\u0395\u03a1\u0399 \u0394\u0391\u03a6\u039d\u0399\u039d \u039a\u0391\u0399 \u03a7\u039b\u039f\u0397\u039d \u039b\u0395\u03a3\u0392\u0399\u0391\u039a\u03a9\u039d \u039b\u039f\u0393\u039f\u0399 \u0394\". Seiler sinala que o mellor manuscrito comeza e remata con \"\u03bb\u03cc\u03b3\u03bf\u03c5 (non \u03bb\u03cc\u03b3\u03b3\u03bf\u03c5) \u03c0\u03bf\u03b9\u03bc\u03b5\u03bd\u03b9\u03ba\u1ff6\u03bd\".\nLegado.\n\"Dafnis e Cloe\" foi o modelo de \"La Sireine\" de Honor\u00e9 d'Urf\u00e9, a \"Diana namorada\" de Jorge de Montemor, a \"Aminta\" de Torquato Tasso, e \"The Gentle Shepherd\" de Allan Ramsay. A famosa \"Paulo e Virxinia\" de Jacques-Henri Bernardin de Saint-Pierre \u00e9 un eco da mesma historia."}
{"id": "31124", "revid": "89787", "url": "https://gl.wikipedia.org/wiki?curid=31124", "title": "Theo Angelopoulos", "text": "Theodoros Angelopoulos (en ), nado en Atenas o 27 de abril de 1935 e finado na mesma cidade o 24 de xaneiro de 2012, foi un director de cinema e guionista grego.\nTraxectoria.\nEstudou leis en Atenas, tras o servizo militar marchou a Par\u00eds para atender \u00e1 Sorbonne mais acabou entrando no IDHEC (\"Institut des hautes \u00e9tudes cin\u00e9matographiques\"). Volveu a Grecia e traballou como xornalista e cr\u00edtico cinematogr\u00e1fico deica o golpe dos coroneis. Realizou a s\u00faa primeira curtametraxe en 1968."}
{"id": "31126", "revid": "1822", "url": "https://gl.wikipedia.org/wiki?curid=31126", "title": "Batalla de Salamina", "text": "A batalla de Salamina foi un combate naval acontecido en setembro do ano 480 antes de Cristo, durante as Guerras m\u00e9dicas, que enfrontou \u00e1s frotas de Grecia e de Persia no golfo de Salamina.\nContexto hist\u00f3rico.\nTrala batalla das Term\u00f3pilas, o ex\u00e9rcito persa avanzaba por Beocia e o \u00c1tica sen oposici\u00f3n. A s\u00faa chegada a Atenas era inminente, polo que os l\u00edderes gregos decidiron que o mellor ser\u00eda evacuar a cidade. Os evacuados de Atenas refuxi\u00e1ronse na illa de Salamina, pr\u00f3xima \u00f3 Pireo, porto que Atenas utilizaba para o comercio mar\u00edtimo.\nO or\u00e1culo de Delfos foi consultado, e deu a seguinte profec\u00eda: \"a vitoria grega pasa pola construci\u00f3n dunha muralla de madeira\". Esta \"muralla de madeira\" foi interpretada por Tem\u00edstocles, o maior mandatario da rep\u00fablica ateniense, coma unha formaci\u00f3n de barcos.\nMentres que a maior\u00eda dos l\u00edderes gregos consideraban que o mellor era facer caso \u00e1 interpretaci\u00f3n de Tem\u00edstocles, os espartanos, con Eurib\u00edades cr\u00edan que o mellor era presentar batalla en Corinto para ter espazo para repregarse en caso de derrota. Por\u00e9n, foron convencidos por Tem\u00edstocles para loitar en Salamina.\nDurante a discusi\u00f3n dos l\u00edderes gregos, Atenas era destru\u00edda tras ser saqueada polas recentemente entradas tropas persas, que tomaron este ataque como un desquite polas derrotas sufridas anteriormente.\nMovementos previos \u00e1 batalla.\nA\u00ednda con t\u00f3dolos gregos unidos en Salamina, as s\u00faas forzas eran moi inferiores \u00e1s persas, a\u00ednda estando estas decimadas tralas tormentas do Mar Exeo e combates contra gregos: unhas 350 naves (a maior\u00eda trirremes) fronte a unhas 1500 naves persas, chamadas xuncos, nas que \u00edan embarcados, segundo Her\u00f3doto, 85 000 e 300 000 homes respectivamente.\nTem\u00edstocles sab\u00eda que a simple uni\u00f3n dos gregos non vencer\u00eda \u00f3s persas, as\u00ed que enviou un escravo \u00f3 campamento de Xerxes para enganalo. A mensaxe que levaba o escravo era a mentira de que os gregos non estaban unidos en canto \u00e1 localizaci\u00f3n onde deb\u00edan presentar batalla, e que moitos, temorosos, fuxir\u00edan antes de chegar a frota persa. Ademais, d\u00edxolle que, se Xerxes ordenaba o ataque, as naves atenienses (a maior parte da frota grega) volver\u00edanse e atacar\u00edan \u00f3s demais gregos.\nXerxes creu o engano de Tem\u00edstocles, polo que cercou a sa\u00edda da illa de Salamina. A opini\u00f3n dos seus conselleiros estaba dividida en canto que deber facer agora que a illa estaba cercada. O seu xeneral Mardonio prefer\u00eda iniciar un ataque fronte as posici\u00f3ns gregas, mentres que Artemisia I de Caria, ra\u00ed\u00f1a de Halicarnaso e aliada dos persas, cr\u00eda que as pesadas naves persas se desenvolver\u00edan mal nas recortadas costas de Salamina, polo que aconsellou a Xerxes I que esperase a que os gregos quedasen sen provisi\u00f3ns e se rendesen. Xerxes fixo caso \u00f3 consello de Mardonio.\n\u00c9 curioso sinalar que esta Artemisia foi a primeira muller almirante da historia, e que mandou nunha frota de cinco nav\u00edos na batalla que estaba a punto de comezar.\nXerxes, o emperador persa, estaba seguro da vitoria do seu pa\u00eds, polo cal ansiaba contemplar a batalla. Por iso, mandou constru\u00edr un trono no alto dun monte dunha illa pr\u00f3xima a Salamina, desde onde pod\u00eda ver o desenvolvemento da batalla.\nDesenvolvemento da batalla.\nA inmensa frota persa levou \u00e1ncoras durante a noite, momento no que o escravo de Tem\u00edstocles lle dixera que os gregos comezar\u00edan a fuxida, esperando sorprendelos. Os persas entraron no golfo de Salamina, quedando confusos de non ver fuxir \u00f3s gregos.\nAgora ben, \u00f3 tempo que os persas avanzaban, os gregos retir\u00e1banse progresivamente cara o interior do golfo de Salamina. Os pesados barcos persas acabaron atrapados nas estreiteces do golfo, e nese momento os gregos avanzaron coa s\u00faa frota cara \u00e1 dos persas, envolv\u00e9ndoa. Os persas intentaron retirarse, pero foi en van \u00f3 non poder avanzar por ser tan grande a densidade de barcos que hab\u00eda.\nOs mari\u00f1eiros persas, apenas sen armas, foron branco f\u00e1cil dos abordaxes gregos, pois os seus soldados eran hoplitas armados fortemente. A densidade de barcos persas permitiu que os soldados gregos avanzasen sen maiores problemas de barco en barco, e cando as formaci\u00f3ns de xuncos persas estaban dispersas, os gregos abat\u00edan cos seus barcos facilmente contra eles, afundindo e capturando unha gran cantidade de nav\u00edos.\nResultado.\nA batalla rematou as\u00ed cunha resoada vitoria grega. Xerxes volveu a Persia, co\u00f1ecedor da irredutibilidade dos gregos, quen lle deran unha lecci\u00f3n, \u00f3 igual que \u00f3 seu pai Dar\u00edo I o Grande. Mardonio quedou de administrador dos territorios conquistados en Grecia, pero foi derrotado na batalla de Platea e pechou o so\u00f1o dos emperadores persas de conquistar Grecia.\nA batalla foi estudada por alg\u00fans sabios posteriores, coma Her\u00f3doto ou Esquilo, que lle deron un sentido de loita da liberdade contra o despotismo dos reis de oriente."}
{"id": "31128", "revid": "98629", "url": "https://gl.wikipedia.org/wiki?curid=31128", "title": "Mareas vivas", "text": "Mareas vivas foi unha serie da Televisi\u00f3n de Galicia, creada por Ant\u00f3n Reixa e producida por Voz Audiovisual e Zopilote, emitida entre 1999 e 2003. Foi o maior \u00e9xito da TVG e os personaxes das primeiras tempadas fix\u00e9ronse moi populares entre a poboaci\u00f3n galega. A teleserie fixo historia por empregar unha lingua popular, dialectalmente propia do galego da Costa da Morte. Gravouse principalmente en Laxe, que na serie adoptou o nome ficticio de Portoz\u00e1s.\nPara moitos dos seus actores, Mareas vivas foi un trampol\u00edn cara \u00e1 fama en Galicia. Nalg\u00fans casos propiciou o salto \u00f3 panorama estatal, como o de Lu\u00eds Tosar.\nArgumento e tramas.\nMareas vivas reflicte a realidade dunha vila mari\u00f1eira galega situada na Costa da Morte.\nO protagonismo reca\u00eda, nas primeiras tempadas, principalmente nos personaxes de Andr\u00e9s (Lu\u00eds Tosar) e Mar\u00eda (Isabel Blanco). Con todo, trat\u00e1base dunha serie coral, cun elenco amplo, que puido sobrevivir bastante tempo nas pantallas dende a marcha dos dous citados personaxes.\nA\u00ednda que moitas das amenas historias que conta a serie son dun claro e marcado car\u00e1cter costumista e enxebre (temas de naufraxios mari\u00f1eiros, disputas polas propiedades das terras, lendas relixiosas ou hist\u00f3ricas, enfrontamentos cos da vila do lado...), algunhas das tramas m\u00e1is importantes e intrigantes foron sobre temas moito menos alegres.\nAlgunhas das m\u00e1is importantes foron:\nLugares de gravaci\u00f3n.\nMalia que a maior\u00eda das escenas rod\u00e1ronse en Laxe (Portoz\u00e1s na serie), outras localidades galegas tam\u00e9n foron protagonistas, como a rodaxe do rescate de Iria no porto da Coru\u00f1a ou escenas en Corme (Cormelle na serie). A veci\u00f1anza de Cabana tam\u00e9n puido ser testemu\u00f1a da gravaci\u00f3n.\nA serie tam\u00e9n trasladou a rodaxe, de forma excepcional, a Santa Cruz de Tenerife (Tenerife) para rodar os cap\u00edtulos nos que Curr\u00e1s marchara traballar para Canarias.\nInt\u00e9rpretes e personaxes.\nEstes son todos e cada un dos protagonistas principais da serie \u00f3 longo dos seus 5 anos de vida:\nLista de episodios.\nA serie conta cun total de 152 episodios, divididos en 10 tempadas."}
{"id": "31130", "revid": "23204", "url": "https://gl.wikipedia.org/wiki?curid=31130", "title": "Hip\u00f3crates", "text": "Hip\u00f3crates de Cos, nado en Cos (Esp\u00f3radas) no s\u00e9culo V a.C. (c. 460 a.C.) e finado en L\u00e1risa, Tesalia no s\u00e9culo IV a.C. (c. 370 a.C.), foi un m\u00e9dico da Antiga Grecia que exerceu durante o chamado s\u00e9culo de Pericles.\n\u00c9 considerado unha das figuras m\u00e1is destacadas da historia da medicina e moitos autores ref\u00edrense a el como o \u00abpai da medicina\u00bb moderna, en reco\u00f1ecemento \u00e1s s\u00faas importantes e duradeiras contribuci\u00f3ns a esta ciencia como fundador da escola que leva o seu nome. Esta escola intelectual revolucionou a medicina da Antiga Grecia, establec\u00e9ndoa como unha disciplina separada doutros campos cos cales se asociaba tradicionalmente (notablemente a te\u00farxia e a filosof\u00eda), convertendo o exercicio da medicina nunha aut\u00e9ntica profesi\u00f3n.\nCon todo, adoitan mesturarse os descubrimentos m\u00e9dicos dos escritores do \"Corpus hippocraticum\", os practicantes da medicina hipocr\u00e1tica e as acci\u00f3ns do mesmo Hip\u00f3crates, polo que se sabe moi pouco sobre o que o propio Hip\u00f3crates pensou, escribiu e fixo realmente. A pesar desta indefinici\u00f3n, Hip\u00f3crates \u00e9 representado a mi\u00fado como paradigma do m\u00e9dico antigo. En concreto, atrib\u00faeselle un gran progreso no estudo sistem\u00e1tico da medicina cl\u00ednica, reunindo o co\u00f1ecemento m\u00e9dico de escolas anteriores e prescribindo pr\u00e1cticas m\u00e9dicas de grande importancia hist\u00f3rica, como o xuramento hipocr\u00e1tico e outras obras.\nNon hai que confundilo con Hip\u00f3crates de Qu\u00edos, matem\u00e1tico grego do s\u00e9culo V antes de Cristo, e que naceu na illa de Qu\u00edos, non moi lonxe da de Cos.\nTraxectoria.\nNaceu en Cos, pequena illa do Exeo, do arquip\u00e9lago das Esp\u00f3radas, segundo se deduce polo ano 460 a.C., viviu en Grecia, e ao longo da s\u00faa vida converteuse nun soado m\u00e9dico e profesor de medicina.\nFillo de Her\u00e1clito e neto de Hip\u00f3crates, ambos os dous m\u00e9dicos e mestres de Hip\u00f3crates, designado como \"o grande\". \u00d3s 13 anos comezou os seus estudos de medicina que lle abriron as portas do templo dos Asclepiades (de Asclepio, deus mitol\u00f3xico da medicina). Logo viaxou a Exipto para rematar a s\u00faa formaci\u00f3n. Deixou unha obra composta por 53 escritos que foi recollida polos seus disc\u00edpulos no \"Corpus hippocraticum\". Foi autor do Tratado do progn\u00f3stico e de Aforismos, entre outras obras. Pai indiscutido da medicina moderna, o seu m\u00e9rito fundamental foi o de desenvolver un sistema racional baseado na observaci\u00f3n e na experiencia para o estudo das doenzas cuxas causas atribu\u00eda a fen\u00f3menos naturais e non a intervenci\u00f3ns dos deuses ou a fen\u00f3menos de tipo m\u00e1xico-relixioso. Indubid\u00e1bel xenio da medicina naturista, a el atrib\u00faese o co\u00f1ecido Xuramento Hipocr\u00e1tico.\nDiet\u00e9tica.\nHip\u00f3crates \u00e9 considerado un precursor da diet\u00e9tica, promovendo o consumo de legumes e froitas, a\u00ednda que os seus ensinos respecto diso consid\u00e9ranse obsoletos. Os alimentos clasific\u00e1banse en funci\u00f3n da s\u00faa correspondencia cun ou outro dos catro elementos: a auga, a terra, o aire e o lume, que corresponden a catro temperamentos definidos pola teor\u00eda de os catro humores: flem\u00e1tico, melanc\u00f3lico, sangu\u00edneo e col\u00e9rico, respectivamente.\nCada alimento era clasificado segundo as s\u00faas calidades, que se graduan en catro graos sobre dous eixos principais: quente-fr\u00edo e seco-h\u00famido (ou, secundariamente, en eixos doce-amargo e cru-cocido). Estas calidades infl\u00faen no xeito na que o alimento se transforma dentro do corpo e na calidade e consistencia dos humores producidos polo organismo. Segundo a escola hipocr\u00e1tica, a calor da dixesti\u00f3n transforma os alimentos en linfa que, \u00e1 s\u00faa vez, transf\u00f3rmase en humores ou act\u00faa sobre a calidade e o equilibrio dos humores presentes. Para conservar a boa sa\u00fade ao longo do tempo, hai que ter unha dieta equilibrada. Por iso, os m\u00e9dicos que se baseaban na tradici\u00f3n hipocr\u00e1tica recomendaban aos seus pacientes consumir alimentos que se correspondesen co inverso do seu temperamento, para corrixir o desequilibrio dos humores. As\u00ed pois, o vi\u00f1o tinto (quente e seco) e a carne (quente e seca) eran recomendados para os anci\u00e1ns, os flem\u00e1ticos e os melanc\u00f3licos, de natureza fr\u00eda. En cambio, o peixe fresco (fr\u00edo e h\u00famido) e as froitas ou legumes (fr\u00edas e h\u00famidas) cr\u00edan que convi\u00f1an m\u00e1is ben aos col\u00e9ricos e optimistas, as\u00ed como aos mozos, de temperamento quente.\nSegundo Hip\u00f3crates, a alimentaci\u00f3n tam\u00e9n ti\u00f1a que variar segundo o clima e as estaci\u00f3ns, que cr\u00eda que influ\u00edan nos humores. En inverno, un per\u00edodo en que domina o fr\u00edo e a humidade, ser\u00eda preferible consumir carnes con salsa, coci\u00f1adas con especias quentes; en primavera, cando domina o calor e a humidade, aconsell\u00e1base pasar aos poucos dos pucheros aos asados e empezar a comer m\u00e1is legumes verdes; en ver\u00e1n, cando domina a calor, ser\u00eda o momento de consumir carnes e peixes \u00e1 prancha, m\u00e1is lixeiros, e preferir alimentos fr\u00edos e h\u00famidos como o mel\u00f3n, a cirola ou a cereixa; en outono, un per\u00edodo en que empeza o fr\u00edo, far\u00eda falta comer alimentos apetitosos e lixeiramente acedos para expulsar a melancol\u00eda, as\u00ed como reducir o consumo de vi\u00f1o e froitas.\nA medicina hipocr\u00e1tica.\nDescr\u00edbese o corpo humano como unha asociaci\u00f3n dos catro humores: flegma (auga), bile amarela (lume), bile negra (terra), e sangue (aire). A doenza desenv\u00f3lvese por unha perda do equilibrio destes humores. O mantemento da sa\u00fade efect\u00faase a trav\u00e9s da dieta e a hixiene. Estas ideas persisten durante a Idade Media e o Renacemento"}
{"id": "31132", "revid": "56817", "url": "https://gl.wikipedia.org/wiki?curid=31132", "title": "La Rioja", "text": "La Rioja pode referirse a:"}
{"id": "31135", "revid": "127505", "url": "https://gl.wikipedia.org/wiki?curid=31135", "title": "Cinema 4D", "text": "Cinema 4D \u00e9 un programa comercial de animaci\u00f3n en 3-D que produce imaxes de alta calidade. Cinema 4D prod\u00faceo Maxon Computer GmbH localizada en Frankfurt (Alema\u00f1a). En outubro de 2006 lanzouse a versi\u00f3n 10.0. A\u00ednda que orixinalmente estaba producida para Amiga (1991), est\u00e1 dispo\u00f1\u00edbel para os sistema operativos Microsoft Windows, Mac OS X e Linux."}
{"id": "31136", "revid": "89787", "url": "https://gl.wikipedia.org/wiki?curid=31136", "title": "Queimada", "text": "A queimada (de queimar, que se sup\u00f3n que evolucionou a partir dunha forma hisp\u00e1nica *\"caimare\", alteraci\u00f3n do lat\u00edn \"cremare\") \u00e9 unha bebida alcoh\u00f3lica tradicional galega propia da s\u00faa gastronom\u00eda. Elab\u00f3rase a base de augardente queimada, con azucre, grans de caf\u00e9 e lim\u00f3n. Atrib\u00faenselle facultades curativas, asemade, o seu consumo est\u00e1 rodeado de tradici\u00f3ns: mentres se elabora pron\u00fanciase un conxuro para protexer contra meigallos e para escorrentar os esp\u00edritos e demais seres malvados de quen a bebe.\nTradici\u00f3n.\nO ritual da preparaci\u00f3n est\u00e1 dirixido a afastar os malos esp\u00edritos e as meigas que, segundo a tradici\u00f3n, asexan os homes e mulleres para tentar maldicilos, ben sexa por diversi\u00f3n, por vinganza ou por calquera outro motivo. Calquera ocasi\u00f3n \u00e9 boa para realizar unha queimada: unha festa, reuni\u00f3ns familiares ou de amigos. Tras a cea, na escuridade da noite (que \u00e9 un dos mellores momentos para realizala), os comensais re\u00fanense arredor do pote no que se elabora, preferibelmente coas luces apagadas, para animar os coraz\u00f3ns e estreitar os lazos de amizade. Un deles enc\u00e1rgase de darlle o toque final erguendo cun cazo o l\u00edquido en chamas e deix\u00e1ndoo caer pouco a pouco no recipiente mentres pronuncia o conxuro, o que crea un ambiente moi especial.\nOrixes.\nAs orixes da bebida son desco\u00f1ecidos. Popularmente, \u00e1 queimada atrib\u00faenselle orixes celtas, mais, segundo afirmou en 1972 o catedr\u00e1tico de prehistoria da Universidade de Santiago, Carlos Alonso del Real isto ser\u00eda imposible, xa que a destilaci\u00f3n do augardente en Galicia non pode ser anterior \u00e1 introduci\u00f3n do alambique (de orixe \u00e1rabe) a partir do s\u00e9culo XII ou XIII, xa na Idade media. As\u00ed mesmo, sempre segundo Alonso del Real, o azucre de cana, un dos seus ingredientes fundamentais, tam\u00e9n o introduciron os \u00e1rabes na Pen\u00ednsula Ib\u00e9rica (a difusi\u00f3n do seu equivalente de remolacha \u00e9 moi posterior, correspondendo \u00e1s Guerras Napole\u00f3nicas) Isto levoulle a atribu\u00edrlle orixes medievais \u00e1 bebida.\nPosteriormente, o antrop\u00f3logo Xos\u00e9 Manuel Gonz\u00e1lez Reboredo, afirmou que o consumo de augardente (normalmente sen queimar) era habitual na Galicia rural tradicional, onde ti\u00f1a fama como medicamento contra o catarro e que nun momento dado -que el sit\u00faa ao redor dos anos cincuenta do s\u00e9culo XX- galegos residentes no exterior comezaron a tomar esta bebida nas festas ou despois das comidas. En xuntanzas deste tipo xurdir\u00eda o costume de acompa\u00f1ar o consumo da queimada de esconxuros compostos ex-profeso para o momento. Este costume espallouse tan axi\u00f1a que xa no ano 1955 o oleiro mindoniense Tito Freire, creou o recipiente de barro cocido, con forma de tarteira e patas nos que se adoita preparar habitualmente.\nHistoria do conxuro.\nO conxuro ou esconxuro tradicional da queimada foi inventado en Vigo en 1967 por Mariano Marcos Abalo para unha festa de xogos florais das moitas que ent\u00f3n ti\u00f1an lugar nun barco comisado amarrado no porto da cidade. En 1974 o seu creador engadiulle as referencias a Sat\u00e1n e Belceb\u00fa e comezou a representalo na discoteca Fausto da cidade ol\u00edvica. Por esa mesma \u00e9poca, unha imprenta viguesa comezou a vender copias do esconxuro, inicialmente sen a s\u00faa autorizaci\u00f3n e logo pagando unha peseta por exemplar vendido, o \u00e9xito fixo que outras empresas comezasen a vender copias pola s\u00faa conta, sen ningunha autorizaci\u00f3n e sen citar o seu nome, o que pode contribu\u00edr \u00e1 crenza de que o esconxuro era dun autor an\u00f3nimo. No 2001 Mariano Marcos Abalo decidiu rexistrar a propiedade intelectual do esconxuro.\nIngredientes.\nOs seus ingredientes principais son a augardente e o azucre \u00f3s que xeralmente se lles bota tam\u00e9n casca de lim\u00f3n ou laranxa, uns poucos grans de caf\u00e9 sen moer. \u00c1 mestura p\u00f3denselle engadir cachos de maz\u00e1, uvas ou alg\u00fan outro ingrediente, os cales se engaden de forma independente segundo a tradici\u00f3n da zona.\nPreparaci\u00f3n.\nNun pote de barro cocido (hainos especiais para a queimada) b\u00f3tanse a augardente e o azucre na proporci\u00f3n duns 120 gramos deste por litro daquela, os demais ingredientes e rem\u00e9xese todo.\nNun recipiente m\u00e1is pequeno (normalmente o cazo co que se remove) c\u00f3llese, \u00e1 parte, unha pequena cantidade de queimada, sen lim\u00f3n nin caf\u00e9, m\u00f3llanse os bordos do garfelo coa bebida e pr\u00e9ndeselle lume. Cando estea ardendo, m\u00e9tese o cazo no recipiente grande ata que se estenda por toda a superficie. A continuaci\u00f3n rem\u00e9xese lentamente, deixando que suban as lapas do alcohol, creando cascadas con elas. Rem\u00e9xese ata que se esgota case que todo o alcohol, facendo que a queimada se apague case por si soa, normalmente rematando polos bordos, que non se apagan. \u00c9 cara \u00f3 final deste proceso cando se recita o esconxuro.\nA queimada s\u00e9rvese quente, inclu\u00edndo todos os ingredientes.\nConxuro ou esconxuro.\nUn dos conxuros da queimada foi escrito por Mariano Marcos Abalo en 1967 e revisado en 1974, e comeza as\u00ed:"}
