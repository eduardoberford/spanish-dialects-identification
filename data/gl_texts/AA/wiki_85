{"id": "58388", "revid": "5863", "url": "https://gl.wikipedia.org/wiki?curid=58388", "title": "Sari", "text": "Sari (en mazandaran\u00ed e persa, \u0633\u0627\u0631\u06cc \u2014 transliterado S\u00e2ri) \u00e9 a capital da provincia de Mazandar\u00e1n, situada no norte de Ir\u00e1n, entre as ladeiras setentrionais dos montes Elburz e a costa meridional do mar Caspio. A s\u00faa poboaci\u00f3n est\u00e1 calculada en 261.293 habitantes en 2006, sendo a maior cidade da provincia. Sar\u00ed \u00e9 un dos principais lugares de lecer e deportes de Ir\u00e1n.\nA cidade foi fundada durante o per\u00edodo dos sas\u00e1nidas. O seu nome procede de Sarouyeh, fillo de Farj\u00e1n, o Grande, rei de Tabarist\u00e1n. O 21 de marzo de 1782, Aga Muhammad Kan proclamou Sar\u00ed como a s\u00faa capital imperial\nLocalizaci\u00f3n.\nSar\u00ed limita ao norte co mar de Mazandar\u00e1n; ao nordeste con Neka, ao suroeste con Qa'emshahr (anteriormente co\u00f1ecida como Shahi), ao noroeste con Juybar, e con Kiyasar, Shahmirzad e Semn\u00e1n ao sur.\nEconom\u00eda.\nA econom\u00eda de Sar\u00ed est\u00e1 baseada na produci\u00f3n alimenticia, con produtos como arroz, iogur, doogh (unha bebida de iogur), carne en conserva, aceite de sementes, e a exportaci\u00f3n de froitas, especialmente laranxas e lim\u00f3ns.\nAlgunhas industrias de Sar\u00ed, como o algod\u00f3n e a industria do papel e empresas de electr\u00f3nica, son famosas en Oriente Medio.\nOs prezos dos inmobles var\u00edan moito, o que permite a accesibilidade \u00e1 vivenda, dependendo das zonas. Os prezos do metro cadrado nas vivendas poden chegar a ser 50 veces maior no centro que nos suburbios.\nOs visitantes que acoden \u00e1 cidade visitan a Torre do Reloxo, na Praza do Reloxo \"(Meydan-e-Sa'at)\" situada no centro de Sar\u00ed, que se converteu no seu m\u00e1is famosa referencia. Sar\u00ed cont\u00e9n tam\u00e9n as tumbas dos l\u00edderes musulm\u00e1ns Yahya e Zayn Al-Abedin, Emamzade-ye Abbas e Shazdeh Hussein do s\u00e9culo XV."}
{"id": "58390", "revid": "23204", "url": "https://gl.wikipedia.org/wiki?curid=58390", "title": "Banda Bassotti", "text": "Banda Bassotti \u00e9 un grupo musical italiano que desenvolve un estilo pr\u00f3ximo ao ska e ao punk. Formouse nun barrio obreiro da periferia de Roma no ano 1987, nun momento no que os seus membros eran todos traballadores da construci\u00f3n.\nO nome de Banda Bassotti est\u00e1 tomado do nome en italiano dos \"Beagle Boys\" (os \"Apandadores\"), unha banda de ladr\u00f3ns do universo Disney.\nO grupo nace moi vinculado ao movemento red skin e cunha ideolox\u00eda de esquerda revolucionaria que non deixan de expresar nas s\u00faas canci\u00f3ns. Caracter\u00edzanse por unha saudade nost\u00e1lxica dos logros da Uni\u00f3n Sovi\u00e9tica e pola solidariedade coas causas dos pobos sen estado e das loitas populares de todas as partes do mundo. As\u00ed, nas s\u00faas canci\u00f3ns p\u00f3dese atopar o compromiso coa causa do independentismo vasco, co pobo palestino, cos zapatistas e tam\u00e9n cos movementos sociais de esquerdas. Malia non tratar o tema en ningunha canci\u00f3n, nos concertos na Galiza, tam\u00e9n amosaron as s\u00faas simpat\u00edas co independentismo galego, e en xeral coa loita dos pobos do Estado espa\u00f1ol na procura do seu dereito de autodeterminaci\u00f3n.\nAs simpat\u00edas co movemento vasco levounos a gravar co selo Esan Ozenki no ano 1995, creando en Italia a filial Gridalo Forte Records. Acompa\u00f1aron a Negu Gorriak en diversos concertos por todo o mundo, creando unha relaci\u00f3n de amizade e simpat\u00eda con membros da banda. Cando Negu Gorriak d\u00e1 o seu concerto de despedida en 1996 acomp\u00e1\u00f1ase deles no escenario. Naquela \u00e9poca rumor\u00e9ase que Banda Bassotti tam\u00e9n se despedir\u00e1 dos escenarios ese mesmo ano, por\u00e9n, tras seis anos sen gravar, volven no 2001 co disco \"Un'altro giorno d'amore\", un duplo CD gravado ao vivo, coa asistencia de Kaki Arkarazo no apartado t\u00e9cnico e con Fermin Muguruza como convidado nun par de temas (un deles unha versi\u00f3n de Kortatu). Dende ent\u00f3n o grupo recupera o seu ritmo de actividade, sacando case un disco novo por ano e dando xiras sen descanso por todo o mundo. \u00c9 destac\u00e1bel o seu traballo \"As\u00ed es mi vida\", un conxunto de versi\u00f3ns de canci\u00f3ns pol\u00edticas, a maior parte do cancioneiro republicano e do movemento revolucionario suramericano. Nese disco cantan en castel\u00e1n, catal\u00e1n, ingl\u00e9s, ruso, alem\u00e1n e italiano.\nPol\u00e9mica e altercados.\nEn 1996 cando o grupo se dispu\u00f1a a embarcar no aeroporto de Roma para acudir aos concertos de despedida de Negu Gorriak, foi agredido por un grupo de extrema dereita e estivo a piques de non poder acudir \u00e1 cita.\nEn xu\u00f1o de 2007 o grupo d\u00e1 un concerto nun local social de Padua como apoio aos membros do grupo armado Nuove Brigate Rosse (Novas Brigadas Vermellas), considerado terrorista polo Estado italiano. O feito trouxo unha grande pol\u00e9mica no pa\u00eds.\nO 28 de xu\u00f1o de 2007, durante un concerto na cidade de Roma, parte do p\u00fablico asistente foi agredido por un grupo de extrema dereita que se presentou armado e invocando a Mussolini. Dous espectadores resultaron feridos.\nEn agosto de 2007, a Asociaci\u00f3n de V\u00edtimas do Terrorismo pediu a suspensi\u00f3n dun concerto da banda en Ferrol, contratado co concello. As alegaci\u00f3ns eran que Banda Bassotti fac\u00eda apolox\u00eda do terrorismo e apoiaba \"a ETA e ao seu contorno\". As probas remit\u00edan \u00e1 canci\u00f3n \"Yup La La\" de \"As\u00ed es mi vida\", onde se fala da organizaci\u00f3n armada como \"brazo do pobo\" e que pode interpretarse como un canto de alegr\u00eda polo asasinato de Carrero Blanco no ano 1973. A petici\u00f3n ser\u00eda axi\u00f1a apoiada por Novas Xeraci\u00f3ns do Partido Popular e m\u00e1is pola Uni\u00f3n Federal de Gardas Civ\u00eds. A alcald\u00eda de Ferrol negouse a suspender o concerto, que se celebrou a noite do 11 de agosto con grande asistencia de p\u00fablico e sen ning\u00fan incidente destac\u00e1bel.\nAs\u00ed mesmo, no ano 2008 o \"Festival Agitaci\u00f3n\" programado pola UJCE (Uni\u00f3n de Juventudes Comunistas de Espa\u00f1a) foi censurado por inclu\u00edr no cartel a Banda Bassotti, o cal provocou moita crispaci\u00f3n na organizaci\u00f3n comunista e moitas outras que mostraron o seu apoio ante esta clara violaci\u00f3n do dereito \u00e1 libre expresi\u00f3n.\nDiscograf\u00eda.\nTe\u00f1en participado tam\u00e9n en varios recompilatorios como \"Balla e difendi\"e outros de Gridalo Forte Records."}
{"id": "58391", "revid": "65337", "url": "https://gl.wikipedia.org/wiki?curid=58391", "title": "Independence Hall", "text": "Independence Hall \u00e9 un monumento nacional (\"National landmark\") dos Estados Unidos de Am\u00e9rica situado en Filadelfia (Pensilvania), en Chestnut Street, entre as r\u00faas Quinta e Sexta. \u00c9 co\u00f1ecido fundamentalmente como o lugar no que se debateu e adoptou a Declaraci\u00f3n de Independencia dos Estados Unidos. O edificio forma parte do Parque Nacional Hist\u00f3rico da Independencia, e foi declarado Patrimonio da Humanidade pola UNESCO en 1979.\nDescrici\u00f3n.\nIndependence Hall \u00e9 un edificio de ladrillo vermello, constru\u00eddo entre 1732 e 1753 en estilo xeorxiano por Edmund Woolley como sede do goberno colonial de Pensilvania. No mesmo quinteiro (\"Independence Square\") at\u00f3panse o antigo concello (\"Old City Hall\"), ao leste, e o congreso (\"Congress Hall\"), ao oeste, as\u00ed como \"Philosophical Hall\", a sede orixinal da Sociedade Filos\u00f3fica Americana.\nNo campanario do Independence Hall estivo orixinalmente a Camp\u00e1 da Liberdade (\"Liberty Bell\"); desde a Exposici\u00f3n Internacional do Centenario de 1876 alberga unha Camp\u00e1 do Centenario (\"Centennial Bell\").\nHistoria.\nEn Independence Hall reun\u00edronse os delegados das Trece Colonias no Segundo Congreso Continental durante a Guerra de Independencia dos Estados Unidos, entre 1775 e 1783, e asin\u00e1ronse a Declaraci\u00f3n de Independencia (4 de xullo de 1776) e, m\u00e1is tarde, os Artigos da Confederaci\u00f3n e a Constituci\u00f3n dos Estados Unidos de Am\u00e9rica.\nO 14 de xu\u00f1o de 1775, os delegados reunidos na sala de asembleas (\"Assembly Room\") nomearon a George Washington comandante do Ex\u00e9rcito Continental.\nO 7 de xu\u00f1o de 1776, Richard Henry Lee, delegado de Virxinia, propuxo ao congreso continental unha resoluci\u00f3n para a redacci\u00f3n dunha Declaraci\u00f3n de Independencia. A versi\u00f3n definitiva do documento terminouse o 2 de xullo e, finalmente, coa s\u00faa ratificaci\u00f3n o 4 de xullo de 1776, os Estados Unidos declararon a s\u00faa independencia do Imperio Brit\u00e1nico.\nEn setembro de 1777, o Ex\u00e9rcito Brit\u00e1nico ocupou Filadelfia, e o Congreso Continental tivo que fuxir a York (Pensilvania); non regresou ata o 2 de xullo de 1778.\nEntre 1790 e 1800, Filadelfia foi a sede do goberno federal dos Estados Unidos; Independence Hall serviu de sede executiva (\"Capitol Building\").\nO 18 de outubro de 1918, Tom\u00e1s Masaryk proclamou a independencia de Checoslovaquia nas escaleiras do Independence Hall.\nEn 1948, o interior do edificio foi restaurado e recuperou o seu aspecto orixinal. Ese mesmo ano creouse o Parque Nacional Hist\u00f3rico da Independencia para protexer os monumentos asociados coa Guerra da Independencia.\nLogo dos atentados do 11 de setembro de 2001, o acceso \u00f3 Independence Square est\u00e1 limitado por barreiras e vixilantes; desde xaneiro de 2007, revisouse o plan de seguridade para substitu\u00edr a barreira por bolardos e cadeas m\u00f3biles.\nIndependence Hall aparece no reverso dos billetes de 100 d\u00f3lares e na moeda de medio d\u00f3lar conmemorativa do bicentenario. No reverso dos billetes de 2 d\u00f3lares aparece unha reproduci\u00f3n do cadro \"Declaraci\u00f3n de Independencia\", do pintor John Trumbull."}
{"id": "58394", "revid": "98629", "url": "https://gl.wikipedia.org/wiki?curid=58394", "title": "Harry Potter e o C\u00e1liz de fogo (filme)", "text": "Harry Potter e o C\u00e1liz de fogo (en ) \u00e9 un filme de fantas\u00eda dirixido por Mike Newell e baseado na novela hom\u00f3nima escrita por J. K. Rowling. \u00c9 o cuarto filme da serie de filmes de \"Harry Potter\". Foi escrito por Steve Kloves e producido por David Heyman. A historia c\u00e9ntrase no cuarto ano de Harry Potter na Escola Hogwarts de Maxia e Feiticer\u00eda, durante o que \u00e9 escollido polo C\u00e1liz de fogo para competir no Torneo Tres Meigos, unha competici\u00f3n moi perigosa. A pel\u00edcula est\u00e1 protagonizada por Daniel Radcliffe como Harry Potter, con Rupert Grint e Emma Watson como os mellores amigos de Harry, Ron Weasley e Hermione Granger. O resto do elenco incl\u00fae a Brendan Gleeson, Robert Pattinson, Cl\u00e9mence Po\u00e9sy, Stanislav Ianevski e Ralph Fiennes.\nO filme tivo a s\u00faa estrea no Reino Unido e os Estados Unidos o 18 de novembro de 2005. A recadaci\u00f3n nas salas internacionais ascende a 895,9 mill\u00f3ns de d\u00f3lares estadounidenses. Recibiu unha candidatura aos Premios Oscar pola Oscar \u00e1 mellor direcci\u00f3n art\u00edstica, que finalmente ga\u00f1ou \"Memorias dunha gueixa\". Non obstante, o filme ga\u00f1ou o premio BAFTA ao mellor dese\u00f1o de produci\u00f3n. \"O C\u00e1liz de fogo\" foi o segundo filme en proxectarse en salas IMAX e \u00e9 un dos que recibiu mellores cr\u00edticas debido \u00e1 madurez e sofisticaci\u00f3n dos personaxes, o ton m\u00e1is escuro e complexo da li\u00f1a argumental e as actuaci\u00f3ns do elenco principal.\nSinopse.\nDurante o cuarto ano, a Marca Escura aparece no ceo despois dun ataque feito por parte dos Devoradores da Morte na Copa do Mundo de Quidditch. Iniciado o curso en Hogwarts, Harry pasa as noites sufrindo pesadelos. Ademais, este ano a escola \u00e9 a anfitrioa dun lendario evento: o Torneo Tres Meigos. Tres escolas europeas participan na competici\u00f3n, con tres \"campi\u00f3ns\" que as representan nas probas. O C\u00e1liz de fogo elixe a Fleur Delacour, Viktor Krum e Cedric Diggory para que compitan entre eles. Non obstante, o nome de Harry tam\u00e9n sae do obxecto m\u00e1xico, convert\u00e9ndoo no cuarto campi\u00f3n e obrig\u00e1ndoo a participar tam\u00e9n. O Torneo remata cun encontro entre Harry e un renacido Voldemort que consegue recuperar a s\u00faa forma corp\u00f3rea.\nElenco.\nRobert Pattinson, Cl\u00e9mence Po\u00e9sy e Stanislav Ianevski aparecen como Cedric Diggory, Fleur Delacour e Viktor Krum, os estudantes elixidos para representar respectivamente a Hogwarts, Beauxbatons e Durmstrang no Torneo Tres Meigos.\nBanda sonora.\nA banda sonora de \"Harry Potter e o C\u00e1liz de fogo\" lanzouse ao mercado o 15 de novembro de 2005. Ao contrario que nas anteriores tres entregas da saga, as pezas musicais non foron compostas por John Williams, sen\u00f3n por Patrick Doyle. Isto veu derivado de que Williams tivo alg\u00fans problemas de programaci\u00f3n, dado que ese mesmo ano compuxo as m\u00fasicas para \"\" e as pel\u00edculas de Steven Spielberg \"Memoirs of a Geisha\", \"Munich\" e \"War of the Worlds\"."}
{"id": "58395", "revid": "98629", "url": "https://gl.wikipedia.org/wiki?curid=58395", "title": "Carlos II de Inglaterra", "text": "Carlos II, nado o 29 de maio de 1629 e finado o 6 de febreiro de 1685, foi rei de Inglaterra, Escocia e Irlanda desde o 30 de xaneiro de 1649 (nominalmente) e desde o 29 de maio de 1660 (de feito) ata a s\u00faa morte. O seu pai, Carlos I, foi executado en 1649 tras a Guerra Civil Inglesa; a monarqu\u00eda foi ent\u00f3n abolida e o pa\u00eds converteuse nunha rep\u00fablica baixo o mando de Oliver Cromwell, o \"Lord Protector\". En 1660, pouco logo da morte de Cromwell, restaurouse a monarqu\u00eda baixo Carlos II.\nA diferenza do seu pai, Carlos II foi h\u00e1bil na s\u00faa relaci\u00f3n co Parlamento. Foi durante o seu reinado cando se desenvolveron os partidos Whig (liberal) e Tory (conservador). F\u00edxose soado polos seus numerosos fillos ilex\u00edtimos, dos que reco\u00f1eceu a catorce. Co\u00f1ecido como \"o Alegre Monarca\", Carlos II favoreceu as artes e foi menos restritivo que os seus predecesores. Ao abrazar o catolicismo no seu leito de morte, Carlos II converteuse no primeiro cat\u00f3lico romano que reinaba en Inglaterra desde a morte de Mar\u00eda I en 1558, e en Escocia desde a deposici\u00f3n de Mar\u00eda I de Escocia, en 1567.\nTraxectoria.\nInfancia e xuventude.\nCarlos naceu no palacio de St. James, o 29 de maio de 1630, sendo o segundo fillo home \u2014pero primox\u00e9nito \"de facto\", pois o fillo m\u00e1is vello morreu ao nacer en 1629\u2014 dos nove fillos de Carlos I de Inglaterra e de Henriqueta Mar\u00eda de Francia. Ao momento de nacer, converteuse automaticamente, dada a s\u00faa condici\u00f3n de fillo m\u00e1is vello, en duque de Cornualla \u2014por ser herdeiro do trono de Inglaterra\u2014 e en duque de Rothesay \u2014como herdeiro do trono de Escocia\u2014. Pouco despois, nome\u00f3uselle Pr\u00edncipe de Gales. Debido ao caos que trouxo consigo a Guerra Civil Inglesa, nunca invest\u00eduselle solemnemente coas chamadas \"Honras do Principado de Gales\" (diadema, anel, espada, manto etc.).\nDurante a d\u00e9cada de 1640, sendo a\u00ednda neno o Pr\u00edncipe de Gales, Carlos I combateu \u00e1s tropas do parlamento e do puritanismo na Guerra Civil Inglesa. O pr\u00edncipe acompa\u00f1ou ao seu pai durante a batalla de Edgehill e, con s\u00f3 quince anos, participou nas batallas de 1645. En 1646, o seu pai, temendo pola s\u00faa seguridade, ordenoulle marchar a Francia e reunirse coa s\u00faa nai, que se atopaba al\u00ed no exilio. En 1648, durante a Segunda Guerra Civil Inglesa, trasladouse a A Haia, xunto \u00e1 s\u00faa irm\u00e1 Mar\u00eda Estuardo, princesa de Orange e ao seu marido, o pr\u00edncipe de Orange, coa idea de poder apoiar ao seu pai.\nCarlos I foi capturado polos rebeldes en 1647, escapou, e foi apresado de novo en 1648. A pesar dos esforzos do seu fillo por salvarlle, Carlos I foi executado en 1649, proclam\u00e1ndose a rep\u00fablica en Inglaterra. Ao tempo, no entanto, gran parte de Escocia permaneceu fiel \u00e1 causa mon\u00e1rquica. O 5 de febreiro de 1649, Carlos II foi proclamado Rei dos Escoceses en Edimburgo, baixo a promesa de que convalidar\u00eda a \"Solemne Liga e Pacto\". Era este un acordo entre Inglaterra e Escocia que imped\u00eda remodelar a Igrexa de Escocia a imaxe da Anglicana, debendo manterse no Presbiterianismo \u2014forma de goberno eclesi\u00e1stico preferida pola maior\u00eda dos escoceses\u2014 a diferenza da Igrexa de Inglaterra que mantivo a s\u00faa xerarqu\u00eda episcopal.\n\u00c1 s\u00faa chegada a Escocia, o 23 de xu\u00f1o de 1650, Carlos subscribiu formalmente o pacto. O seu abandono do Anglicanismo, a\u00ednda que reportoulle apoios en Escocia, f\u00edxolle impopular en Inglaterra. Foi coroado como Rei dos Escoceses en Scone (Perthshire), o 1 de xaneiro de 1651, tras o cal organizou unha ofensiva contra Inglaterra, ent\u00f3n baixo o goberno do \"Lord Protector\", Oliver Cromwell. A invasi\u00f3n terminou coa derrota na batalla de Worcester (1651), tras a que se di que Carlos se escondeu nun carballo de certa casa nobre (o cal pasou \u00e1 historia co nome de \"Carballo Real\"), fuxindo logo rumbo a Francia baixo un disfrace. O Parlamento ofreceu unha recompensa de 1000 \u00a3 pola cabeza do rei e impuxo pena de morte a calquera que prest\u00e1selle axuda. Tras seis semanas de apuradas fugas, Carlos conseguiu abandonar Inglaterra.\nEmpobrecido, Carlos non logrou reunir suficientes apoios como para supor un desaf\u00edo serio ao Lord Protector. Francia e as Provincias Unidas (a actual Holanda ou Pa\u00edses Baixos) ali\u00e1ronse co goberno de Cromwell, forzando a Carlos a recorrer a Espa\u00f1a en demanda de axuda. Intentou recrutar un ex\u00e9rcito, pero fracasou debido \u00e1s s\u00faas penurias econ\u00f3micas.\nRestauraci\u00f3n.\nTras a morte de Oliver Cromwell en 1658, as oportunidades de Carlos para recuperar a Coroa pareceron minguar. A Cromwell sucedeulle o seu fillo, Richard Cromwell, como Lord Protector, pero se trataba dun home sen dotes para o mando nin desexo de exercelo e abdicou en 1659. O Protectorado de Inglaterra foi abolido e estableceuse a Commonwealth (mancomunidade) de Inglaterra. Durante o per\u00edodo de inestabilidade civil e militar que seguiu, George Monck, gobernador de Escocia, preocupado polo perigo de anarqu\u00eda que corro\u00eda \u00e1 naci\u00f3n, determinou restaurar a monarqu\u00eda. Monck e o seu ex\u00e9rcito marcharon ata a cidade de Londres onde, con amplo apoio popular, forzaron ao chamado \"Parlamento Longo\" a disolverse. Por primeira vez en case vinte anos os membros do Parlamento tiveron que enfrontarse a unhas elecci\u00f3ns xerais.\nResultou elixida unha C\u00e1mara dos Com\u00fans con claro predominio da facci\u00f3n realista. A nova asemblea, denominada Parlamento da Convenci\u00f3n, pouco logo da s\u00faa constituci\u00f3n o 25 de abril de 1660, tivo noticias da \"Declaraci\u00f3n de Breda\" (8 de maio de 1660), na que Carlos acordaba, entre outras cousas, perdoar a moitos dos inimigos do seu pai. Como consecuencia, o Parlamento decretou de inmediato que Carlos II fora o Soberano lex\u00edtimo desde a execuci\u00f3n de Carlos I en 1649.\nCarlos partiu cara a Inglaterra, desembarcando en Dover o 23 de maio de 1660. Chegou a Londres o 29 de maio, a que se considera data oficial da Restauraci\u00f3n, e que coincid\u00eda co trix\u00e9simo aniversario de Carlos. A\u00ednda que este decretou unha amnist\u00eda para os seguidores de Cromwell na \"Acta de Inmunidade e Esquecemento\", non perdoou aos xu\u00edces e autoridades involucrados no xu\u00edzo e execuci\u00f3n do seu pai. Alg\u00fans dos rexicidas foron executados en 1660; a outros sentencio\u00faselles a cadea perpetua. Aos cad\u00e1veres de Oliver Cromwell, Henry Ireton e John Bradshaw somet\u00e9uselles \u00e1 indignidade dunha execuci\u00f3n p\u00f3stuma.\nO Parlamento Cabaleiro.\nO Parlamento da Convenci\u00f3n foi disolto en decembro de 1660. Pouco logo da coroaci\u00f3n de Carlos na Abad\u00eda de Westminster, o 23 de abril de 1661, constitu\u00eduse a segunda lexislatura do reinado: o chamado \"Parlamento Cabaleiro ou Arrogante\". Dado que o Parlamento Cabaleiro era abrumadoramente realista, Carlos non viu raz\u00f3n para disolvelo nin convocar novas elecci\u00f3ns xerais durante dezasete anos.\nO Parlamento Cabaleiro identificouse cos proxectos do principal conselleiro de Carlos, Edward Hyde, Primeiro Conde de Clarendon. Lord Clarendon pretend\u00eda desanimar o \"non conformismo\" (de sectores cat\u00f3licos e sobre todo protestantes non anglicanos) para coa Igrexa de Inglaterra. A instancia s\u00faa, o Parlamento Arrogante aprobou diversas leis que pasaron a constitu\u00edr o denominado \"C\u00f3digo Clarendon\". O \"Acta de Convent\u00edculos\" (1664) prohib\u00eda as asembleas relixiosas de m\u00e1is de cinco persoas, excepto as celebradas no seo da Igrexa de Inglaterra. O \"Acta das Cinco Millas\" prohib\u00eda aos cl\u00e9rigos achegarse a menos de cinco millas dunha parroquia da que fosen expulsados. O \"Acta de Convent\u00edculos\" e a de \"as Cinco Millas\" permaneceron en vigor durante o resto do reinado de Carlos. Outras partes do \"C\u00f3digo Clarendon\" inclu\u00edan leis como o \"Acta de Corporaci\u00f3n\" e o \"Acta de Uniformidade\" (1662).\nCarlos consentiu en abolir anticuados deberes feudales que foran restablecidos polo seu pai; a cambio, o Parlamento concedeulle unha renda anual de 1\u00a0200\u00a0000 \u00a3. Con todo, esta asignaci\u00f3n resultou de pouca utilidade durante a maior parte do seu reinado. Dita suma era s\u00f3 indicativa do m\u00e1ximo que o rei estaba autorizado a retirar cada ano do Tesouro. A maior parte do tempo, a cantidade dispo\u00f1ible nas arcas p\u00fablicas foi moito menor. A fin de evitar novos problemas econ\u00f3micos Carlos nomeou, para reformar a xesti\u00f3n do Tesouro e da recadaci\u00f3n de impostos, a George Downing (o construtor de Downing Street ou r\u00faa Downing, onde ten a s\u00faa residencia o Primeiro Ministro do Reino Unido).\nPol\u00edtica exterior.\nO 21 de maio de 1662, na cidade de Portsmouth, Carlos casou coa princesa Catarina de Portugal, que achegoulle os territorios de Bombai e T\u00e1nxer como dote. O matrimonio, infortunadamente, non tivo descendencia.\nDurante o mesmo ano, con todo, vendeu Dunquerque, unha posici\u00f3n estrat\u00e9xica moito m\u00e1is valiosa, ao rei franc\u00e9s Lu\u00eds XIV por 40.000 \u00a3.\nAgradecido pola axuda prestada para recuperar o trono, Carlos recompensou a oito nobres (co\u00f1ecidos como os Lores Propietarios) con territorios norteamericanos na denominada Carolina en honra do seu pai (1663).\nAs \"Actas de Navegaci\u00f3n\" (1650), prexudicaron o comercio de Holanda e foron causa da Segunda Guerra Holandesa (1665-1667). O conflito comezou pola captura en Norteam\u00e9rica, por parte dos ingleses, de Nova \u00c1msterdan (despois rebautizada co nome de Nova York, en honra do irm\u00e1n de Carlos, James, duque de York, o futuro Xaime II de Inglaterra e VII de Escocia), pero en 1667 os holandeses lanzaron un ataque por sorpresa contra os ingleses na parte superior do r\u00edo T\u00e1mese, onde estaba amarrado o mellor da Royal Navy (Armada brit\u00e1nica). Os holandeses afundiron case todos os nav\u00edos, excepto a Nave Almirante, a cal tomaron e conduciron ata Holanda como trofeo. Actualmente p\u00f3dese contemplar a placa co nome do barco no Rijksmuseum de \u00c1msterdan. A Segunda Guerra Holandesa terminou coa firma do Tratado de Breda (1667)\nComo consecuencia de devandita guerra, Carlos despediu ao seu conselleiro, Lord Clarendon, ao que utilizou como chiba expiatorio pola contenda. Clarendon fuxiu a Francia cando somet\u00e9uselle a unha moci\u00f3n de censura na C\u00e1mara dos Com\u00fans por alta traiz\u00f3n, o que levaba a pena de morte. O poder pasou a mans dun grupo de cinco pol\u00edticos co\u00f1ecidos como \"a C\u00e1bala\" ou camarilla, polas iniciais dos t\u00edtulos dos seus membros: Thomas Clifford, Primeiro Bar\u00f3n de Clifford; Henry Bennet, Primeiro Conde de Arlington; George Viliers, Segundo Duque de Buckingham; Anthony Ashley Cooper, Primeiro Bar\u00f3n de Ashley (co\u00f1ecido despois como Conde de Shaftesbury) e John Maitland, Primeiro Duque de Lauderdale.\nEn 1668, Inglaterra aliouse con Suecia e coa s\u00faa anterior inimiga, Holanda, a fin de oporse a Lu\u00eds XIV na Guerra de Devoluci\u00f3n. Lu\u00eds viuse obrigado a facer a paz coa Tripla Alianza, pero mantivo os seus plans b\u00e9licos. En 1670 Carlos, buscando resolver os seus problemas financeiros, acordou o Tratado de Dover, polo cal Lu\u00eds XIV compromet\u00edase a pagarlle 200.000 \u00a3 anuais. A cambio, Carlos acordaba proporcionar a Lu\u00eds tropas e converterse ao Catolicismo \"axi\u00f1a que como o permitise o benestar dos seus dominios\". Lu\u00eds deb\u00eda fornecerlle 6.000 soldados para suprimir aos que se opuxesen a s\u00faa conversi\u00f3n. Carlos esforzouse por manter o Tratado en segredo, especialmente a cl\u00e1usula concernente \u00e1 s\u00faa conversi\u00f3n. A\u00ednda non est\u00e1 claro se Carlos ti\u00f1a ou non intenci\u00f3n de facer honra a devandita cl\u00e1usula.\nMentres tanto, mediante unha serie de cinco leis (1670), Carlos concedeu \u00e1 Compa\u00f1\u00eda Brit\u00e1nica das Indias Orientais o dereito \u00e1 adquisici\u00f3n de territorios aut\u00f3nomos, \u00e1 cu\u00f1axe de moeda, ao mando de postos militares e de tropas, a asinar alianzas, declarar a guerra e facer a paz e a exercer a xurisdici\u00f3n]] tanto civil como penal nos territorios adquiridos na India. Anteriormente, en 1668, alugara as illas de Bombai pola irrisoria cantidade de dez libras esterlinas pagadoiras en ouro.\nConflito co Parlamento.\nA\u00ednda que previamente fora favorable \u00e1 Coroa, durante a d\u00e9cada de 1670 o Parlamento Cabaleiro distanciouse dela polas guerras emprendidas polo rei e pola s\u00faa pol\u00edtica relixiosa. En 1672 Carlos asinou a \"Declaraci\u00f3n de Indulxencia\", na que manifestaba a s\u00faa intenci\u00f3n de suspender todas as leis que penalizaban aos cat\u00f3licos e a outros disidentes relixiosos. O mesmo ano, Carlos apoiou abertamente \u00e1 cat\u00f3lica Francia e iniciou a Terceira Guerra Anglo-holandesa.\nO Parlamento Cabaleiro \u2014a\u00ednda que contrario a conceder tolerancia relixiosa aos cat\u00f3licos\u2014 op\u00faxose \u00e1 Declaraci\u00f3n de Indulxencia base\u00e1ndose en principios constitucionais \u2014sostendo a incompetencia real para suspender leis de forma arbitraria\u2014 m\u00e1is que pol\u00edticos. Carlos II retirou a Declaraci\u00f3n e mostrouse de acordo co \"Acta de Exame\", que non s\u00f3 requir\u00eda dos funcionarios p\u00fablicos que recibisen a Eucarist\u00eda na forma prescrita pola Igrexa de Inglaterra, sen\u00f3n que os forzaba a denunciar certos ensinos da Igrexa cat\u00f3lica como supersticiosas e id\u00f3latras. O Parlamento Cabaleiro tam\u00e9n se negou a financiar a Guerra Anglo-holandesa, obrigando a Carlos a asinar a paz en 1674.\nA esposa do rei, a ra\u00ed\u00f1a Catalina, non puidera darlle un herdeiro a Carlos; os seus catro embarazos foran, ou ben abortos, ou fillos nados mortos. O presunto herdeiro era, polo tanto, o seu irm\u00e1n, o cat\u00f3lico Xacobe, duque de York. En 1678 Titus Oates, un antigo cl\u00e9rigo anglicano, denunciou falsamente unha \"conxura papista\" para asasinar ao rei e substitu\u00edlo co duque de York. Carlos non deu fe \u00e1s s\u00faas alegaci\u00f3ns, pero ordenou o seu Primeiro Ministro, Thomas Osborne, Primeiro Conde de Danby, que investigase. Lord Danby, con todo, era anticat\u00f3lico e animou a Oates a que fixese p\u00fablica a s\u00faa acusaci\u00f3n. A histeria anticat\u00f3lica estendeuse pola poboaci\u00f3n: os xu\u00edces e xurados de todo o pa\u00eds condenaron a supostos conspiradores, e numerosos inocentes foron executados.\nPosteriormente, tam\u00e9n no ano 1678, Lord Danby foi sometido a unha moci\u00f3n de censura pola C\u00e1mara dos Com\u00fans baixo a acusaci\u00f3n de alta traiz\u00f3n. A\u00ednda que eran moitos os pa\u00edses que buscaran facerlle a guerra \u00e1 cat\u00f3lica Francia, Carlos II negociara en segredo con Lu\u00eds XIV, tratando de alcanzar un acordo mediante o cal Inglaterra permanecer\u00eda neutral a cambio de di\u00f1eiro. Lord Danby era hostil a Francia, pero en privado aceptara aterse aos desexos de Carlos. Desgraciadamente para el, a C\u00e1mara dos Com\u00fans resistiuse a consideralo implicado contra a s\u00faa vontade no esc\u00e1ndalo, crendo en cambio que fora el o autor daquela pol\u00edtica. A fin de salvar a Lord Danby do xu\u00edzo parlamentario na C\u00e1mara dos Lores, Carlos decidiu disolver o Parlamento en xaneiro de 1679.\nO novo Parlamento, constitu\u00eddo en marzo do mesmo ano, resultou ser francamente hostil ao rei. Lord Danby foi forzado a dimitir do seu posto de Lord Tesoureiro, pero recibiu o perd\u00f3n real. Desafiando a vontade do rei, o Parlamento decretou que a disoluci\u00f3n da asemblea non interromp\u00eda unha moci\u00f3n de censura. Cando a C\u00e1mara dos Lores parec\u00eda disposta a imporlle a pena de exilio \u2014que a C\u00e1mara dos Com\u00fans consideraba demasiado indulxente\u2014 abandonouse o proceso e prop\u00faxose, en cambio, unha \"Lei de Culpabilidade\", que supu\u00f1a a condena penal parlamentaria sen o beneficio do ordinario proceso xudicial. Como fixera tantas veces durante o seu reinado, Carlos II inclinouse ante os desexos dos seus adversarios, enviando a Lord Danby \u00e1 Torre de Londres, onde permaneceu cinco anos.\nDerradeiros anos.\nOutra tormenta pol\u00edtica \u00e1 que Carlos houbo de facer fronte foi a sucesi\u00f3n ao trono. O parlamento de 1679 fora elixido nun momento no que prevalec\u00edan os sentimentos anticat\u00f3licos en todo o Reino e desde o principio op\u00faxose con vehemencia \u00e1 perspectiva dun monarca cat\u00f3lico. Anthony Ashley Cooper, Primeiro Conde de Shaftesbury (previamente Bar\u00f3n Ashley e membro de \"a C\u00e1bala\", que se disolveu en 1672) propuxo unha \"Lei de Exclusi\u00f3n\", que pretend\u00eda apartar ao duque de York da li\u00f1a sucesoria. Alg\u00fans quixeron ata ofrecer a coroa ao protestante duque de Monmouth, un dos fillos ilex\u00edtimos de Carlos. Os \"aborrecedores\" \u2014o sector dos que se opu\u00f1an \u00e1 Lei de Exclusi\u00f3n\u2014 transform\u00e1ronse no Partido Tory (conservador), mentres que os \"peticionarios\" \u2014que apoiaban dita lei\u2014 convert\u00e9ronse no Partido Whig (liberal).\nTemendo que a Lei de Exclusi\u00f3n fose aprobada, Carlos disolveu o parlamento en decembro de 1679. Dous novos Parlamentos constituir\u00edanse a\u00ednda durante o reinado de Carlos: un en 1680 e o outro en 1681, pero ambos foron disoltos porque pretend\u00edan aprobar a Lei. Durante a d\u00e9cada de 1680, con todo, o apoio popular \u00e1 Lei de Exclusi\u00f3n comezou a declinar e Carlos asistiu a unha onda de lealdade cara a el por todo o pa\u00eds, xa que moitos dos seus s\u00fabditos comezaban a pensar que o parlamento fora demasiado porfiado e ofensivo. Durante o resto do seu reinado, Carlos gobernou como monarca absoluto, sen parlamento.\nA oposici\u00f3n de Carlos \u00e1 Lei de Exclusi\u00f3n irritou a alg\u00fans protestantes, que organizaron o chamado \"Complot de Rye House\" co prop\u00f3sito de asasinar ao rei e ao duque de York ao seu regreso a Londres das carreiras de cabalos en Newmarket. Un grande incendio, con todo, destru\u00edu gran parte de Newmarket e ocasionou que se cancelasen as carreiras, de modo que o atentado non se puido levar a cabo. Os que estaban \u00e1 cabeza fuxiron antes de que se filtrasen noticias sobre a conspiraci\u00f3n. A alg\u00fans pol\u00edticos protestantes como Algernon Sydney e Lord William Russell implic\u00f3uselles na trama e foron executados por alta traiz\u00f3n, por m\u00e1is que as probas fosen moi febles.\nCarlos morreu repentinamente v\u00edtima de uremia, unha s\u00edndrome cl\u00ednica causado por unha disfunci\u00f3n renal, e que \u00e9 resultado dunha alteraci\u00f3n bioqu\u00edmica no corpo, que afecta \u00e1 retenci\u00f3n corporal de urea. A s\u00edndrome caracter\u00edzase por na\u00faseas, v\u00f3mitos, dores de cabeza, debilidade, alteraci\u00f3n da vista, convulsi\u00f3ns e coma.\nCando soubo que se estaba morrendo, un sacerdote, o Pai John Huddleston, foi enviado con gran discreci\u00f3n \u00e1s s\u00faas habitaci\u00f3ns. Carlos foi admitido na Igrexa cat\u00f3lica e recibiu a extremaunci\u00f3n. Morreu o m\u00e9rcores 6 de febreiro de 1685, no palacio de Whitehall, aos 54 anos de idade, sendo sepultado na abad\u00eda de Westminster. Sucedeulle o seu irm\u00e1n, o duque de York, que pasou a ser Xacobe II de Inglaterra e Irlanda e VII de Escocia.\nLegado.\nCarlos II non deixou \u00e1 s\u00faa morte ningunha cuesti\u00f3n de lexitimidade; con todo, tivo varios fillos cos seus amantes, moitas delas esposas de nobres. Algunhas dos seus amantes e dos seus fillos naturais recibiron ducados e condados. Reco\u00f1eceu publicamente a 14 destes fillos naturais:\n- Con Margarita de Carteret (n. 1626? - m. 1658?):\n- Con Luc\u00eda Walter (n. 1630 - m. 1658):\n- Con Isabel Killigrew, vizcondesa de Shannon (n. 1622 - m. 1680):\n- Con Catalina Pegge, Lady Green (n. 1635 - m. 1678):\n- Con B\u00e1rbara Villiers, duquesa de Cleveland (n. 1640 - m. 1709):\n- Con Leonor \"Nell\" Gwynne (n. 1650 - m. 1687):\n- Con Luisa Renata de Penancoet de K\u00e9roualle, duquesa de Portsmouth (n. 1649 - m. 1734).\n- Con Mar\u00eda \"Moll\" Davis, soada actriz e cantante:\nNa actualidade.\nNa actualidade o duque de Buccleuch e Queensberry, o duque de Richmond e Gordon, o duque de Grafton e o duque de St. Albans descenden, todos eles, de Carlos II por li\u00f1a directa masculina.\nVale a pena sinalar que Lady Diana Spencer, a Princesa de Gales entre 1981 e 1996, descend\u00eda de dous dos fillos naturais de Carlos II: o duque de Grafton e o duque de Richmond (que \u00e9 tam\u00e9n ascendente directo de Camilla Mountbatten-Windsor \u2014antes Camilla Parker\u2014).\nDeste xeito o seu fillo, o Pr\u00edncipe Guillerme de Gales, actualmente segundo na li\u00f1a sucesoria ao trono brit\u00e1nico, ser\u00e1 moi probablemente o primeiro monarca brit\u00e1nico que descenda de Carlos II, e o primeiro que descenda de Carlos I desde a morte da ra\u00ed\u00f1a Ana I de Inglaterra en 1714.\nCarlos II foi un mecenas das artes e as ciencias. Contribu\u00edu a fundar a Royal Society ou Sociedade Real, un grupo cient\u00edfico entre cuxos primeiros membros cont\u00e1ronse Robert Hooke, Robert Boyle e Sir Isaac Newton.\nCarlos foi tam\u00e9n o mecenas persoal de Sir Christopher Wren, o arquitecto que axudou a reconstru\u00edr Londres despois do Grande Incendio de Londres de 1666. Sir Wren constru\u00edu igualmente o Hospital Real de Chelsea, que Carlos fundou como fogar para soldados retirados en 1681, e no que se acha desde 1692 unha grande estatua de Carlos II vestido ao xeito da Roma cl\u00e1sica.\nO aniversario da Restauraci\u00f3n de Carlos, o 29 de maio, celebrouse tradicionalmente no Reino Unido co nome de \"D\u00eda da Maz\u00e1 do Carballo\", en recordo do Carballo Real no que se di que se ocultou Carlos para escapar das tropas de Oliver Cromwell. Os celebrantes adoitaban adornarse con follas de carballo."}
{"id": "58396", "revid": "2330", "url": "https://gl.wikipedia.org/wiki?curid=58396", "title": "TVG", "text": ""}
{"id": "58401", "revid": "23204", "url": "https://gl.wikipedia.org/wiki?curid=58401", "title": "Copra", "text": "A copra \u00e9 a polpa seca do coco, m\u00e1is ben a medula do coco (parte s\u00f3lida do endosperma), partida en anacos e desecada, utilizada para a obtenci\u00f3n do aceite de coco. O nome deriva dunha palabra en malayalam, \"koppara\" que significa coco seco. A palabra copra non \u00e9 o nome cient\u00edfico do coco (\"Cocos nucifera\" Linnaeus, Arecaceae).\nCaracter\u00edsticas.\nO aceite de coco extr\u00e1ese relando a copra e ferv\u00e9ndoa despois en auga. A copra foi desenvolvida como un produto comercial por mercadores dos mares do sur e do sur de Asia cara aos anos 1860s.\nA elaboraci\u00f3n da copra, \u00e9 dicir, tirar a casca, desfacer a polpa en anacos e enxugala, normalmente real\u00edzase onde crecen os cocos. Na actualidade existen grandes plantaci\u00f3ns onde se integran todas as operaci\u00f3ns, mais outrora a copra era recollida por comerciantes que \u00edan de illa en illa apa\u00f1\u00e1ndoa polo Oc\u00e9ano Pac\u00edfico. Na actualidade o aceite de coco obtense en f\u00e1bricas especializadas que extraen o aceite en extractores ou por medio de solventes: mediante extractores obtense un 60% de aceite de coco e o residuo chamado pasta de coco, \u00e9 un alimento moi nutritivo para o gando vac\u00fan, principalmente leiteiro. O aceite de coco proc\u00e9sase para quitarlle a acidez e a cor e \u00e9 usado principalmente para a fabricaci\u00f3n de xab\u00f3ns. Hidroxenado, \u00fasase como manteiga en panadar\u00edas, chocolate, recheos de galletas e incluso en leite en po e queixos. E nunha cantidade consider\u00e1bel de alimentos."}
{"id": "58402", "revid": "865", "url": "https://gl.wikipedia.org/wiki?curid=58402", "title": "The Colour and the Shape", "text": ""}
{"id": "58403", "revid": "65337", "url": "https://gl.wikipedia.org/wiki?curid=58403", "title": "Guerras iugoslavas", "text": "As guerras iugoslavas foron unha serie de conflitos no territorio da antiga Iugoslavia, que se sucederon entre 1991 e 2001. Comprenderon dous grupos de guerras sucesivas que afectaron \u00e1s seis antigas rep\u00fablicas iugoslavas. Termos alternativos en uso incl\u00faen a guerra dos Balc\u00e1ns, a guerra na antiga Iugoslavia, guerras iugoslavas de secesi\u00f3n ou raramente a terceira guerra balc\u00e1nica (un termo acu\u00f1ado polo xornalista brit\u00e1nico Misha Glenny, aludindo \u00e1s guerras dos Balc\u00e1ns entre 1912 e 1913).\nAs guerras caracteriz\u00e1ronse polos conflitos \u00e9tnicos entre os pobos da antiga Iugoslavia, principalmente entre os serbios por unha banda e os croatas, bosn\u00edacos e albaneses polo outro; a\u00ednda que tam\u00e9n nun principio entre bosn\u00edacos e croatas en Bosnia e Hercegovina. O conflito obedeceu a causas pol\u00edticas, econ\u00f3micas e culturais, as\u00ed como \u00e1 tensi\u00f3n relixiosa e \u00e9tnica.\nAs guerras Iugoslavas terminaron con gran parte da antiga Iugoslavia reducida \u00e1 pobreza, con desorganizaci\u00f3n econ\u00f3mica masiva e inestabilidade persistente nos territorios onde ocorr\u00edan as peores loitas. As guerras foron os conflitos m\u00e1is sanguentos en chan europeo desde o fin da segunda guerra mundial, resultando nunhas 300.000 mortes e mill\u00f3ns m\u00e1is sacados dos seus fogares. Foron tam\u00e9n os primeiros conflitos desde a segunda guerra en ser formalmente xulgados os xenocidas e moitos dos individuos claves participantes foron consecuentemente acusados por crimes de guerra.\nAs guerras iugoslavas poden dividirse en dous grupos de conflitos diferentes: \nContexto hist\u00f3rico.\nAs tensi\u00f3ns provi\u00f1eron da composici\u00f3n multi\u00e9tnica do primeiro Reino de Iugoslavia e a relativa supremac\u00eda pol\u00edtica e demogr\u00e1fica dos serbios. Estas tensi\u00f3ns foron aproveitadas polo Eixo Roma-Berl\u00edn-Toquio na segunda guerra mundial, que estableceron un estado monicreque que abarcaba a maior parte das actuais Croacia e Bosnia e Hercegovina. P\u00faxose a cargo deste Estado Independente de Croacia a unha organizaci\u00f3n fascista, a Ustashe, que levou a cabo unha pol\u00edtica xenocida contra os civ\u00eds serbios do territorio. A milicia serbia Chetnik contraatacou contra os croatas. Ambos se enfrontaron e foron finalmente derrotados polo movemento de tendencia comunista e antifascista partisanos, composto por membros de todos os grupos da zona, o que desembocou na formaci\u00f3n de Rep\u00fablica Federal Socialista de Iugoslavia.\nNo caso das zonas poboadas por albanos, a causa principal foi o crecemento da poboaci\u00f3n albana en \u00e1reas nas que anteriormente eran minor\u00eda. No caso de Kosovo, alg\u00fans serbios interpretaron este crecemento da influencia albanesa como a perda dos seus territorios ancestrais.\nOs primeiros conflitos (1991-1995).\nAs guerras iugoslavas inici\u00e1ronse coa secesi\u00f3n das d\u00faas rexi\u00f3ns do norte da antiga Iugoslavia \u2014Eslovenia e Croacia\u2014 por mor dun amplo abano de motivos. Alg\u00fans autores sinalan coma orixe do conflito algunhas pol\u00edticas serbias levadas a cabo entre o 1987 e o 1991. Algunha destas medidas citadas foron o bloqueo das instituci\u00f3ns federais do antigo estado Iugoslavo ou a supresi\u00f3n da condici\u00f3n auton\u00f3mica das rexi\u00f3ns de Voivodina e Kosovo.\nO primeiro destes conflitos, co\u00f1ecido como a guerra dos Dez D\u00edas ou a guerra de Eslovenia, levou a cabo oficialmente para previr o desmembramento de Iugoslavia e acabou coa retirada do Ex\u00e9rcito Popular Iugoslavo en 1991.\nO segundo conflito, a guerra croata de independencia, tam\u00e9n levou a cabo coa mesma motivaci\u00f3n, pero deveu abertamente nacionalista, como un choque entre os nacionalismos serbio e croata personificados en Serbia polo Presidente Slobodan Milo\u0161evi\u0107 e o Presidente Franjo Tu\u0111man en Croacia. En xaneiro de 1992 o Plan de paz Vance determinou que a ONU tomar\u00eda o control dalgunhas zonas e acabou co conflitos militares, a\u00ednda que ata 1995 non se deter\u00edan definitivamente os ataques espor\u00e1dicos de artiller\u00eda sobre cidades croatas e as incursi\u00f3ns ocasionais de forzas croatas en zonas baixo o control da ONU.\nEn 1992 o conflito chegou a Bosnia e Hercegovina, onde loitar\u00edan tres facci\u00f3ns: os serbios, os croatas e os bosn\u00edacos, que difer\u00edan principalmente na s\u00faa relixi\u00f3n tradicional: ortodoxos, cat\u00f3licos e musulm\u00e1ns, respectivamente. Foi con moito o conflito m\u00e1is sanguento das guerras de Iugoslavia.\nAs guerras iugoslavas no oeste remataron co retiro militar na Eslovenia, a derrota dos rebeldes serbios na Croacia e a sinatura dos Acordos de Dayton en 1995 por Bosnia seguido da intervenci\u00f3n militar contra o lado serbio pola OTAN.\nOs combates en Croacia remataron en 1995, tras d\u00faas operaci\u00f3ns r\u00e1pidas do Ex\u00e9rcito Croata, de nome en clave Operaci\u00f3n Flash e Operaci\u00f3n Tormenta, nas que conseguiron recuperar todo o seu territorio excepto a zona baixo control da ONU (UNPA) do Sector Leste. Todos os serbios destas zonas pasaron a ser refuxiados. O Sector Leste controlouse pola administraci\u00f3n da ONU (UNTAES) e foi reintegrado pacificamente en Croacia en 1998.\nEn 1994 Estados Unidos xestionou a paz entre Croacia e o Ex\u00e9rcito da Rep\u00fablica de Bosnia e Hercegovina. A intervenci\u00f3n da OTAN contra os bosn\u00edacos tralo Masacre de Srebrenica e a ofensiva das tropas croatas en zonas baixo control serbio tras a Operaci\u00f3n Tormenta provocou que os bosn\u00edacos perdesen zonas baixo o seu control, e presionouse a t\u00f3dolos bandos para deixar as armas e negociar un final \u00e1 guerra de Bosnia. A guerra rematou trala sinatura do Acordo de Dayton o 14 de decembro de 1995.\nConflitos no leste e no sur.\nEn Kosovo, Macedonia do Norte, e na propia Serbia, os conflitos caracteriz\u00e1ronse pola tensi\u00f3n pol\u00edtica e racial entre os gobernos eslavos e as minor\u00edas albanesas que buscaban autonom\u00eda, ou independencia, como foi no caso de Kosovo.\nO conflito en Kosovo estourou nunha guerra a grande escala en 1999, mentres que os conflitos entre macedonios e serbios meridionais caracteriz\u00e1ronse por choques armados entre as forzas estatais de seguridade e as guerri\u00f1as de etnia albanesa. A guerra en Kosovo rematou coa intervenci\u00f3n da OTAN contra as forzas serbias, a\u00ednda que posteriores desordes xeneralizadas en Kosovo estouraron no 2004. Os conflitos no sur da Serbia e en Macedonia do Norte remataron con tratados de paz internacionalmente fiscalizados entre os insurxentes e o goberno, m\u00e1is a situaci\u00f3n n\u00e1mbalas d\u00faas rexi\u00f3ns segue a ser fr\u00e1xil."}
{"id": "58404", "revid": "197", "url": "https://gl.wikipedia.org/wiki?curid=58404", "title": "Milla", "text": "A milla \u00e9 unha unidade de lonxitude que non forma parte do sistema m\u00e9trico decimal. De orixe moi antiga, foi herdada da Antiga Roma e equival\u00eda a mil pares de pasos cami\u00f1ados por un home (en lat\u00edn: \"mille passus\", plural: \"milia passuum\"). Como os pasos eran dobres, a milla romana era aproximadamente igual a 1\u00a0467 m, e polo tanto un paso simple era duns 73\u00a0cm.\nAntes de establecerse o Sistema m\u00e9trico a milla foi unha das principais medidas de distancia en todo o mundo occidental, a\u00ednda que o seu valor variaba dun pa\u00eds a outro. Coa introduci\u00f3n do sistema m\u00e9trico, os pa\u00edses latinos e outros moitos comezaron a usar o metro e os seus m\u00faltiplos para medir as distancias terrestres, e actualmente util\u00edzase en todo o mundo, excepto nos pa\u00edses anglosax\u00f3ns e os do seu \u00e1mbito de influencia, onde a\u00ednda utilizan a milla.\nActualmente existen 2 tipos xerais de millas: \"Estatutaria\" (da que se empregan hoxe dous subtipos) e \"N\u00e1utica\".\nMilla estatutaria.\nDef\u00ednense d\u00faas millas estatutarias de diferenzas case desprezables, a internacional e a de agrimensura.\nMilla internacional.\nChamada simplemente \"milla\", s\u00e9guese usando nos pa\u00edses anglosax\u00f3ns e equivale a 1\u00a0609,344 m. En ingl\u00e9s ch\u00e1mase \"statute mile\". Nos pa\u00edses que utilizan o sistema m\u00e9trico a milla aparece normalmente nos mapas a fin de que estes poidan ser estudados tam\u00e9n polos anglosax\u00f3ns. Da mesma forma os pa\u00edses anglosax\u00f3ns van incorporando paulatinamente o quil\u00f3metro como dato adicional na s\u00faa cartograf\u00eda.\nMilla de agrimensura.\nChamada \"survey mile\" en ingl\u00e9s. \u00c9 usada a diario polo Servizo P\u00fablico de Agrimensura de Terras dos Estados Unidos. \u00c9 o equivalente 5.280 p\u00e9s de agrimensura, aproximadamente 1\u00a0609 m.\nMilla n\u00e1utica.\nA milla n\u00e1utica (NM, do ingl\u00e9s: \"Nautical Mile\"), tam\u00e9n chamada milla mar\u00edtima, introduciuse na n\u00e1utica hai s\u00e9culos, e foi adoptada, con moi lixeiras variaci\u00f3ns, por todos os pa\u00edses occidentais. A\u00ednda \u00e9 utilizada por todos os navegantes do mundo, ata por aqueles que est\u00e1n afeitos ao sistema m\u00e9trico. \u00c9 igualmente usada para a navegaci\u00f3n a\u00e9rea. Equivale a 1\u00a0852 metros."}
{"id": "58405", "revid": "1308", "url": "https://gl.wikipedia.org/wiki?curid=58405", "title": "Guerra dos Balc\u00e1ns", "text": ""}
{"id": "58406", "revid": "1308", "url": "https://gl.wikipedia.org/wiki?curid=58406", "title": "Guerras dos Balc\u00e1ns", "text": ""}
{"id": "58408", "revid": "89787", "url": "https://gl.wikipedia.org/wiki?curid=58408", "title": "Masacre de Srebrenica", "text": "O masacre ou xenocidio de Srebrenica consistiu no asasinato de aproximadamente uns 8.000 bosn\u00edacos na rexi\u00f3n de Srebrenica, en xullo de 1995, durante a Guerra de Bosnia. O devandito asasinato masivo, levado a cabo por unidades do Ex\u00e9rcito da Rep\u00fablica Serbia (VRS), baixo o mando do xeneral Ratko Mladi\u0107, as\u00ed como por un grupo paramilitar serbio co\u00f1ecido como \"Os Escorpi\u00f3ns\"\n, produciuse nunha zona previamente declarada como \"segura\" polas Naci\u00f3ns Unidas xa que nese momento se atopaba baixo a \"protecci\u00f3n\" de 400 cascos azuis holandeses. A\u00ednda que se buscou especialmente a eliminaci\u00f3n dos homes musulm\u00e1ns bosn\u00edacos, o masacre inclu\u00edu o asasinato de nenos, adolescentes, mulleres e anci\u00e1ns.\nNa s\u00faa sentenza condenatoria ao xeneral serbo-bosn\u00edaco Radislav Krstic, o Tribunal Penal Internacional para a ex Iugoslavia (ICTY), cualificou os acontecementos de Srebrenica como un acto de xenocidio: este acto constit\u00fae o maior asasinato masivo en Europa desde a segunda guerra mundial. Theodor Meron, o xu\u00edz que presidiu a C\u00e1mara, declarou: \nPosteriormente, o Tribunal Internacional de Xustiza ratificou a sentenza do ICTY e, as\u00ed mesmo, cualificou os feitos como xenocidio. A lista das persoas asasinadas ou desaparecidas elaborada pola Comisi\u00f3n Federal de Persoas Desaparecidas incl\u00fae 8.373 nomes.\nContexto.\nO conflito na Bosnia occidental.\nBosnia e Hercegovina comezou o seu cami\u00f1o cara \u00e1 independencia cunha declaraci\u00f3n parlamentaria de soberan\u00eda o 15 de outubro de 1991. A Rep\u00fablica de Bosnia e Hercegovina foi reco\u00f1ecida pola Comunidade Europea o 6 de abril de 1992 e polos Estados Unidos ao d\u00eda seguinte. Con todo, o reco\u00f1ecemento internacional non puxo fin ao problema e estourou unha feroz loita polo control territorial entre os tres grupos maioritarios de poboaci\u00f3n do pa\u00eds: os bosn\u00edacos (musulm\u00e1ns), os serbo-bosn\u00edacos (ortodoxos) e os croatas (cat\u00f3licos). A Comunidade Internacional fixo varios intentos de establecer a paz na zona, m\u00e1is o seu \u00e9xito foi moi limitado. No leste de Bosnia e Hercegovina, na zona fronteiriza con Serbia, a loita entre bosn\u00edacos e serbios foi moi feroz.\n1992 Campa\u00f1a de limpeza \u00e9tnica.\nOs serbios tentaron manter o territorio de Bosnia e Hercegovina como parte do seu estado durante o proceso de desmembraci\u00f3n da antiga Iugoslavia. Consideraban que a \u00e1rea de Podrinje Central (Rexi\u00f3n de Srebrenica) ti\u00f1a unha importancia estrat\u00e9xica capital para eles. Sen a devandita \u00e1rea, que era de maior\u00eda \u00e9tnica bosn\u00edaca, non haber\u00eda integridade territorial dentro da s\u00faa nova entidade pol\u00edtica, a Republika Sprska. Os serbios non estaban dispostos a aceptar un enclave bosn\u00edaco dentro dos seus territorios, porque os seus dominios quedar\u00edan divididos en dous e separados da propia Serbia, as\u00ed como das \u00e1reas do leste de Hercegovina que estaban habitadas maioritariamente por serbios. Para evitalo, iniciaron unha limpeza \u00e9tnica co fin de acadar unha maior\u00eda no territorio que lles permitise conservalo nunha futura repartici\u00f3n de territorio. O obxectivo deste xenocidio foron os bosn\u00edacos musulm\u00e1ns de Bosnia e Hercegovina occidental e da rexi\u00f3n central de Podrinje.\nAs matanzas comezaron xa en 1992. En Bratunac, por exemplo a poboaci\u00f3n bosn\u00edaca foi asasinada ou obrigada a fuxir cara a Srebrenica. De acordo cos datos do goberno bosn\u00edaco, 1.156 bosn\u00edacos musulm\u00e1ns de Bratunac foron asasinados en varios ataques (3.156 durante toda a guerra). En Zvornik foron eliminados 762 bosn\u00edacos o 1 de xu\u00f1o de 1992. O 9 de setembro do mesmo ano, tropas do VRS tenderon diversas emboscadas e abriron fogo contra unha columna de 6.000 refuxiados bosn\u00edacos das poboaci\u00f3ns de Konjevic Polje, Cerska e Kamenica, que trataban de chegar a Tuzla. Ademais, o VRS fixo centos de prisioneiros que logo \"desapareceron\". 500 persoas da columna morreron preto de Snagovo, v\u00edtimas do fogo a\u00e9reo e de artiller\u00eda.\nLoita por Srebrenica.\nA pesar de que Srebrenica era de maior\u00eda bosn\u00edaca, o ex\u00e9rcito serbio-bosn\u00edaco da zona e alg\u00fans grupos paramilitares do leste do pa\u00eds tomaron o control da cidade matando e expulsando aos civ\u00eds bosn\u00edacos a comezos de 1992.\nCon todo, en maio dese mesmo ano, as forzas gobernamentais bosn\u00edacas da ARBiH, lideradas por Naser Oric, retomaron Srebrenica. Nos meses seguintes o AEBiH agrandou a s\u00faa zona de control ao conseguir unirse coas forzas de Zepa en setembro, cunha cidade do sur e tomando tam\u00e9n o enclave de Cersaka, ao oeste, en xaneiro do ano seguinte. O territorio baixo o seu dominio acadou as\u00ed a superficie m\u00e1xima de 900 quil\u00f3metros cadrados. Con todo, a pesar dos seus \u00e9xitos, o ex\u00e9rcito da ARBiH nunca conseguiu unir a s\u00faa zona de influencia co territorio bosn\u00edaco principal do oeste, permanecendo como unha illa vulnerable rodeada de territorio serbio. No derradeiro acto de expansi\u00f3n da zona baixo o seu control, en xaneiro de 1993 as tropas bosn\u00edacas conseguiron capturar unha importante base serbio-bosn\u00edaca na poboaci\u00f3n de Kravica, dende a que ameazaban directamente o enclave de Bratunac. Durante a operaci\u00f3n mataron a varias decenas de civ\u00eds e militares serbios.\nO sitio de Srebrenica.\nMeses despois, un reorganizado ex\u00e9rcito serbio ao mando de Ratko Mladi\u0107 contraatacou cunha nova ofensiva a grande escala capturando Konjevic, Polje e Cerska, separando de novo Srebrenica e Zepa. Como consecuencia, o enclave de Srebenica baixo control bosn\u00edaco quedou reducido a tan s\u00f3 150 quil\u00f3metros cadrados. A poboaci\u00f3n bosn\u00edaca dos pobos de arredor fuxiu en masa cara a Srebrenica, presa do p\u00e1nico, incrementando a poboaci\u00f3n da cidade ata acadar os 50.000 ou os 60.000 habitantes.\nEn marzo de 1993 o xeneral franc\u00e9s Philippe Morillon, comandante das Forzas de Protecci\u00f3n das Naci\u00f3ns Unidas (UNPROFOR) visitou Srebrenica. Para ent\u00f3n a cidade atop\u00e1base en estado de sitio e con superpoboaci\u00f3n. Non hab\u00eda sequera subministraci\u00f3n de auga corrente, pois as forzas serbio-bosn\u00edacas, en avance, destru\u00edran os dep\u00f3sitos da cidade. Abundaban tam\u00e9n os xeradores de electricidade improvisados e a comida, os medicamentos e outros produtos esenciais eran extremadamente escasos. Antes de partir, o xeneral Morillon dixo aos aterrorizados habitantes de Srebrenica nun discurso p\u00fablico que a cidade estaba baixo protecci\u00f3n da ONU e que nunca os abandonar\u00eda.\nSrebrenica: \"\u00c1rea Segura\".\nEntre marzo e abril de 1993 varios centos de bosn\u00edacos foron evacuados da cidade baixo os auspicios do Alto Comisionado das Naci\u00f3ns Unidas para os Refuxiados (ACNUR, UNHCR polas s\u00faas siglas en ingl\u00e9s). O goberno bosn\u00edaco op\u00faxose frontalmente \u00e1s evacuaci\u00f3ns, pois v\u00eda nelas unha contribuci\u00f3n \u00e1 limpeza \u00e9tnica da zona, en detrimento dunha maior\u00eda de poboaci\u00f3n bosn\u00edaca.\nO 16 de abril de 1993, catorce d\u00edas despois de morreren 56 persoas nun bombardeo serbio-bosn\u00edaco durante unha evacuaci\u00f3n organizada pola ACNUR, o Consello de Seguridade das Naci\u00f3ns Unidas aprobou a resoluci\u00f3n 819 , pola que se declaraba Srebrenica \"\u00e1rea segura [...] libre de ataques e outras acci\u00f3ns host\u00eds\". Ao mesmo tempo, o Consello de Seguridade declarou outras d\u00faas zonas seguras: Zepa e Gorazde. O 18 de abril de 1993 o primeiro continxente de tropas do UNPROFOR (Forzas de Protecci\u00f3n das Naci\u00f3ns Unidas) chegou ao enclave de Srebrenica.\nCon todo, para a protecci\u00f3n das devanditas zonas seguras non se estableceu elemento disuasorio ning\u00fan de car\u00e1cter militar. A\u00ednda que o Secretario Xeral da ONU, Butros-Ghali, advertira de que ser\u00edan necesarios 34.000 soldados m\u00e1is para facer efectiva a devandita protecci\u00f3n \"pola forza\", a comunidade internacional rexeitou achegar tantas tropas e acordou, no seu lugar, despregar 7.500 efectivos. Ademais, a Forza de Protecci\u00f3n das Naci\u00f3ns Unidas (UNPROFOR) s\u00f3 estaba autorizada a usar a forza en defensa propia, e non en defensa dos civ\u00eds aos que deb\u00edan protexer. Posteriormente, Kofi Annan declarar\u00eda que as \u00e1reas seguras non eran de feito nin \"zonas protexidas nin refuxios temporais segundo o dereito internacional humanitario, nin zonas seguras que tivesen sentido defender desde o punto de vista militar\".\nAs autoridades serbo-bosn\u00edacas volveron tentar capturar Srebrenica dado que, ao estar xunto \u00e1 fronteira serbia e rodeada de territorio serbio, era \u00e1 vez estratexicamente importante e vulnerable. O 13 de abril de 1993 os serbo-bosn\u00edacos comunicaron ao Alto Comisionado das Naci\u00f3ns Unidas que atacar\u00edan a cidade nun per\u00edodo de dous d\u00edas se os habitantes non a renderon ao expirar o prazo. Os bosn\u00edacos neg\u00e1ronse a renderse.\nMentres as forzas cercadas en Sebrenica desmilitariz\u00e1ronse supervisadas pola ONU, as tropas serbias que lles axexaban permaneceron ben armadas e neg\u00e1ronse a cumprir coa s\u00faa parte do acordo de desmilitarizaci\u00f3n da zona. O ex\u00e9rcito da Rep\u00fablica Sprska (VRS) organizouse en distritos militares e Srebrenica quedou dentro do territorio asignado ao Corpo de Ex\u00e9rcito do Drina. Entre 1.000 e 2.000 soldados das brigadas do corpo do Drina foron despregados ao redor do enclave bosn\u00edaco. Tres forzas serbias foron equipadas con tanques, veh\u00edculos armados, artiller\u00eda e morteiros. En cambio, a unidade do ARBiH que permaneceu no enclave, a 28\u00aa Divisi\u00f3n de Monta\u00f1a, non estaba nin ben organizada nin ben equipada, carec\u00edan dunha estrutura de mando firme as\u00ed como dun sistema de comunicaci\u00f3ns efectivo. Alg\u00fans dos seus membros levaban vellos rifles de caza ou non levaban armas en absoluto, e moi poucos ti\u00f1an uniformes.\nA c\u00e1mara do ICTY reuniu posteriormente evidencias da existencia dun plan deliberado por parte dos serbios para impedir a chegada \u00e1 zona dos convois de axuda internacional. Os produtos de primeira necesidade como os medicamentos, a comida e o combustible fix\u00e9ronse extremadamente escasos na cidade e os bosn\u00edacos, cercados, queix\u00e1ronse de constates ataques das forzas serbias. Pola s\u00faa banda, os serbios alegaron que as tropas bosn\u00edacas estaban utilizando a \u00e1rea segura como base desde a que lanzar\u00edan un grande ataque contra o VRS, e que o UNPROFOR non estaba facendo nada para previlo.\nPor\u00e9n, os serbios non foron os \u00fanicos que incumpriron o acordo que declaraba Srebrenica \u00a8area segura\u00a8. De feito, dende o principio \u00e1mbalas d\u00faas partes viol\u00e1rono. O comandante do ARBiH, xeral Halilovic, declarar\u00eda posteriormente que axi\u00f1a como asinou a declaraci\u00f3n de \u00e1rea segura ordenou aos seus homes que sacasen t\u00f3dalas armas e demais equipamentos militares f\u00f3ra da zona convida, cousa que, segundo el, fixeron. Con todo, tam\u00e9n admitiu que os helic\u00f3pteros do ex\u00e9rcito bosn\u00edaco violaran o espazo a\u00e9reo protexido e que el mesmo enviara oito helic\u00f3pteros cargados con munici\u00f3n para a 28\u00aa Divisi\u00f3n cercada na cidade. Alegou que en termos morais non v\u00eda niso unha agresi\u00f3n ao acordo, posto que as tropas na cidade estaban pobremente armadas. En termos legais e militares, con todo, tratouse dunha violaci\u00f3n.\nComezos de 1995, a situaci\u00f3n deteri\u00f3rase.\nA comezos de 1995, cada vez menos convois de alimentos consegu\u00edan entrar na cidade. O continxente neerland\u00e9s Dutchbat que tomou o relevo de d\u00faas compa\u00f1\u00edas canadenses a comezos dese ano comprobou como a situaci\u00f3n empeoraba cada vez m\u00e1is. Incluso eles contaban cada vez con menos alimentos, medicinas, munici\u00f3n e combust\u00edbel, polo que se viron na obriga de patrullar a zona a p\u00e9. Ademais as tropas serbias imped\u00edronlles volver a aqueles que abandonaron o enclave no curso das ditas patrullas, de tal xeito que o n\u00famero de soldados en Srebrenica caeu de 600 a 400. O tenente coronel Thomas Karremans, que estaba ao mando de ditas forzas, denunciou posteriormente que os serbios tam\u00e9n impediron a chegada ao encrave das munici\u00f3ns do UNPROFOR. En marzo e abril, as tropas neerlandesas deron aviso de d\u00faas concentraci\u00f3ns de tropas serbias preto dos seus postos de observaci\u00f3n \"OP Romeo\" e \"OP Qu\u00e9bec\".\nEn marzo de 1995, Radovan Karad\u017ei\u0107, presidente da Republika Sprska, malia a presi\u00f3n da comunidade internacional e dos seus esforzos por instaurar un acordo de paz, enviou unha directriz ao VRS acerca da estratexia a seguir no encrave de Srebrenica. Dita directriz, co\u00f1ecida como \"Directriz 7\" indicaba que o VRS deb\u00eda:\nTal como se prev\u00eda neste decreto, a mediados de 1995 a situaci\u00f3n tanto dos bosn\u00edacos de Srebrenica como do persoal militar al\u00ed estabelecido era catastr\u00f3fica. En maio, seguindo ordes, Naser Oric e o seu persoal deixaron o encrave en helic\u00f3ptero cara a Tuzla, deixando \u00e1 28\u00aa Divisi\u00f3n baixo o mando de suboficiais. A finais de xu\u00f1o e comezos de xullo o mando da 28\u00aa Divisi\u00f3n enviou unha serie de petici\u00f3ns urxentes para que fose reaberto canto antes a corredoira humanitaria \u00e1 cidade. Ao non seren atendidas as s\u00faas petici\u00f3ns, comezou en Srebrenica a traxedia da fame. O venres 7 de xullo, nunha das s\u00faas \u00faltimas comunicaci\u00f3ns, o Maior ao mando da 28\u00aa Divisi\u00f3n comunicou a morte de 8 habitantes por fame.\nA toma da cidade.\nPor mor da declaraci\u00f3n de encrave seguro pola ONU, m\u00e1is de 60.000 civ\u00eds atop\u00e1banse refuxiados en dita cidade cando o d\u00eda 2 de xullo de 1995, o xeneral serbo-bosn\u00edaco Ratko Mladi\u0107 decidiu atacar Srebrenica. O d\u00eda 6 de xullo, d\u00faas columnas serbo-bosn\u00edacas penetraron catro quil\u00f3metros no \u00e1rea segura para deterse a tan s\u00f3 un da cidade. O 8 de xullo, un blindado holand\u00e9s que obstaculizaba o avance foi atacado polos serbios e se retirou. Un grupo de bosn\u00edacos esixiu que o veh\u00edculo permanecese na zona e lles axudase. Cando estes neg\u00e1ronse, un bosn\u00edaco guindou unha granada de man contra o veh\u00edculo, causando a morte do soldado Raviv van Rensen. Ao comprobar a escasa resistencia por parte das forzas bosn\u00edacas, as\u00ed como a ausencia de reacci\u00f3n internacional algunha, o presidente Karad\u017ei\u0107 enviou unha nova directriz autorizando a toma da cidade por parte do Corpo de Ex\u00e9rcito do Drina.\nAo amencer do 10 de xullo as tropas do Dutchbat fixeron disparos de advertencia por enriba das tropas serbias, e lanzaron bengalas con morteiros, pero nunca abriron fogo directo contra eles. O tenente coronel Thomas Karremans fixo petici\u00f3ns urxentes de apoio a\u00e9reo \u00e1 OTAN, que por diferentes motivos chegou demasiado tarde, co ataque de dous F-16 holandeses sobre carros de combate do VRS. Finalmente o 11 de xullo a cidade caeu en mans serbias. 25.000 civ\u00eds, na s\u00faa maior parte mulleres e nenos, dirix\u00edronse \u00e1 f\u00e1brica de bater\u00edas de Poto\u010dari, cinco quil\u00f3metros ao norte da cidade, para p\u00f3rse baixo a protecci\u00f3n dos soldados da ONU, mentres 15.000 civ\u00eds, (homes e combatentes de ARBiH) trataron de escapar da ameaza que pend\u00eda sobre eles, atravesando os bosques cara a Tuzla. O mesmo d\u00eda que caeu a cidade, \u00e1s 2:30 PM, dous F-16 da OTAN atacaron alg\u00fans tanques do VRS que avanzaban cara \u00e1 cidade. Planificouse tam\u00e9n o bombardeo das posici\u00f3ns artilleiras serbias en torno \u00e1 cidade, pero a operaci\u00f3n se cancelou por mor da escasa visibilidade. Finalmente, a OTAN cancelou t\u00f3dalas s\u00faas operaci\u00f3ns cando o VRS ameazou con matar a 55 soldados holandeses que tomaran como ref\u00e9ns, as\u00ed como con bombardear a f\u00e1brica de Poto\u010dari, onde, ademais dos milleiros de civ\u00eds, atop\u00e1banse os soldados holandeses do UNPROFOR.\nO masacre.\nA crise humana en Poto\u010dari.\nNa tarde do 11 de xullo de 1995, congreg\u00e1ronse aproximadamente de 20 a 25.000 refuxiados musulm\u00e1ns en Poto\u010dari. Varios miles entraran no complexo da ONU, mentres que o resto dispersouse polas f\u00e1bricas e os campos veci\u00f1os. A\u00ednda que a gran maior\u00eda eran mulleres, nenos, anci\u00e1ns e mancados, 63 testemu\u00f1as estimaban que hab\u00eda polo menos 300 homes dentro do per\u00edmetro do complexo da ONU e entre 600 e 900 homes no xent\u00edo do exterior.\nAs condici\u00f3ns en Poto\u010dari eran deplor\u00e1beis. Hab\u00eda escaseza de v\u00edveres e de auga, e a calor era sufocante. Un dos oficiais do Dutchbat describiu a escena como segue: \"Estaban aterrados e lanz\u00e1banse contra os soldados, os meus soldados, os soldados da ONU, que tentaban acougalos. Era unha situaci\u00f3n ca\u00f3tica.\"\nO 11 de xullo o alto mando do VRS percorreu as r\u00faas da cidade. Ante unha c\u00e1mara de televisi\u00f3n, Mladi\u0107 sentenciou: \nO d\u00eda 12 de xullo, Mladi\u0107 citouse nun hotel de Bratunac co Coronel Thomas Karremans. Al\u00ed reprochoulle os ataques a\u00e9reos da OTAN e, segundo os testemu\u00f1os recollidos na posterior investigaci\u00f3n do Parlamento holand\u00e9s, fronte a un porco degolado, Ratko Mladi\u0107 d\u00edxolle a Thomas Karremans: \"Isto \u00e9 o que che espera a ti e aos teus homes se non obedeces\". O Coronel dos Cascos Azuis Thomas Karremans aceptou todas as esixencias serbias, permitindo at\u00e9 que o fotografasen bebendo augardente cos serbios. Devandita imaxe foi difundida polos propios serbios a todos os medios de comunicaci\u00f3n mundiais.\nMladi\u0107 tam\u00e9n visitou o campamento de Poto\u010dari, onde tranquilizou aos refuxiados e lles dixo que \u00edan ser trasladados en autobuses cara \u00e1 zona baixo control bosn\u00edaco. Tam\u00e9n repartiu lambetadas entre os nenos mentres a televisi\u00f3n serbia gravaba o momento.\nSeparaci\u00f3n e asasinato de bosn\u00edacos en Poto\u010dari.\nPosteriormente, dos 25.000 civ\u00eds refuxiados, separaron aos homes (m\u00e1is de 1.700) que foron levados a Bratunac, Petkovci, Kozluk, Kravica e Orohovac. Al\u00ed foron executados de diversas formas. O 12 de xullo de 1995 os serbios comezaron unha campa\u00f1a de terror, que aumentou o p\u00e1nico dos residentes. Os refuxiados no complexo pod\u00edan ver a soldados de VRS incendiando as casas de Srebrenica e dedic\u00e1ndose ao saqueo. Pola tarde, os soldados serbios ceb\u00e1ronse coa multitude. Comezaron as execuci\u00f3ns sumarias de homes e de mulleres.\nNa ma\u00f1\u00e1 do 12 de xullo, unha testemu\u00f1a sinalou ter visto unha pila de 20 a 30 corpos amontoados detr\u00e1s do edificio de transporte en Poto\u010dari, xunto a un tractor. Outro testemu\u00f1ou que aproximadamente \u00e1s 12:00 horas veu un soldado matar a un neno cun coitelo en medio dunha multitude de refuxiados. Tam\u00e9n dixo que viu a soldados serbios executar a decenas de refuxiados musulm\u00e1ns na \u00e1rea traseira da f\u00e1brica de cinque, e despois cargar os seus corpos sobre un carro, a\u00ednda que o n\u00famero e a natureza met\u00f3dica dos asasinatos probaron que as matanzas en Poto\u010dari eran espor\u00e1dicas.\nEsa noite, unha ordenanza m\u00e9dica do Dutchbat testemu\u00f1ou unha violaci\u00f3n: \"Vimos a dous soldados serbios, un deles estaba parado suxeitando \u00e1 moza e o outro estaba sobre ela, cos pantal\u00f3ns baixados. E vimos a unha rapaza tombada, nunha caste de colch\u00f3n. Hab\u00eda sangue no colch\u00f3n, incluso ela estaba cuberta de sangue. Ti\u00f1a contusi\u00f3ns nas pernas. O sangue sa\u00eda de entre as s\u00faas pernas. Ela estaba en estado de shock.\"\nDurante a noite e o d\u00eda seguintes as historias de violaci\u00f3ns estend\u00e9ronse entre os refuxiados.\nAs forzas serbias comezaron a separar a homes da poboaci\u00f3n refuxiada en Poto\u010dari. Aproveitando que os refuxiados musulm\u00e1ns comezaban a subir aos autobuses para seren evacuados, os soldados serbios dedic\u00e1ronse a separar aos homes de idade militar que tentaban subir a bordo. De cando en vez, deti\u00f1an e levaban tam\u00e9n a menores de idade e a anci\u00e1ns, aos que levaban a un edificio en Poto\u010dari chamado a \u201ccasa branca\u201d. Como os autobuses se dirix\u00edan ao norte, cara a territorio musulm\u00e1n, foron parados ao longo da viaxe para ser saqueados e levarse aos homes que puidese haber. A tarde do 12 de xullo, Franken (Maior do Dutchbat) o\u00edu que ning\u00fan home chegar\u00eda coas mulleres e os nenos ao seu destino en Kladanj.\nO 13 de xullo de 1995, os soldados neerlandeses do Dutchbat acharon probas definitivas de que os serbios asasinaban a alg\u00fans dos homes que hab\u00edan sido separados. Por exemplo, os soldados de Vaasen dirix\u00edronse a parte de atr\u00e1s da \u201ccasa branca\u201d seguindo a dous soldados serbios que levaban a un prisioneiro bosn\u00edaco. O\u00edron un tiro e viron aos dous soldados volver sos. Segundo testemu\u00f1o do propio Vaase, este tam\u00e9n o\u00edu tiros de 20 a 40 veces \u00e1 hora durante toda a tarde. Cando os soldados do Dutchbat dixeron ao coronel Jos\u00e9 Kingori, observador militar de Naci\u00f3ns Unidas (UNMO) na \u00e1rea de Srebrenica, que os serbios estaban levando homes \u00e1 parte traseira da \"casa branca\" e estes non aparec\u00edan, o propio coronel Kingori foi a investigar. Escoitou tiros conforme se achegaba, pero foi detido polos soldados serbios antes de que puidese comprobar o que realmente suced\u00eda.\nDeportaci\u00f3n das mulleres.\nOs serbios mostraron ante as c\u00e1maras de televisi\u00f3n como os nenos e as mulleres eran postos en autobuses para ser deportados.\nComo demostraci\u00f3n do realoxo, o comandante en xefe serbio, o xeneral Ratko Mladi\u0107, d\u00edxolles \u00e1s mulleres que os homes tomar\u00edan autobuses distintos para reunirse cos seus familiares m\u00e1is adiante. Con todo, cando as c\u00e1maras marcharon, executaron aos homes. M\u00e1is de 60 cami\u00f3ns lev\u00e1ronos aos sitios da execuci\u00f3n, e algunhas das execuci\u00f3ns foron realizadas durante a noite, baixo luces el\u00e9ctricas. As niveladoras industriais arrastraron os corpos \u00e1s fosas com\u00fans. \"Alg\u00fans foron enterrados vivos\", declarou Jean-Rene Ruez, polic\u00eda franc\u00e9s que mostrou probas da execuci\u00f3n dos musulm\u00e1ns ante o tribunal d'A Haia en 1996.\nAdemais, ach\u00e1ronse evidencias de que os serbios torturaron e executaron a vontade aos prisioneiros. As r\u00faas eran unha desorde de cad\u00e1veres e os r\u00edos tingu\u00edronse de vermello polo sangue. \"Moita xente suicidouse para fuxir da mutilaci\u00f3n de nariz, boca e orellas por parte dos serbios\", declarou. Entre outros casos arrepiantes do xenocidio, est\u00e1n casos citados como o dos adultos que foron obrigados a matar os seus propios fillos ou a ollar como os soldados os asasinaban. \"Un soldado achegouse a unha muller no medio dun xent\u00edo. O seu neno berraba. O soldado preguntou por que berraban o neno e ela explicou que el ti\u00f1a fame. O soldado fixo o seguinte comentario, \u201cXa non ter\u00e1 fame xamais.\u201d Acto seguido, degolou ao neno diante de todo o mundo.\"\nComo resultado de negociaci\u00f3ns exhaustivas da O.N.U coas tropas serbias, trasladouse \u00e1s mulleres de Srebrenica ao territorio controlado polo Goberno de Saraxevo (arredor de 25.000 mulleres, segundo indicaron os querelantes do TPI). Alg\u00fans autobuses nunca alcanzaron a zona segura. Por exemplo, segundo o testemu\u00f1o dado polo sobrevivente do masacre Habibovi\u0107 Kadir, este agochouse nun dos primeiros autobuses que levaban \u00e1s mulleres e aos nenos da base holandesa da O.N.U en Poto\u010dari a Kladanj: \u201cHabibovi\u0107 viu polo menos un veh\u00edculo de mulleres bosn\u00edacas que eran conducidas lonxe do territorio controlado polo goberno bosn\u00edaco.\u201d Habibovi\u0107 dixo que levaron aos homes a unha posici\u00f3n remota preto de Rasica Gai pola tarde. Cando colleron ao primeiro grupo do cami\u00f3n el di que saltou do cami\u00f3n e caeu por unha pendente pr\u00f3xima; os disparos dos soldados non o alcanzaron e escapou. Chegou ao territorio controlado polos bosn\u00edacos o 20 de agosto de 1995.\nReacci\u00f3n internacional.\nA reacci\u00f3n da comunidade internacional foi nun primeiro momento, moi morna. Os principais l\u00edderes europeos condenaron o masacre, pero non intervi\u00f1eron con m\u00e1is tropas para restabelecer o encrave seguro decretado pola ONU. O propio Butros Galli reco\u00f1eceu o seu fracaso o mesmo d\u00eda 12 de xullo, cando de visita diplom\u00e1tica a O Cairo, declarou:\n\"\"\u00c9 unha misi\u00f3n impos\u00edbel. Nas condici\u00f3ns actuais non dispo\u00f1emos dos medios para cumprir con ela\".\" O d\u00eda 13 de xullo, cando estaba de visita diplom\u00e1tica n'O Cairo, foi informado do masacre. O Consello de Seguridade da ONU, ese mesmo d\u00eda limitouse a condenar o masacre e esixir a retirada dos soldados serbios, sen chegar a tomar medidas m\u00e1is coercitivas. Nun primeiro momento, os gobernos europeos reaccionaron con lentitude, sen conseguir p\u00f3rse de acordo nas medidas a tomar. Mentres o Presidente franc\u00e9s Jacques Chirac era partidario dunha maior intervenci\u00f3n armada, Inglaterra ou Espa\u00f1a eran remisos a tomar claro partido por un dos bandos.\nA difusi\u00f3n das imaxes dos masacres polos medios de comunicaci\u00f3n internacionais xerou unha forte onda de simpat\u00eda cara aos bosn\u00edacos, levando consigo unha maior implicaci\u00f3n da comunidade internacional na detenci\u00f3n da guerra. O propio Bill Clinton mostrouse favorable quince d\u00edas logo de co\u00f1ecido o masacre a levantar o embargo de armas que pesaba sobre Bosnia.\nA situaci\u00f3n tivo unha gran repercusi\u00f3n nos Pa\u00edses Baixos, cuxos cascos azuis ti\u00f1an a misi\u00f3n de protexer a cidade e retir\u00e1ronse da mesma. Unha comisi\u00f3n parlamentaria investigou o caso sinalando no seu informe como culpable \u00faltimo ao ent\u00f3n Presidente do Goberno Wim Kok. Por tal motivo, o gabinete en pleno presentou a s\u00faa dimisi\u00f3n o 18 de abril de 2002.\nA ra\u00edz dos testemu\u00f1os aparecidos, o Tribunal Penal Internacional para a ex Iugoslavia ditou orde de busca e captura contra Ratko Mladi\u0107, as\u00ed como contra Radovan Karad\u017ei\u0107, como autor intelectual de dito masacre, o cal foi detido o 21 de xullo de 2008 en Serbia. Outros dos detidos de entre os autores do masacre, son en concreto:\nRepresalias.\nNo mundo isl\u00e1mico esta masacre tivo unha enorme repercusi\u00f3n, contribu\u00edndo \u00e1 chegada a Bosnia de gran cantidade de guerrilleiros de moi diversos pa\u00edses, muxahid\u00edns que loitaron xunto aos bosn\u00edacos musulm\u00e1ns. Isto contribu\u00edu \u00e1 radicalizaci\u00f3n do conflito, consider\u00e1ndose unha guerra de relixi\u00f3n.\nObservadores internacionais te\u00f1en constatado que minor\u00edas serbias de Srebrenica, Sijekovac, Kravica, Trnovo, Brcko, Fo\u010da, Kamenica, Rogatica, Kukavice, Mili\u0107i, Klisa, Zvornik, Kalinovik, Saraxevo e Rogosije foron obxecto de asasinatos m\u00faltiples, as\u00ed como de mutilaci\u00f3ns e violaci\u00f3ns, ademais da destruci\u00f3n de numerosos templos ortodoxos. O l\u00edder musulm\u00e1n Naser Oric, m\u00e1ximo respons\u00e1bel da maior\u00eda destas atrocidades, foi xulgado polo Tribunal Penal Internacional para a ex Iugoslavia, sendo considerado culp\u00e1bel s\u00f3 do delito de crimes de guerra e condenado a dous anos de c\u00e1rcere. A cualificaci\u00f3n de xenocidio contra o pobo serbio non foi considerada como tal por este tribunal, que interpretou estas matanzas como actos de guerra."}
{"id": "58410", "revid": "1804", "url": "https://gl.wikipedia.org/wiki?curid=58410", "title": "Afroestadounidense", "text": ""}
{"id": "58414", "revid": "5863", "url": "https://gl.wikipedia.org/wiki?curid=58414", "title": "Os Espi\u00f1eiros, Allariz", "text": "San Breixo dos Espi\u00f1eiros \u00e9 unha parroquia do concello de Allariz. Segundo o IGE en 2015 ti\u00f1a 105 habitantes (50 homes e 55 mulleres). Limita coas parroquias allaricenses de Folgoso, Meire e Augas Santas, amais de co concello de Xunqueira de Amb\u00eda.\nAbrangue 5 lugares, sendo o n\u00facleo m\u00e1is poboado Vilar de Flores, que en 2015 ti\u00f1a 49 habitantes. Os outros dous lugares son As Casas Novas (no l\u00edmite co concello de Xunqueira de Amb\u00eda), Rubi\u00e1s e Santo Estevo."}
{"id": "58415", "revid": "98629", "url": "https://gl.wikipedia.org/wiki?curid=58415", "title": "Cacahuete", "text": "O cacahuete (\"Arachis hypogaea\"), \u00e9 unha planta anual da familia dos ch\u00edcharos (\"Fabaceae\"), cuxos froitos, de tipo legume conte\u00f1en sementes apreciadas en gastronom\u00eda.\nCaracter\u00edsticas.\nA planta \u00e9 fibrosa e mide de 30 a 50 cm de altura. Os froitos medran baixo a terra dentro dunha casca le\u00f1osa que, normalmente, conten d\u00faas sementes. Vulgarmente co\u00f1\u00e9cese como froito seco.\nCultivo.\n\"A. hypogaea\", que \u00e9 de orixe americana, foi cultivada para o aproveitamento das s\u00faas sementes desde hai 4000 ou 5000 anos. Os conquistadores espa\u00f1ois observaron o seu consumo en M\u00e9xico-Tenochtitl\u00e1n, a capital do imperio azteca, no s\u00e9culo XVI, e posteriormente distribu\u00edrono por Europa e o resto do mundo, xunto con outros mercantes europeos. Cult\u00edvase en maio, e coll\u00e9itase a finais do outono.\nO que non puideron observar os espa\u00f1ois foi que xa o Se\u00f1or de Sip\u00e1n, no norte do Per\u00fa, se adornaba con r\u00e9plicas de cacahuetes en ouro: orelleiras, colares e demais xoias que se exhiben agora no Museo de Sip\u00e1n. As \"Tumbas Reales de Huaca Rajada\" foron descubertas en 1987 e asombra a s\u00faa tecnolox\u00eda no manexo dos metais. Pertencente \u00e1 cultura pre-inca dos mochicas, datouse no ano 250 d.c.\nNa actualidade o cultivo do cacahuete estendeuse amplamente por rexi\u00f3ns da Asia e \u00c1frica. As cascas, obtidas como subproduto, empr\u00e9ganse como combust\u00edbel.\nPragas.\nA infecci\u00f3n por certas especies de fungos (\"Aspergillus flavus\" ou \"A. parasiticus\") contamina as sementes con aflatoxinas, perigosas substancias cancer\u00edxenas.\nNomenclatura.\nO termo ven do n\u00e1huatl \"tl\u0101lcacahuatl\", que significa cacao da terra, de \"tlalli\": 'terra, solo', porque a va\u00ed\u00f1a das s\u00faas sementes est\u00e1 baixo terra e \"cacahuatl\": 'grans de cacao'.\nA \u00e1rbore e o seu froito co\u00f1\u00e9cense en M\u00e9xico como \"cacahuate\" ou \"cacahuete\". Mentres que no espa\u00f1ol de Espa\u00f1a se adoptou este \u00faltimo termo, en case todos os demais pa\u00edses de fala hispana empr\u00e9gase o voc\u00e1bulo ta\u00edno \"man\u00ed\". En portugu\u00e9s \u00e9 co\u00f1ecido por \"amendoim\".\nUsos.\nCon este froito obt\u00e9\u00f1ense alimentos tales como a manteiga de cacahuete ou o aceite de cacahuete moi empregado na coci\u00f1a da India e do sueste de Asia.\nEn M\u00e9xico \u00e9 com\u00fan encontralos en diferentes presentaci\u00f3ns como \"botana\" ou lambonada (salgados, xaponeses, garrapi\u00f1ados, enchilados etc.) ou en forma dun doce tradicional moi nutritivo feito con cacahuetes e mel, chamado \"palanqueta\" (tam\u00e9n se pode facer con outras sementes, como pebidas de cabaza). As\u00ed mesmo, \u00fasase para preparar distintos guisos, como o polo en mollo de cacahuete.\nEn Espa\u00f1a cons\u00f3mese a semente cr\u00faa ou torrada, denomin\u00e1ndose ent\u00f3n panchito nalgunhas \u00e1reas localizadas.\nNa Arxentina, gran produtor de cacahuete, este cons\u00f3mese torrado cos seus grans ou en garrapi\u00f1adas e pralin\u00e9s ou recubertos por unha capa de chocolate ou, \u00e1 inversa, dentro de tabletas de chocolate, sendo tam\u00e9n un dos compo\u00f1entes principais das picadas; cando se vai a un bar, pub, restaurante ou \"boliche\" arxentino e se pide unha cervexa \u00e9 moi com\u00fan que esta sexa acompa\u00f1ada de \"yapa\" (gratuitamente) co que se chama \"con ingredientes\", os cales consisten nun prati\u00f1o ou pequena bandexa que cont\u00e9n grans de cacahuete torrado e salgado, xeralmente acompa\u00f1ados por unha pequena porci\u00f3n de patacas fritas e \"palitos salados\" (pequenos paus feitos dunha masa de fari\u00f1a, os cales est\u00e1n fritos e salgados). Canto \u00e1 manteiga de cacahuete, esta prod\u00facese en gran cantidade, mais o seu destino acostuma ser a exportaci\u00f3n (o gusto por tal \"manteiga\" est\u00e1 relativamente pouco difundido a\u00ednda entre a poboaci\u00f3n arxentina), a\u00ednda que \u00e9 moi com\u00fan que se consuma nunha especie de variante s\u00f3lida moi parecida a un turr\u00f3n: a chamada mantecol, que se toma na sobremesa."}
{"id": "58416", "revid": "98629", "url": "https://gl.wikipedia.org/wiki?curid=58416", "title": "Moorea", "text": "Moorea (\"Mo\u00b4orea\" en tahitiano) \u00e9 unha illa volc\u00e1nica do arquip\u00e9lago da Sociedade na Polinesia Francesa. A tan s\u00f3 17\u00a0km ao noroeste de Tahit\u00ed \u00e9 denominada \u00e1s veces como \u00aba illa irm\u00e1\u00bb.\nTop\u00f3nimo.\nO nome de Moorea quere dicir 'lagarto dourado' ou 'lagarto amarelo', en tahitiano, Mo'o = lagarto, Re'a = amarelo. Unha lenda explica que un lagarto xigante partiu coa cola as d\u00faas ba\u00edas ao norte. Estas ba\u00edas son as de Opunohu e a de Cook ou Paopao. Curiosamente James Cook en 1777, ancorou na ba\u00eda de Opunohu e non \u00e1 de Paopao. O miradoiro de Belvedere (ou Roto Nui) \u00e9 un punto de atracci\u00f3n con espl\u00e9ndidas vistas \u00e1s d\u00faas ba\u00edas.\nO nome hist\u00f3rico \u00e9 Aimeho, ou Eimeo, que quere dicir 'refuxio'. A proximidade con Tahit\u00ed fac\u00eda que se utilizase como refuxio para os guerreiros derrotados. Un exiliado foi o rei Pomare II que en 1808 instalouse durante sete anos logo da revolta provocada ao intentar establecer un reino absolutista. Hoxe en d\u00eda continua sendo un refuxio de fin de semana para os que queren fuxir da capital Papeete.\nPara Samuel Wallis (1767) foi a illa de \"York\", e para o espa\u00f1ol Domingo Boenechea (1772) a illa de \"Santo Domingo\". Foi George Vancouver, en 1791, quen a chamou \"Morea\", a\u00ednda que s\u00f3 era o nome dun dos distritos, acabou aplicandose a toda a illa.\nHistoria.\nDo mesmo xeito que moitas das outras illas, Mo'orea primeiro foi ocupada polos polinesios das illas ao oeste de Mo'orea. Chegaron en canoas que vi\u00f1an desde o sur de Asia en busca de illas para colonizar. Est\u00edmase que chegaron a Mo'orea fai aproximadamente 1000 anos. Hai alg\u00fanhas sinais antigas en Mo'orea co\u00f1ecidas como \"marae\", que consisten en antigas rochas de pedra con forma de pir\u00e1mides. Nas rocas est\u00e1n as tallas que indican que de vez en cando celebr\u00e1banse sacrificios. O \"marae\" m\u00e1is vello \u00e9 o '\u0100fareaitu Marae, situado na aldea principal da illa. Foi feito polos primeiros polinesios no ano 900.\nO primeiro europeo que rexistrou o seu avistamento foi Pedro Fern\u00e1ndez de Quir\u00f3s en 1606. Os primeiros colonos europeos chegaron durante o s\u00e9culo XVIII. O primeiros europeos en chegar \u00e1 illa eran ingleses Samuel Wallis e James Cook. O capit\u00e1n James Cook desembarcou primeiro en Tahit\u00ed e logo partiu con Samuel Wallis e foron a Mo'orea. A primeira vez que desembarcou foi na ba\u00eda de 'Opunohu, posteriormente chamada Ba\u00eda de Cook na s\u00faa honra. O mari\u00f1eiro espa\u00f1ol Domingo de Bonechea visitouna en 1774 e chamouna \"Santo Domingo\".\nA illa foi un dos visitados pola United States Exploring Expedition na s\u00faa xira polo Pac\u00edfico Sur en 1839.\nCharles Darwin atopou inspiraci\u00f3n para a s\u00faa teor\u00eda sobre a formaci\u00f3n dos atois de coral cando observaba Mo'orea desde o alto dun pico de Tahit\u00ed. Describiuno como unha \"pintura nun marco\", en referencia \u00e1 Barreira de Coral que rodea a illa.\nO 7 de outubro de 1967, terminouse a construci\u00f3n do Aeroporto de Mo'orea. Que abriu o mes seguinte.\nXeograf\u00eda.\nA illa formouse como un volc\u00e1n fai entre 1\u00b45 a 2\u00b45 mill\u00f3ns de anos, resultado dun punto quente xeol\u00f3xico no manto debaixo da placa oce\u00e1nica que formou o conxunto do arquip\u00e9lago da Sociedade. Teorizouse sobre que as ba\u00edas actuais eran antigamente as concas hidrogr\u00e1ficas que se encheron durante a subida do mar do Holoceno.\nA superficie total \u00e9 de 133\u00b45\u00a0km\u00b2, e a altitude m\u00e1xima \u00e9 de 1.207 m no Monte Tohi'e'a, cerca do centro de Mo'orea. A illa ten un perfil monta\u00f1oso, coas s\u00faas vertentes cubertas de plantaci\u00f3ns de anan\u00e1s, aguacates e pomelos. Ten oito vales que forman unha estrela, e d\u00faas ba\u00edas case sim\u00e9tricas na costa norte, a do oeste ch\u00e1mase 'Opunohu, non est\u00e1 moi poboada, pero moitos viaxeiros chegan a trav\u00e9s da ba\u00eda. Os principais municipios dos arredores da ba\u00eda son Piha'ena no leste e Papet\u014d'ai ao oeste. No leste at\u00f3pase a ba\u00eda de Cook, tam\u00e9n chamada Pao Pao Bay xa que a comuna m\u00e1is grande de Mo'orea est\u00e1 no fondo da ba\u00eda. Os outros municipios son Piha'ena ao oeste e Maharepa no leste.\nHai rutas de senderismo nas monta\u00f1as. A ba\u00eda Vai'are \u00e9 outra pequena enseada, m\u00e1is pequena que as d\u00faas ba\u00edas principais, na costa leste. Esta ba\u00eda creceu moito e ten unha chea de negocios. O pobo principal at\u00f3pase xusto ao sur da ba\u00eda.\nA illa ti\u00f1a 16.191 habitantes no censo do 2007, distribu\u00eddos nas comunas asociadas de Afareaitu, Haapiti, Paopao, Papetoai e Teavaro. Xunto con Maiao forma a comuna de Moorea-Maiao."}
{"id": "58417", "revid": "89787", "url": "https://gl.wikipedia.org/wiki?curid=58417", "title": "Atol Bora Bora", "text": "Bora Bora \u00e9 un atol de 30\u00a0km\u00b2 no grupo das Illas de Sotavento na parte occidental das Illas da Sociedade na Polinesia Francesa, unha colectividade de ultramar de Francia no Oc\u00e9ano Pac\u00edfico. A illa, situada a uns 230\u00a0km. ao noroeste de Papeete, est\u00e1 rodeada por un lago e unha Barreira de Coral. No centro da illa at\u00f3panse os restos dun volc\u00e1n extinto con dous picos, o monte Pahia e o monte Otemanu, o punto m\u00e1is alto con 727 m..\nBora Bora \u00e9 un importante destino tur\u00edstico internacional, famosa polos seus resorts de luxo. O asentamento m\u00e1is importante, Vaitape, est\u00e1 no lado occidental da illa principal, fronte \u00e1 canle principal na lagoa. Os produtos da illa lim\u00edtase principalmente ao que pode ser obtido do mar e as abundantes \u00e1rbores de coco, que historicamente ti\u00f1an grande importancia econ\u00f3mica pola copra. De acordo co censo de 2007, Bora Bora ten unha poboaci\u00f3n permanente de 8.880 habitantes.\nNome.\nNa antig\u00fcidade a illa cham\u00e1base \"Pora pora mai te pora\", que significa \"creado polos deuses\" no dialecto local tahitiano. Isto se abrevia a mi\u00fado como \"Pora Pora\" que significa simplemente \"primox\u00e9nito\". Debido \u00e1s ambig\u00fcedades dos fonemas da lingua tahitiana, isto tam\u00e9n poder\u00eda ser pronunciado \"B\u00f3la B\u00f3la\" ou \"Bora Bora.\" Cando o explorador Jakob Roggeveen descubriu a illa, el e o seu equipo adoptou o nome de \"Bora Bora\" que se mantivo desde ent\u00f3n.\nHistoria.\nOs polinesios instal\u00e1ronse probablemente no s\u00e9culo IV. O antigo nome de Vava'u suxire que provi\u00f1an do arquip\u00e9lago do mesmo nome nas Tonga. Foi avistada polo neerland\u00e9s Jacob Roggeveen en 1722, e logo polo franc\u00e9s Louis Antoine de Bougainville e explorada polo ingl\u00e9s James Cook, quen desembarcou nela en 1770. En 1775 o espa\u00f1ol Domingo Boenechea chamouna \u00abSan Pedro\u00bb. Os habitantes guerreiros eran temidos nas illas veci\u00f1as e os seus xefes mantiveron a independencia ata a anexi\u00f3n por Francia en 1881. Antes, en 1842, estableceuse o protectorado franc\u00e9s.\nA Sociedade Misionera de Londres chegou en 1820 e fundou unha igrexa protestante en 1890. Bora Bora foi un reino independente ata 1888 cando a s\u00faa \u00faltima ra\u00ed\u00f1a Teriimaevarua III viuse obrigado a abdicar polos franceses que anexionaron a illa.\nNa segunda guerra mundial a illa foi elixida polos EUA como base de subministraci\u00f3n do Pac\u00edfico sur. En 1942 desembarcaron 5.000 soldados, superando a poboaci\u00f3n insular, e constru\u00edron un aeroporto no Motu Mate, defensas de artiller\u00eda e dep\u00f3sitos de combustible. Non se produciu ning\u00fan combate en Bora Bora, e a base foi pechada en 1946 ante as queixas pola presenza norteamericana. Alg\u00fans soldados tiveron que ser repatriados \u00e1 forza. O aeroporto militar foi o \u00fanico aeroporto internacional da Polinesia Francesa ata a construci\u00f3n do de Faa'a en Tahit\u00ed en 1962.\nXeograf\u00eda.\nBora Bora \u00e9 unha illa pequena de 38\u00a0km\u00b2. Est\u00e1 formada por unha monta\u00f1a bas\u00e1ltica de 727 m. no monte Otemanu, que significa \"paxaro\". A monta\u00f1a est\u00e1 rodeada dunha lagoa protexida por un longo anel coralino con illotes de area (Tevairoa, Motu One, Motu Mute, Motu Piti Aau) s\u00f3 rotos polo paso de Teavanui. A vila principal, Vaitape, est\u00e1 fronte ao paso de Teavanui. No illote de Motu Mute at\u00f3pase o aeroporto, a 20 minutos en barco desde Vaitape.\nA illa \u00e9 produto de erupci\u00f3ns volc\u00e1nicas de hai catro mill\u00f3ns de anos. Foise derrubando lentamente mentres foi crecendo ao seu redor o arrecife coralino. A mi\u00fado ponse como exemplo do proceso de formaci\u00f3n dos atois. Hoxe en d\u00eda ten tanto as caracter\u00edsticas dunha illa volc\u00e1nica como dun atol a medio formar.\nClima.\nOs meses de novembro a abril son c\u00e1lidos e h\u00famidos con moitos d\u00edas soleados. Os meses de xu\u00f1o a outubro son algo m\u00e1is frescos e secos debido aos ventos alisios.\nPoboaci\u00f3n.\nEn 2002 a poboaci\u00f3n era de 7.295 habitantes distribu\u00eddos en tres comunas asociadas: Ide, Faanui e Nunue. A vila principal \u00e9 Vaitape.\nSon linguas oficiais o franc\u00e9s e o tahitiano, tam\u00e9n chamado \"reo m\u0101\u2019ohi\". O ingl\u00e9s tam\u00e9n se fala amplamente.\nEconom\u00eda.\nOs produtos da illa lim\u00edtanse \u00e1 pesca e aos cocos. Hoxe a econom\u00eda bas\u00e9ase no sector tur\u00edstico, sobre todo dos EUA e do Xap\u00f3n. Entre outras actividades p\u00f3dese facer submarinismo na lagoa, onde hai quenllas e raias.\nComuna de Bora-Bora.\nA comuna de Bora-Bora componse da illa de Bora Bora cos illotes do seu per\u00edmetro que saen dos arrecifes de coral, 29\u00b43\u00a0km\u00b2 en total, e do atol de Tupai (11\u00a0km\u00b2), que se atopa 20\u00a0km ao norte de Bora Bora. O atol de Tupai non ten poboaci\u00f3n permanente, ag\u00e1s duns 50 traballadores nas plantaci\u00f3ns de coco. A poboaci\u00f3n total era de 8927 habitantes en 2007, cunha superficie de 40\u00b43\u00a0km\u00b2 en total.\nOs illotes dos arredores incl\u00faen: Motu Tapu, Motu Ahuna, Tevairoa, Motu Tane, Motu Mute, Motu Tufari, Motu Pitiaau, Sofitel Motu, Motu Toopua, e Toopuaiti.\nAdministraci\u00f3n.\nA comuna at\u00f3pase na subdivisi\u00f3n administrativa de Illas de Sotavento e consiste nos seguintes municipios asociados:\nO centro administrativo da comuna \u00e9 o asentamento de Vaitape, na illa de Bora Bora. A illa \u00e9 administrativamente parte da comuna (municipio) de Bora-Bora, na subdivisi\u00f3n administrativa das illas de sotavento. O Presidente da Polinesia Francesa \u00c9douard Fritch \u00e9 o actual alcalde de Bora Bora, ademais de ser o Presidente.\nTurismo.\nHoxe en d\u00eda a econom\u00eda da illa \u00e9 impulsada case exclusivamente polo turismo. Nos \u00faltimos anos constru\u00edronse varios resorts sobre os \"motus\" (pequenas illas, de Tahit\u00ed) que rodean a lagoa. O Hotel Bora Bora abriu en 1961, e nove anos m\u00e1is tarde constru\u00edronse os primeiros Bungalows sobre pilotes na lagoa. Hoxe en d\u00eda, os bungalows sobre a auga son unha caracter\u00edstica est\u00e1ndar da maior\u00eda dos resorts de Bora Bora. A calidade dos bungalows est\u00e9ndese desde o aloxamento b\u00e1sico, comparativamente barato a lugares moi luxosos e caros para quedar.\nA maior\u00eda dos destinos tur\u00edsticos est\u00e1n centrados na auga, con todo, \u00e9 posible visitar lugares de interese na terra, tales como can\u00f3ns da segunda guerra mundial. Air Tahiti ten cinco ou seis voos diarios ao Aeroporto de Bora Bora no Motu Mute con Tahit\u00ed (as\u00ed como con outras illas). A illa esta servida polo aeroporto en Bora Bora no Motu Mute no norte, con Air Tahiti proporcionando voos diarios cara a e desde Papeete en Tahit\u00ed.\nO transporte p\u00fablico na illa \u00e9 inexistente, os coches e bicicletas de alugueiro son os m\u00e9todos recomendados de transporte. Tam\u00e9n hai pequenos, buggies de d\u00faas prazas de alugueiro en Vaitape. \u00c9 posible alugar lanchas para explorar a lagoa.\nO snorkel e o mergullo en e ao redor da lagoa de Bora Bora son actividades populares. Moitas especies de quenllas e raias habitan na masa de auga circundante. Hai operadores de mergullo na illa que ofrecen inmersi\u00f3ns para ver manta raias e tam\u00e9n inmersi\u00f3ns para alimentar quenllas.\nAdemais das illas de Bora Bora existentes, engadiuse un novo motu artificial o motu Marfo na esquina nord\u00e9s da lagoa propiedade do St. Regis Resort.\nClima.\nAs maior\u00edas das choivas pres\u00e9ntanse durante os meses de ver\u00e1n (novembro a abril) e acomp\u00e1\u00f1anse dunha alta humidade."}
{"id": "58418", "revid": "23204", "url": "https://gl.wikipedia.org/wiki?curid=58418", "title": "Atol Tetiaroa", "text": "Tetiaroa (\"Teti\u00b4aroa\" en tahitiano) \u00e9 o \u00fanico atol do grupo das illas de Barlovento no Arquip\u00e9lago da Sociedade, na Polinesia Francesa, unha colectividade de ultramar de Francia no Oc\u00e9ano Pac\u00edfico. Antigamente era o lugar de vacaci\u00f3ns da realeza tahitiana. Actualmente \u00e9 un atol privado co\u00f1ecido por ser comprado por Marlon Brando.\nXeograf\u00eda.\nO atol \u00e9 de propiedade privada e forma parte administrativamente da comuna (municipio) de Arue, ao norte de Tahit\u00ed. At\u00f3pase a 53\u00a0km. ao norte de Tahit\u00ed. O atol est\u00e9ndese sobre unha superficie total de 6\u00a0km\u00b2, as aproximadamente 585 hect\u00e1reas de superficie est\u00e1n divididas en 13 motus (illotes) con diferentes superficies. A lagoa ten aproximadamente 7\u00b42\u00a0km. e 30 m de profundidade. A lagoa, que non ten ning\u00fan paso navegable ao oc\u00e9ano, facendo o acceso en barco case imposible. En varios illotes illados, como Tahuna Iti e Tahuna Rahi, hai importantes colonias de aves.\nHai unha cincuentena de habitantes no illote do oeste, motu Onetahi. Disp\u00f3n dun aer\u00f3dromo e dun pequeno hotel pechado ao turismo. F\u00f3ra do hotel s\u00f3 se permiten excursi\u00f3ns organizadas ao illote Tahuna Iti. En 1983 sufriu serias desfeitas provocadas por un furac\u00e1n.\nOs illotes (ou motus), en orde \u00e1 dereita a partir da esquina suroeste, son:\nHistoria e propiedade.\nEn tempos hist\u00f3ricos, o atol utilizouse como residencia de ver\u00e1n polos grandes xefe do distrito de Arue, de Tahit\u00ed, e posteriormente pola familia real Pomare, gobernantes de Tahit\u00ed. A familia real deixaba Teti'aroa ao coidado dos serventes fieis que viv\u00edan al\u00ed. Antigamente cham\u00e1base Teturoa. Logo da investidura de Tu como rei de Tahit\u00ed, e de acordo co chamado costume pi'i, foron prohibidas todas as palabras que tivesen a s\u00edlaba \" tu\" e, desta forma, Teturoa foi cambiado por Tetiaroa.\nOs membros da familia real resid\u00edan en Teti'aroa cando necesitaban tranquilidade e relaxaci\u00f3n. Os membros femininos da familia dise que han ir al\u00ed a comer (aumento de peso) e permanecer \u00e1 sombra (branqueando a s\u00faa pel) \"a efectos de embelecer a s\u00faa persoa.\" Segundo a lenda, en tempos de guerra o rei levou os seus tesouros al\u00ed para a s\u00faa custodia.\nTetiaroa xa fora visto polos primeiros descubridores de Tahit\u00ed, pero non puido ser explorado ata o 1789 polo ingl\u00e9s William Bligh que foi o primeiro europeo en visitar o atol na procura dos primeiros amotinados antes da sa\u00edda da HMS Bounty que co tempo sufriu un mot\u00edn completo. O espa\u00f1ol Domingo Bonaechea chamouno \"Os Tres Irm\u00e1ns\".\nEn 1904 a familia Pomare cedeu Tetiaroa ao canadense Johnston W. Williams, o \u00fanico dentista en Tahit\u00ed, como reco\u00f1ecemento polos seus servizos. Posteriormente Williams converteuse en c\u00f3nsul do Reino Unido de 1916 a 1935. Williams administrou Teti'aroa como unha residencia e como unha plantaci\u00f3n de copra.\nEn 1960, Marlon Brando \"descubriu\" Teti'aroa mentres buscaba localizaci\u00f3ns para a rodaxe de \"Rebeli\u00f3n a bordo \", que foi rodada en Tahit\u00ed e na veci\u00f1a Moorea. Unha vez terminada a filmaci\u00f3n, Brando contratou a un pescador local que levouno a Teti'aroa. Foi \"m\u00e1is magn\u00edfico que todo o que anticipara\", marabillouse na s\u00faa autobiograf\u00eda de 1994 \"Songs My Mother Taught Me\", (As canci\u00f3ns que ensinoume a mi\u00f1a nai).\nBrando finalmente adquiriu por 99 anos os motus de Teti'aroa a un dos descendentes directos de Williams, a se\u00f1ora Dur\u00e1n. O arrecife e a lagoa pertencen \u00e1 Polinesia Francesa. (Williams e a s\u00faa esposa est\u00e1n enterrados no motu Rimatuu). Comprou a maior parte do atol en 1966 por 200.000 $ e a outra parte en 1967 por 70.000. $ Tivo que superar a interferencia pol\u00edtica e a resistencia local \u00e1 venda do atol. Localiz\u00e1ronse, moitos sitios arqueol\u00f3xicos importantes que foron identificados e estudados. Polo tanto, a importancia hist\u00f3rica de Teti'aroa fan que o pobo e o goberno da Polinesia Francesa contin\u00faen cuestionando a venda para o seu desenvolvemento futuro.\nPara vivir no atol, Brando constru\u00edu unha pequena aldea no Motu Onetahi en 1970. Consist\u00eda nunha pista de aterraxe para chegar al\u00ed sen romper o arrecife, 12 bungalows sinxelos, unha cabana coci\u00f1a, comedor e bar, todo iso constru\u00eddo con materiais locais, madeira de coco, teitos de palla e ata grandes cunchas de mar para os sumidoiros. A aldea converteuse nun sitio para os amigos, a familia e os cient\u00edficos que estudaban a ecolox\u00eda e arqueolox\u00eda do atol.\nCos anos, Brando pasou tanto tempo como puido al\u00ed e utilizouno como escapada da s\u00faa axitada vida en Hollywood. Malia que non pasaba tanto tempo al\u00ed como el desexaba, dise que sempre apreciaba os seus momentos en Teti'aroa. Durante a s\u00faa estancia na illa era visitado a mi\u00fado polos seus fillos, netos e bisnetos. \u00c1 s\u00faa morte, o fillo de Brando Teihotu viviu na illa durante alg\u00fan tempo.\nFinalmente, a aldea converteuse nun modesto hotel xestionado pola s\u00faa esposa tahitiana, Tarita Teriipaia, que interpretara o seu amor na pantalla en \"Rebeli\u00f3n a bordo\". O hotel funcionou durante m\u00e1is de 25 anos, logo de que Brando deixou a Polinesia Francesa a regresar a Os \u00c1nxeles. Moitos dos h\u00f3spedes do hotel lament\u00e1banse a falta de servizos que normalmente at\u00f3panse nunha illa resort.\".\nEn 1980, o famoso maxi iate S/Y \"Condor of Bermuda\" encallou no arrecife Onetahi. O iate foi rescatado e enviado a Nova Zelandia para a s\u00faa reparaci\u00f3n.\nEn 2002, dous anos antes da morte do actor, Brando asinou un novo testamento e non deixou instruci\u00f3ns para Teti'aroa. Logo da s\u00faa morte en 2004, o atol \u00e9 propiedade do seu fillo Teihotu Brando, os executores do testamento outorgaron os dereitos de desenvolvemento a Pacific Beachcomber SC, unha empresa de Tahit\u00ed que pos\u00fae hoteis en toda a Polinesia Francesa.\nFuturo de Teti'aroa.\nTeti'aroa Pacific Beachcomber SC comezou a construci\u00f3n en Teti'aroa en 2009. A primeira fase da construci\u00f3n inclu\u00eda a reconstruci\u00f3n e a reorientaci\u00f3n da pista de aterraxe, xa que a superficie orixinal estaba en mal estado e non cumpr\u00eda coas regulaci\u00f3ns actuais da aviaci\u00f3n. Ademais, foi constru\u00eddo un peirao no arrecife para permitir a transferencia de subministraci\u00f3ns desde o lado do oc\u00e9ano do arrecife \u00e1 beira da lagoa.\nO motu Onetahi incl\u00fae un eco-hotel de luxo (The Brando), spa, centro de investigaci\u00f3n, aldea para o persoal e pista de aterraxe privada.\nEn febreiro de 2014, anunci\u00e1base que o edificio do resort termin\u00e1rase. The Brando abriuse oficialmente ao p\u00fablico en xullo de 2014. The Brando Estate e oito dos dezaseis fillos de Marlon Brando est\u00e1n involucrados no proxecto.\nNotas.\nWaltzing with Brando by Bernard Judge"}
{"id": "58419", "revid": "85894", "url": "https://gl.wikipedia.org/wiki?curid=58419", "title": "Papeete", "text": "Papeete \u00e9 a capital da Polinesia Francesa, unha colectividade de ultramar de Francia no Oc\u00e9ano Pac\u00edfico. O comuna (municipio) de Papeete est\u00e1 situado na illa de Tahit\u00ed, na subdivisi\u00f3n administrativa das Illas do Vento, das cales Papeete \u00e9 a capital administrativa. O Alto Comisario franc\u00e9s tam\u00e9n reside en Papeete. \u00c9 o centro principal de Tahit\u00ed e da Polinesia Francesa tanto para os servizos gobernamentais, como para os comerciais, industriais e financeiros privados, o centro do turismo da Polinesia francesa e un porto de escala de uso com\u00fan. As illas do Vento son \u00e1 s\u00faa vez parte das Illas da Sociedade. O nome \"Papeete\" significa \"auga dunha cesta\".\nO zona urbana de Papeete ti\u00f1a unha poboaci\u00f3n total de 136\u00a0771 habitantes no censo de agosto de 2017, 26\u00a0926 dos cales viv\u00edan na propia comuna de Papeete.\nXeograf\u00eda.\nA comuna de Papeete subdiv\u00eddese en once \" barrios \" (distritos): \nHistoria.\nNo inicio da primeira guerra mundial Papeete foi bombardeada por buques alem\u00e1ns, causando perdas de vidas e danos significativos.\nO crecemento da cidade viuse impulsado pola decisi\u00f3n de trasladar os ensaios de armas nucleares desde Alxeria aos atois de Mururoa e Fangataufa, a uns 1500\u00a0km ao leste de Tahit\u00ed, isto orixinou a construci\u00f3n do aeroporto de Faa xunto a Pape'ete, o \u00fanico aeroporto internacional na Polinesia Francesa. En 1983, a Igrexa de Xes\u00fas Cristo dos Santos dos \u00daltimos D\u00edas constru\u00edron aqu\u00ed o Templo de Papeete debido \u00e1 gran cantidade de membros na rexi\u00f3n. O 5 de setembro de 1995, o goberno de Jacques Chirac levou a cabo a primeira da \u00faltima serie de detonaci\u00f3ns de ensaios nucleares nas costas de Moruroa. As manifestaci\u00f3ns e os violentos disturbios en Papeete duraron dous d\u00edas e danaron o aeroporto internacional, feriron a 40 persoas, e arredaron o turismo durante alg\u00fan tempo (Disturbios similares producironse logo doutra proba nuclear francesa na mesma zona en 1987). Nos altercados foron atacados, sobre todo, intereses franceses.\nDemograf\u00eda.\nA \u00e1rea urbana de Papeete ten unha poboaci\u00f3n total de 133.627 habitantes no censo de xu\u00f1o de 2012, 25.769 dos cales viv\u00edan na comuna. A \u00e1rea urbana de Papeete est\u00e1 composta por sete comunas. Se enumeran de nord\u00e9 a suroeste:"}
{"id": "58420", "revid": "23204", "url": "https://gl.wikipedia.org/wiki?curid=58420", "title": "Illa Tahaa", "text": "Tahaa (en tahitiano Taha\u00b4a) \u00e9 unha das illas de Sotavento do arquip\u00e9lago das illas da Sociedade, na Polinesia Francesa. Est\u00e1 situada a 5\u00a0km ao oeste de Raiatea.\nTahaa, m\u00e1is pequena que Raiatea, at\u00f3pase rodeada pola mesma coroa de arrecifes, compartindo a mesma lagoa e unha vez puido ser unha soa illa. A superficie total \u00e9 de 88\u00a0km\u00b2, e a altitude m\u00e1xima \u00e9 de 590 m no monte Ohiri. A vila principal \u00e9 Patio e a poboaci\u00f3n era de 4.869 habitantes no censo do 2002.\nA illa produce o 80% de toda a vainilla da Polinesia Francesa. Cult\u00edvase a variedade de \"vainilla tahitensis\", creada nas illas grazas ao cruzamento da \"vainilla fragans\" e \"vainilla pompona\", resultando unha variedade moi apreciada polo seu perfume e a riqueza do seu aceite. Debido \u00e1 riqueza que proporcionou, dise que a vainilla \u00e9 a perla negra de Tahaa. Hoxe en d\u00eda a illa co\u00f1\u00e9cese co sobrenome de \u00aba illa vainilla\u00bb. Tam\u00e9n produce perlas dunha calidade excepcional.\nAntigamente Tahaa cham\u00e1base \"Uporu\", en recordo da illa Upolu nas Samoa. Debido \u00e1 proximidade con Raiatea, foi fortemente dependente. Pero durante os s\u00e9culos XVIII e XIX foi un lugar estrat\u00e9xico no conflito de rivalidades entre Raiatea e Bora Bora."}
{"id": "58421", "revid": "736", "url": "https://gl.wikipedia.org/wiki?curid=58421", "title": "Nicolao I, tsar", "text": ""}
{"id": "58422", "revid": "23204", "url": "https://gl.wikipedia.org/wiki?curid=58422", "title": "Illa Raiatea", "text": "Raaiatea (en tahitiano Ra'i\u0101tea) \u00e9 unha illa das illas de Sotavento, no arquip\u00e9lago das Illas da Sociedade na Polinesia Francesa. Est\u00e1 situada a 210\u00a0km ao oeste de Tahit\u00ed, entre Huahine, que se atopa a 40\u00a0km, e Bora Bora.\nSituado na costa sur at\u00f3pase o hist\u00f3rico marae de Taputapuatea que foi constru\u00eddo no 1000AD.\nA localidade principal de a'i\u0101tea \u00e9 'Uturoa, o centro administrativo das Illas de Sotavento (Franc\u00e9s \"\u00celes Sous-le-vent\"). Tam\u00e9n hai colexios que serven como o principal centro educativo de secundaria para os estudantes das illas da rexi\u00f3n Bora Bora, Taha'a, Huahine e Maupiti.\nEtimolox\u00eda.\nA ortograf\u00eda do nome no tahitiano \u00e9 Ra'i\u0101tea, que significa \"ceo brillante\". Ulieta \u00e9 unha obsoleta transcrici\u00f3n comunmente utilizada no s\u00e9culo XIX.\nO extinto paxaro Ulieta era orixinario desta illa, xunto con outras especies desco\u00f1ecidas. S\u00f3 existe no mundo un debuxo desta ave, no Museo de Historia Natural de Londres.\nXeograf\u00eda.\nCunha superficie total de 167,7\u00a0km\u00b2 \u00e9 a segunda illa m\u00e1is grande do arquip\u00e9lago, logo de Tahit\u00ed. Un arrecife de coral rodea ao mesmo tempo as illas de Raiatea e Tahaa compartindo a mesma lagoa. A altitude m\u00e1xima \u00e9 de 1.017 m no monte Tefatoaiti. Na cadea monta\u00f1osa da illa, Temehani, at\u00f3pase unha flor \u00fanica, end\u00e9mica e s\u00edmbolo da illa, a \"tiare apetahi\". Tr\u00e1tase dunha gardenia branca de cinco p\u00e9talos en forma de man que se abre de madrugada cun ru\u00eddo caracter\u00edstico.\nA poboaci\u00f3n total era de 12.545 habitantes no censo do 2007, distribu\u00edda en tres comunas: Uturoa (a capital), Taputapuatea e Tumara\u00b4a. Uturoa \u00e9, ademais, a capital administrativa das illas de Sotavento e o segundo centro urbano da Polinesia Francesa con preto de 10.000 habitantes, logo de Papeete.\nHistoria.\nAntigamente a illa cham\u00e1base \"Havai\u00b4i\", nome sacro na cultura polinesia e relacionado cos nomes de Hawai; Savai'i, en Samoa; e Havaiki, antigo nome de Fakarava nas Tuamotu. Situada no centro do tri\u00e1ngulo cultural da Polinesia, foi o punto de partida da \u00faltima onda migratoria, notablemente a Nova Zelandia e Hawa. Nas illas da Sociedade exerceu unha grande influencia relixiosa e cultural. O gran templo (en tahitiano \"marae\") de Taputapuatea, dedicado ao deus Oro, era o centro relixioso m\u00e1is importante das illas. O seu culto suplantou ao doutros deuses tradicionais como Taaroa e Tane, e os diferentes marae eran subsidiarios do de Taputapuatea. Ao redor seu formouse a seita \"arioi\", mestura relixiosa, aristocr\u00e1tica, guerreira e festiva, que era respectada en todas as illas e consegu\u00eda, s\u00f3 coa s\u00faa presenza e o seu car\u00e1cter de tab\u00fa, unha tregua nas guerras tribais.\nRaiatea foi explorada polo ingl\u00e9s James Cook en 1769, que transcribiu o seu nome como \"Ulietea\", nome que foi utilizado durante anos. Para Domingo Bonaechea (1775) foi \"A Princesa\". Hoxe en d\u00eda co\u00f1\u00e9cella co sobrenome de \u00aba illa sacra\u00bb.\nO primeiro europeo en rexistrar o avistamento de Raiatea foi Pedro Fern\u00e1ndez de Quir\u00f3s en 1606, bautiz\u00e1ndoa como \"Fugitiva\". O navegante polinesio, Tupaia, que navegou co explorador James Cook, naceu en Ra'iatea ao redor de 1725. Omai (c.1751-1780), outro mozo de Ra'iatea, viaxou cos exploradores europeos a Londres en 1774 e tam\u00e9n serviu como int\u00e9rprete para o capit\u00e1n Cook na s\u00faa segunda e terceira viaxes.\nO rei Tamatoa VI foi o \u00faltimo monarca, reinando desde 1884 a 1888."}
{"id": "58424", "revid": "89787", "url": "https://gl.wikipedia.org/wiki?curid=58424", "title": "Tubuai", "text": "A illa Tubuai, tam\u00e9n chamada \"Moutou\", \u00e9 o centro administrativo e econ\u00f3mico das illas Austrais, que tam\u00e9n se chaman illas Tubuai. Est\u00e1 situada a 640\u00a0km ao sur de Tahit\u00ed, 210\u00a0km ao sueste de Rurutu e a 180\u00a0km ao noroeste de Raivavae.\nXeograf\u00eda.\nDe forma ovalada, a illa ten un relevo formado por dous volc\u00e1ns, cunha altitude m\u00e1xima de 422 metros no monte Taita, e unha superficie total de 45\u00a0km\u00b2. Est\u00e1 rodeada dunha lagoa protexida por un c\u00edrculo de illotes: Motu Toena, Motu Roia, Motu Motiha, Motu Ofai e \u00celot de Sabre.\nDisp\u00f3n dun aer\u00f3dromo aberto en 1972. Cult\u00edvanse produtos de horta, como patacas, cenorias, coles e taro, que prov\u00e9n o mercado de Tahit\u00ed.\nHistoria e poboaci\u00f3n.\nAs aldeas da illa son Mataura (a capital), Taahueia e Mahu e con 2.170 habitantes (censo 2012) \u00e9 a illa m\u00e1is poboada das illas Austrais.\nTubuai, as\u00ed como Rurutu, foi poboado desde as illas da Sociedade cerca do ano 900 dC. O capit\u00e1n Cook foi o primeiro europeo en explorala o 9 de agosto de 1777. \nDoce anos m\u00e1is tarde, refuxi\u00e1ronse os amotinados do \"Bounty\", pero logo de participar nas guerras tribais, tiveron que fuxir.\nEn 1819 Tubuai reco\u00f1eceu a soberan\u00eda de Pomare II, rei de Tahit\u00ed e a poboaci\u00f3n converteuse ao protestantismo. En 1844 chegaron os morm\u00f3ns, hoxe en d\u00eda maioritarios. En 1881 foi anexionada por Francia."}
{"id": "58425", "revid": "6939", "url": "https://gl.wikipedia.org/wiki?curid=58425", "title": "Lu\u00eds Rodr\u00edguez Garc\u00eda", "text": ""}
{"id": "58427", "revid": "114840", "url": "https://gl.wikipedia.org/wiki?curid=58427", "title": "Lois Caeiro", "text": "Lu\u00eds Rodr\u00edguez Garc\u00eda, co\u00f1ecido como Lois Caeiro, nado en Sobrado o 10 de abril de 1951, \u00e9 un xornalista e escritor galego. Foi director de \"El Progreso\" de Lugo, dende 2000 at\u00e9 2019, ano no que se xubilou.\nTraxectoria.\nNaceu no lugar das Cruces da parroquia de San Xiao de Cumbraos no concello de Sobrado, estudou na cidade da Coru\u00f1a, no seminario de Santiago, na Universidade de Comillas e fixo xornalismo na Complutense en Madrid.\nFoi coordinador da colecci\u00f3n Testemu\u00f1os da Editorial SEPT, colaborador de \"Galicia confidencial\", \"Encrucillada\", comentarista pol\u00edtico de \"El Ideal Gallego\", xefe de prensa da Delegaci\u00f3n do Goberno en Galicia con Domingo Garc\u00eda Sabell. Xefe de Prensa da CEG. Xefe de Prensa da Xunta de Galicia. Director dos servizos informativos da Televisi\u00f3n de Galicia (1985-1986), director de Atl\u00e1ntico Diario e correspondente en Galicia do xornal ABC, director xeral da Compa\u00f1\u00eda de Radio Televisi\u00f3n de Galicia entre 1986 e 1987, dimitindo en xaneiro de 1987. Colaborador habitual de \"El Correo Gallego\", publicou \"O xantar da memoria\" (2004) e \"Aquel mundo\". E un dos tradutores de \"A Biblia dos nenos\" (Editorial Sept. 1975). Editor e pr\u00f3logo de \"Pensar Galicia\", unha escolma de artigos de Andr\u00e9s Torres Queiruga (edit. Sept)."}
{"id": "58428", "revid": "6939", "url": "https://gl.wikipedia.org/wiki?curid=58428", "title": "Luis Rodr\u00edguez Garc\u00eda", "text": ""}
{"id": "58429", "revid": "12452", "url": "https://gl.wikipedia.org/wiki?curid=58429", "title": "Compa\u00f1\u00eda de Radio Televisi\u00f3n de Galicia", "text": ""}
{"id": "58430", "revid": "5312", "url": "https://gl.wikipedia.org/wiki?curid=58430", "title": "HMS Bounty", "text": "O HMS Bounty foi un barco de vela da armada brit\u00e1nica no que tivo lugar o 28 de abril de 1789 un mot\u00edn. O barco fora un cargueiro, ata que dous anos antes a armada adquiriuno co fin de transportar froitos do pan desde Tahit\u00ed ata o Caribe. Os froitos do pan deb\u00edan constitu\u00edr un alimento barato para os escravos que traballaban nas plantaci\u00f3ns de cana de azucre.\nO barco, \"HMAV Bounty\" (HMAV = \"His Majesty's Armed Vessel\", ou sexa, veleiro armado da s\u00faa maxestade), partiu o 23 de decembro de 1787 desde Inglaterra, baixo o mando do capit\u00e1n William Bligh, que ti\u00f1a 33 anos de idade e servira como navegante \u00e1s ordes do capit\u00e1n James Cook. A tripulaci\u00f3n estaba formada por 44 homes. A ruta que se lle indicou ao capit\u00e1n para chegar pronto a Tahit\u00ed foi a que pasa polo sur de Am\u00e9rica, rodeando o Cabo de Fornos. Con todo, Bligh atopouse al\u00ed cunha tempestade que lle impediu avanzar, de maneira que logo de 30 d\u00edas de intentalo abandonou e tomou a ruta alternativa polo sur de \u00c1frica. O Bounty chegou finalmente a Tahit\u00ed o 25 de outubro de 1788, logo de dez meses de navegaci\u00f3n, e varios meses m\u00e1is tarde do previsto. \nDebido ao atraso en chegar, Bligh e os seus homes tiveron que permanecer cinco meses na illa, xa que non era a \u00e9poca na que pod\u00edan trasplantarse bot\u00f3ns do froito do pan. A tripulaci\u00f3n comezou a habituarse aos costumes dos nativos e a esquecerse da s\u00faa condici\u00f3n de mari\u00f1eiros ingleses. Moitos deles estableceron relaci\u00f3ns con mulleres de Tahit\u00ed. O primeiro oficial, Fletcher Christian, casou ata cunha delas.\nFinalmente puideron recollerse bot\u00f3ns do froito do pan e, moi a pesar dunha parte da tripulaci\u00f3n, o Bounty partiu rumbo ao Caribe o 4 de abril de 1789. Na ma\u00f1\u00e1 do 28 de abril produciuse a rebeli\u00f3n, capitaneada por Fletcher Christian. 11 homes seguiron a Christian, mentres que 31 foron leais a Bligh. Os amotinados embarcaron ao capit\u00e1n, xunto con 18 mari\u00f1eiros leais, nun bote, provisto dunha vela, un sextante e un reloxo. Os outros 13 mari\u00f1eiros leais ao capit\u00e1n tiveron que permanecer a bordo do Bounty por falta de espazo no bote.\nBligh realizou unha faza\u00f1a de navegaci\u00f3n e chegou logo de 41 d\u00edas ata a illa de Timor, por onde pasaban barcos ingleses. Percorrera unhas 5.800 millas e perdera un s\u00f3 home, morto nun enfrontamento con nativos host\u00eds dunha illa, onde intentara recalar para recoller auga e v\u00edveres. Cando chegou a Londres, o almirantado deu a raz\u00f3n a Bligh e confirmoulle no seu posto na armada real.\nEn canto a Christian e os amotinados, volveron a Tahit\u00ed, onde quedaron 16 homes \u00e1 espera de que chegase un barco ingl\u00e9s e l\u00e9varaoos \u00e1 patria. Christian partiu de novo no Bounty, levando consigo oito mari\u00f1eiros, as\u00ed como seis homes e once mulleres de Tahit\u00ed, unha delas cun beb\u00e9. Os homes nativos axudar\u00edan nas tarefas do barco. Deb\u00edan esconderse para non ser apresados xamais por un barco da armada brit\u00e1nica, xa que os amotinados eran condenados \u00e1 morte.\nDe forma casual, Christian e os seus homes avistaron a illa de Pitcairn, no extremo oeste do arquip\u00e9lago de Tahit\u00ed, que por aquel ent\u00f3n figuraba nas cartas mari\u00f1as nunha posici\u00f3n err\u00f3nea. Decidiron ocultarse al\u00ed, xa que o erro cartogr\u00e1fico reducir\u00eda a probabilidade de que fosen localizados. O 23 de xaneiro de 1790 queimaron o Bounty, para que non se visen os seus mastros de lonxe e para borrar toda pegada material do mot\u00edn.\nEn 1808 apareceu o primeiro barco, que resultou ser americano. Christian e alg\u00fans outros morreran. Con todo, a\u00ednda hoxe viven en Pitcairn descendentes dos amotinados do Bounty e das s\u00faas mulleres tahitianas."}
{"id": "58431", "revid": "1410", "url": "https://gl.wikipedia.org/wiki?curid=58431", "title": "Tuamotu", "text": "Tuamotu (en franc\u00e9s \"\u00celes Tuamotu\" e, oficialmente, \"Archipel des Tuamotu\") \u00e9 un arquip\u00e9lago situado no oc\u00e9ano Pac\u00edfico, ao leste das Illas da Sociedade. \u00c9 un territorio administrado por Francia, dentro da Polinesia Francesa, que comprende unhas 78 illas e atois de coral e pos\u00fae unha superficie terreste de 885 km\u00b2 aproximadamente. Para o censo de 2007 posu\u00eda 15.510 habitantes.\nEtimolox\u00eda.\nDo mesmo xeito que Polinesia, \"Tuamotu\" significa \"moitas illas\". Noutros tempos era chamado Pakamotu (\"nube de illas\") e logo os tahitianos o rebautizaron como Paumotu (\"illas submisas\"). Os europeos cham\u00e1rono Arquip\u00e9lago Perigoso por mor dos seus arrecifes, que representaban un perigo para a navegaci\u00f3n.\nHistoria.\nA historia temper\u00e1 das Tuamotu permanece sen co\u00f1ecerse. Os descubrimentos arqueol\u00f3xicos parecen indicar que a parte occidental das illas foi poboada desde as Illas da Sociedade ao redor do ano 700 d.C. Nas illas Rangiroa, Manihi e Mataiva hai plataformas planas chamadas \"marae\", feitas con bloques de coral, pero se desco\u00f1ece a s\u00faa idade exacta.\nO primeiro europeo en chegar \u00e1s Tuamotu foi o portugu\u00e9s Fern\u00e3o de Magalh\u00e3es en 1521, durante a s\u00faa viaxe ao redor do mundo. Nesa ocasi\u00f3n visitou a illa Puka Puka e chamouna San Pablo. En 1606, o portugu\u00e9s Pedro Fern\u00e1ndez de Quir\u00f3s cruzou o arquip\u00e9lago, reco\u00f1eceu varias illas e fixo descrici\u00f3ns que motivaron a outros exploradores a visitalas. Entre eles c\u00f3ntanse Willem Schouten, Jacob Le Maire, Jacob Roggeween e James Cook.\nNingunha desas visitas tivo efectos pol\u00edticos e as illas permaneceron baixo a \u00e1rea de influencia da dinast\u00eda Pomar\u00e9 de Tahit\u00ed.\nA principios do s\u00e9culo XVIII chegaron misioneiros cristi\u00e1ns e a finais do XIX, as perlas das Tuamotu penetraron no mercado europeo. Tras a abdicaci\u00f3n forzada do Rei Pomar\u00e9 V de Tahit\u00ed, foron anexadas a Francia como un territorio de ultramar.\nEn 1947 as Tuamotu apareceron nas noticias do mundo, cando o arque\u00f3logo Thor Heyerdahl alcanzou a illa Raroia navegando desde Am\u00e9rica do Sur na s\u00faa balsa Kon-Tiki.\nPosteriormente estiveron de novo nas noticias por ser escenario das probas nucleares francesas entre os anos 1966 e 1995, nos atois de Mururoa e Fangataufa.\nDivisi\u00f3n administrativa.\nAdministrativamente forman parte das Illas Tuamotu-Gambier, que son unha das 5 subdivisiones administrativas da Polinesia Francesa. \u00c1 s\u00faa vez, a subdivisi\u00f3n comprende 17 comunas: As 16 comunas das Tuamotu (Anaa, Arutua, Fakarava, Fangatau, Gambier, Hao, Hikueru, Makemo, Manihi, Napuka, Nukutavake, Pukapuka, Rangiroa, Reao, Takaroa-takapoto, Tatakoto e Tureia), que te\u00f1en 78 atois, e a comuna de Gambier, nas Illas Gambier. \nOs atois, de noroeste a sueste son:\nXeograf\u00eda.\nA pesar de que o arquip\u00e9lago se estende por unha \u00e1rea de m\u00e1is de 2.000.000\u00a0km\u00b2, a superficie de terra \u00e9 de s\u00f3 uns 885\u00a0km\u00b2\nO grupo componse de 78 illas e atois, que incl\u00faen Rangiroa, o segundo atol m\u00e1is grande do mundo, logo de Kwajalein; e Mururoa e Fangataufa, en que se realizaron 193 probas nucleares francesas entre 1966 e 1996.\nMoitos dos atois est\u00e1n agrupados en conxuntos m\u00e1is pequenos, como o Grupo Acte\u00f3n, as Illas da Decepci\u00f3n ou as Illas do Duque de Gloucester, entre outros.\nClima.\nO clima \u00e9 tropical, sen diferenzas notorias entre as estaci\u00f3ns. A temperatura media anual \u00e9 duns 26\u00a0\u00b0C e \u00e9 relativamente constante durante todo o ano. Non hai fontes de auga doce tales como r\u00edos e lagos; s\u00f3 pode obtense captando a auga de choiva. A precipitaci\u00f3n media \u00e9 duns 1400\u00a0mm ao ano, e a\u00ednda que se reparte de modo parello, adoita ser m\u00e1is abundante durante setembro e outubro.\nFlora e fauna.\nO escaso chan dos atois non permite que exista moita diversidade vexetal. Unha das especies de importancia econ\u00f3mica \u00e9 o coco, que constit\u00fae a base para a produci\u00f3n de copra. Nunhas poucas illas tam\u00e9n se cultiva vainilla con fins comerciais.\nOs principais cultivos para o consumo son o i\u00f1ame, o taro, e a \u00e1rbore do pan, as\u00ed como alg\u00fans outros froitos tropicais.\nAs follas de pandano (un tipo de palmeira) \u00fasanse tradicionalmente para confeccionar chapeus e para cubrir os teitos das vivendas, a\u00ednda que nesta \u00faltima funci\u00f3n est\u00e1n sendo substitu\u00eddas por ferros met\u00e1licos.\nA vida animal nas illas est\u00e1 restrinxida a aves, insectos e alg\u00fans r\u00e9ptil. S\u00f3 hai 57 especies de aves, das cales 10 son end\u00e9micas. En cambio, a vida submarina \u00e9 m\u00e1is diversa. A variedade das especies que habitan os arrecifes converten a Tuamotu nun destino importante para o mergullo de observaci\u00f3n.\nPoboaci\u00f3n.\nPouco m\u00e1is de cincuenta atois est\u00e1n poboados permanentemente, o resto deles s\u00f3 \u00e9 ocupado esporadicamente, durante a \u00e9poca de recolecci\u00f3n de copra ou como base para expedici\u00f3ns de pesca. A poboaci\u00f3n creceu nos \u00faltimos anos debido ao auxe da pesca na parte setentrional e \u00e1 extracci\u00f3n de perlas, sobre todo perlas negras, no oeste e no centro. \nDe todos os xeitos, a maior parte dos habitantes practica a agricultura de subsistencia.\n\u00c1 parte de franc\u00e9s, nas illas f\u00e1lase tuamotuano ou paumotu, unha das linguas malaio-polinesias."}
{"id": "58432", "revid": "89787", "url": "https://gl.wikipedia.org/wiki?curid=58432", "title": "Illas Gambier", "text": "As Illas Gambier son un arquip\u00e9lago da Polinesia francesa situado ao sueste do arquip\u00e9lago Tuamotu. En ocasi\u00f3ns tam\u00e9n se chaman illas Mangareva, xa que \u00e9 a \u00fanica illa habitada.\nXeograf\u00eda.\nAs illas Gambier forman parte do distrito Tuamotu-Gambier, e a pesar de que son unha prolongaci\u00f3n do arquip\u00e9lago Tuamotu, consid\u00e9rase un arquip\u00e9lago \u00e1 parte, xa que as illas Gambier son de orixe volc\u00e1nico e as Tuamotu non. Ademais, cultural e ling\u00fcisticamente est\u00e1n m\u00e1is unidas a outras illas, como as illas Austrais ou as illas Cook meridionais.\nEst\u00e1n formadas por catro illas (Mangareva, Taravai, Akamaru e Aukena), e varios illotes distribu\u00eddos pola zona. A superficie total \u00e9 de 31\u00a0km\u00b2. A vexetaci\u00f3n \u00e9 tropical, con bananos e cocos.\nO punto m\u00e1is alto das illas \u00e9 o Monte Duff, situado na illa de Mangareva, a unha altura de 441 metros. Ao p\u00e9 dese monte at\u00f3pase Rikitea, a vila principal do arquip\u00e9lago, xa que a Mangareva \u00e9 a \u00fanica habitada. Rikitea, no censo do 2002, ti\u00f1a unha poboaci\u00f3n de 1.097 habitantes. A econom\u00eda bas\u00e9ase no cultivo de caf\u00e9, laranxas, e sand\u00edas, ademais de cultivar perlas, producindo tam\u00e9n perlas negras.\nMangareva \u00e9 a capital de comuna das Illas Gambier, e disp\u00f3n de varias illas deshabitadas ao sur das Tuamotu: o Grupo Acte\u00f3n, Marutea Sur, Mar\u00eda Este, e Morane.\nHistoria.\nAs illas Gambier empezaron a poboarse no s\u00e9culo X desde as illas Cook, e no s\u00e9culo XIII desde as illas Marquesas. Ata o s\u00e9culo XV tiveron unha poboaci\u00f3n moi importante que comerciaba coas illas da Sociedade, as Marquesas, e as illas Pitcairn. A superpoblaci\u00f3n produciu unha deforestaci\u00f3n da zona e unha deterioraci\u00f3n econ\u00f3mica. A ruptura do comercio non fixo outra cousa que incentivar o illamento das illas, o despoboamento de Pitcairn, varias guerras tribais, e ata canibalismo.\nA historia moderna das Gambier vai ligada \u00e1 historia misioneira da Polinesia, e a Tahit\u00ed. O primeiro europeo en pisar as illas foi o ingl\u00e9s James Wilson en 1797, na primeira expedici\u00f3n misioneira. Logo de explorar as illas, seguiron o cami\u00f1o ata Tahit\u00ed, onde desembarcaron os misioneiros. Wilson nomeou o arquip\u00e9lago en honra do almirante que apadri\u00f1ara a expedici\u00f3n misioneira.\nLaval e Caret.\nEn 1834 chegaron \u00e1s illas os xesu\u00edtas belgas Honor\u00e9 Laval e Fran\u00e7ois Caret, para fundar a primeira misi\u00f3n cat\u00f3lica na polinesia, a parte do fracasado intento dos espa\u00f1ois en Tahit\u00ed no ano 1775. Os dous xesu\u00edtas acabaron sendo protagonistas da uni\u00f3n francesa de Tahit\u00ed. Animados polo \u00e9xito, logo de bautizar a toda a poboaci\u00f3n das Gambier, traslad\u00e1ronse a Tahit\u00ed no ano 1836. Nesta illa, desde a expecici\u00f3n de Wilson, hab\u00eda unha misi\u00f3n protestante liderada por Pritchard, que ademais era c\u00f3nsul brit\u00e1nico e conselleiro da ra\u00ed\u00f1a Pomare Vahine. Pritchard logrou expulsar aos misioneiros cat\u00f3licos, provocando un conflito diplom\u00e1tico. Francia enviou ao almirante Dupetit-Thouars para intentar remediar o asunto. O almirante acabou establecendo un protectorado, e m\u00e1is tarde a anexi\u00f3n de Tahit\u00ed.\nMentres tanto, as illas Gambier sufriron un forte terremoto e un tsunami en 1837. Laval e Caret regresaron ao arquip\u00e9lago e someteron a poboaci\u00f3n a un r\u00e9xime teocr\u00e1tico severo. Por unha banda ensinaron aos habitantes das illas a ler e escribir, e protex\u00e9ronos dos comerciantes europeos e dos baleeiros. Segundo unha frase do pai Laval, a \u00abcivilizaci\u00f3n leva ata a satisfacci\u00f3n\u00bb. Por outra banda, o celo relixioso levoulles a destru\u00edr sistematicamente todos os \u00eddolos e templos, e no seu lugar mandaron constru\u00edr de forma desmesurada m\u00e1is dun centenar de edificios de pedra: igrexas, capelas, conventos, seminarios, cemiterios, vigair\u00edas, arcos do triunfo. S\u00f3 na catedral de San Miguel, en Mangareva, caben 2.000 persoas. A poboaci\u00f3n, que era de m\u00e1is de 2.000 habitantes cando chegaron Laval e Caret, descendeu ata 500 habitantes a finais do s\u00e9culo XIX debido \u00e1s enfermidades, a emigraci\u00f3n, e o alcol.\nLogo da denuncia por parte dalg\u00fans comerciantes da situaci\u00f3n desp\u00f3tica da misi\u00f3n, o bispo mandou a Laval a Tahit\u00ed, en 1871.\nAs illas Gambier anexion\u00e1ronse a Francia no ano 1880.\nIllas.\nComponse de catro illas volc\u00e1nicas, un atol, e varios illotes. \nMangareva.\nMangareva \u00e9 a illa principal de Gambier, coa capital Rikitea ao p\u00e9 do Monte Duff a 441 metros de altitude. \u00c9 a \u00fanica illa habitada do arquip\u00e9lago na actualidade. Descubriuna o ingl\u00e9s James Wilson, que a chamou \"Peard\".\nA 45 minutos con barca ao nord\u00e9s, at\u00f3pase o illote Totegegie, de 4\u00a0km, onde se atopa o aeroporto das illas. \nTaravai.\nTaravai, situada a 1,5\u00a0km ao suroeste illa de Mangareva, ten unha superficie de 5,3\u00a0km\u00b2 e 256 metros de altitude. Historicamente, tam\u00e9n recibiu o nome de \"Belcher\". Antigamente, 2.000 habitantes poboaron a illa, pero na actualidade est\u00e1 deshabitada, con alg\u00fan residente espor\u00e1dico. Nela at\u00f3panse os restos da igrexa de Sant Gabriel.\nHai varios illotes preto da illa: Agakauitai, cunha superficie de 0,7\u00a0km\u00b2 e 146 m. de altitude, Kamaka, Makupu, Makaroa, e Manui. \nAkamaru.\nAkamaru ten unha superficie de 1,5\u00a0km\u00b2 e 246 metros de altitude. At\u00f3pase a 7\u00a0km ao sueste da illa de Mangareva. Antigamente recibiu o nome de \"Wainwright\". Nesta illa Laval e Caret celebraron a primeira misa. Na actualidade a illa recibe visitas espor\u00e1dicas polos habitantes de Mangareva para recoller as s\u00faas laranxas.\nNa costa noroeste at\u00f3pase o illote de Mekiro. \nAukena.\nAukena sit\u00faase a medio cami\u00f1o entre Mangareva e Akamaru. Ten 1,5\u00a0km\u00b2, e antigamente recibiu o nome de \"Elson\". Nesta illa constru\u00eduse a primeira iglesa, a de San Rafael, e un colexio. Ten unha espl\u00e9ndida praia de area branca. \nTemoe.\nTemoe, tam\u00e9n chamada Timoe, \u00e9 un atol situado a 50\u00a0km ao sueste de Mangareva. Antigamente recibiu o nome de \"Crescent\". At\u00f3pase un templo polinesio relacionado coas illas Marquesas. No ano 1838 os misioneiros tiveron que trasladar toda a poboaci\u00f3n a Mangareva para facer os traballos de construci\u00f3ns de monumentos."}
{"id": "58433", "revid": "117266", "url": "https://gl.wikipedia.org/wiki?curid=58433", "title": "R\u00edo Lagares", "text": "O r\u00edo Lagares, ou r\u00edo Gandari\u00f1a, tam\u00e9n chamado antigamente r\u00edo S\u00e1rdoma, \u00e9 o principal curso fluvial do concello de Vigo, na provincia de Pontevedra.\nDescrici\u00f3n.\nNace na Lagoa Mol, entre o lugar da Retorta na parroquia de Cabral (Vigo) e a parroquia de Vilar de Infesta (Redondela).\nEst\u00e9ndese por todo o sur do termo municipal de Vigo, de leste a suroeste, a trav\u00e9s das parroquias de Cande\u00e1n, Lavadores, S\u00e1rdoma, Castrelos, Matam\u00e1 e Santo Andr\u00e9 de Comesa\u00f1a, at\u00e9 a s\u00faa desembocadura na r\u00eda de Vigo, a nivel do extremo sur da praia de Samil.\nOs seus derradeiros sete quil\u00f3metros est\u00e1n percorridos por un parque-paseo de corenta mil metros cadrados que se prolonga dende a zona industrial da avenida de Madrid at\u00e9 as marismas da Carrasqueira, entre as parroquias de Coruxo e Navia.\nAfluentes pola esquerda son o Eifonso, \u00e1 altura de S\u00e1rdoma, e o Barxa (ou Barxas), \u00e1 altura de Castrelos.\nPatrimonio.\nA ponte medieval de S\u00e1rdoma \u00e9 unha das pontes vellas que cruza o r\u00edo. Despois este atravesa o Parque de Castrelos, onde se atopa o Pazo de Castrelos. Pasando o parque, o leito do r\u00edo foi desviado nos anos 1970 pola urbanizaci\u00f3n da cidade e deixou de pasar baixo a ponte medieval de Castrelos. O curso do r\u00edo segue por baixo do Estadio de Bala\u00eddos, sede do Real Club Celta de Vigo, para rematar acompa\u00f1ado dun paseo fluvial antes da foz na praia de Samil onde forma un grande esteiro."}
{"id": "58435", "revid": "89787", "url": "https://gl.wikipedia.org/wiki?curid=58435", "title": "Illas Austrais", "text": "As illas Austrais (en franc\u00e9s \u00eeles Austrais, en tahitiano Tuha\u00b4a Pae) \u00e9 o arquip\u00e9lago m\u00e1is meridional da Polinesia francesa, ao sur das illas da Sociedade. Tam\u00e9n se denominan como illas Tubuai a partir do nome da illa m\u00e1is grande. O nome de Austrais prov\u00e9n da s\u00faa situaci\u00f3n ao sur de Tahit\u00ed a lado e lado do tr\u00f3pico de Capricornio.\nCoa excepci\u00f3n dos illotes Mar\u00eda, todas as illas son de orixe volc\u00e1nico, ali\u00f1adas sobre un eixo de noroeste a sueste, prolongaci\u00f3n das illas Cook meridionais. O arquip\u00e9lago consta de cinco illas habitadas m\u00e1is dous grupos de illotes deshabitados nos seus extremos. Xeoloxicamente, a antig\u00fcidade das illas vai de noroeste ao sueste. As cinco illas habitadas forman cinco comunas.\nDe noroeste a sueste, as illas son as seguintes: \nDebido \u00e1 situaci\u00f3n xeogr\u00e1fica, o clima \u00e9 m\u00e1is fresco que o habitual na Polinesia. A poboaci\u00f3n total \u00e9 de 6.386 habitantes (censo de 2002).\nAs illas Austrais f\u00f3ronse incorporando nos Establecementos Franceses de Ocean\u00eda entre 1880 e 1889, como reacci\u00f3n ao protectorado brit\u00e1nico das veci\u00f1as illas Cook. Hoxe en d\u00eda forman un distrito administrativo da Polinesia francesa."}
{"id": "58436", "revid": "89787", "url": "https://gl.wikipedia.org/wiki?curid=58436", "title": "Illotes Mar\u00eda", "text": "Os illotes Mar\u00eda, ou tam\u00e9n \"illas Hull\", forman un atol deshabitado das illas Austrais, na Polinesia Francesa. Est\u00e1 situado a 205\u00a0km ao noroeste de Rimatara e a 325\u00a0km ao leste de Mangaia, unha das illas Cook.\n\u00c9 un atol pequeno formado por catro illotes (\"\u00eeles\") cunha pouco profunda lagoa triangular, fogar de numerosas especies de aves. As catro illas son: \u00cele du Sud, Ile Centrale, \u00cele de l'Ouest e \u00cele du Nordet. Dous illotes dependen da comuna de Rimatara e os outros dous de Rurutu. \u00c9 a formaci\u00f3n xeol\u00f3xica m\u00e1is antiga das illas Austrais. A superficie total \u00e9 de 1\u00b43\u00a0km\u00b2. Os illotes te\u00f1en unha vexetaci\u00f3n densa, practicamente end\u00e9mica.\nFoi descuberto polo ingl\u00e9s Hiram Paulding en 1827. As illas est\u00e1n deshabitadas agora, pero durante un tempo foron utilizadas como colonia penal. Ocasionalmente coll\u00e9itase Copra na illa.\nOs Illotes Mar\u00eda non se deben confundir co atol Mar\u00eda. Atol das Illas Gambier, tam\u00e9n na Polinesia francesa, que \u00e1s veces se diferenciou co nome de \"Atol Mar\u00eda Leste\". Tam\u00e9n hai outra illa unha vez co\u00f1ecida como a illa Hull nas Illas F\u00e9nix, que agora se co\u00f1ece como Orona.\nHistoria.\nSegundo a lenda da Polinesia, a illa deshabitada foi descuberta polo Xefe Ama'itera'i de Rurutu na antig\u00fcidade. Foi destinado a lugar de exilio polo rei Teuruarii IV e a s\u00faa nai e rexente Taarouru. A illa tam\u00e9n foi reivindicada polo reino da illa veci\u00f1a de Rimatara. A disputa territorial non se resolver\u00eda ata 1937, cando dous dos catro atois foron repartidos para cada parte.\nEste atol recibe o nome do baleeiro \"Mar\u00eda\", que viu a illa en 1824, estaba capitaneado por George Washington Gardner, un capit\u00e1n de Nantucket (1778-1838).\nAdministraci\u00f3n.\nO atol Illotes Mar\u00eda forma parte administrativamente comuna (municipio) de Rimatara nas Tubuai divisi\u00f3n da Polinesia Francesa."}
{"id": "58437", "revid": "89787", "url": "https://gl.wikipedia.org/wiki?curid=58437", "title": "Rimatara", "text": "A illa Rimatara \u00e9 a m\u00e1is pequena e occidental das illas habitadas das illas Austrais, na Polinesia Francesa. Ten unha superficie total de 8\u00b46\u00a0km\u00b2 e unha poboaci\u00f3n de 873 habitantes (censo 2012). Est\u00e1 situada a 550\u00a0km ao sur de Tahit\u00ed e a 150\u00a0km ao oeste de Rurutu. A comuna de Rimitara incl\u00fae os illotes Mar\u00eda deshabitados.\nXeograf\u00eda.\nRimatara \u00e9 un atol case circular, tr\u00e1tase dun altiplano volc\u00e1nico circular de 8 a 10 metros de altitude, cunha altitude m\u00e1xima de 83 m. no monte Uhau. \u00c9 moi f\u00e9rtil e boscoso, a s\u00faa lagoa \u00e9 case inexistente e est\u00e1 rodeada por un arrecife de corais moi pr\u00f3ximos \u00e1 costa, con tan s\u00f3 un paso navegable, pero non disp\u00f3n de ning\u00fan porto. Rimatara ten tres aldea, Amaru a capital da comuna de Rimatara, Anapoto e Mutuaura as capitais dos dous municipios asociados mesmo nome.\nTen unha especie de cotorras que non se poden exportar porque se adaptan moi mal noutras localizaci\u00f3ns. Tam\u00e9n hai moitos patos salvaxes.\nHistoria.\nFoi unha das \u00faltimas illas habitadas descubertas polos europeos na Polinesia, en 1810 por un mercante de Tahit\u00ed. Foi o pastor William Henry quen desembarcou en 1821 e fundou unha misi\u00f3n protestante. En 1889 estableceuse o protectorado franc\u00e9s e en 1900 anexionouse \u00e1 colonia dos Establecementos Franceses de Ocean\u00eda.\nEconom\u00eda.\nDesde o ano 2006, funciona un pequeno aer\u00f3dromo no norte da illa, o que facilita o comercio co resto da Polinesia."}
{"id": "58438", "revid": "89787", "url": "https://gl.wikipedia.org/wiki?curid=58438", "title": "Rurutu", "text": "Rurutu \u00e9 unha das illas Austrais, localizadas na Polinesia Francesa. Est\u00e1 situada a 572\u00a0km ao sur de Tahit\u00ed e a 210\u00a0km ao noroeste de Tubuai.\nXeograf\u00eda.\nToponimia.\nRurutu anteriormente cham\u00e1base 'Eteroa (). M\u00e1is tarde, Cook desembarc\u00f3 na illa de Tubuai, onde un nativo d\u00edxolle que vi\u00f1a da illa veci\u00f1a chamada \"Rurutu.\"\nXeolox\u00eda.\nA superficie total \u00e9 de 32\u00a0km\u00b2 cunha forma que recorda o continente africano. Ten unha estrutura xeol\u00f3xica sen arrecifes nin lagoa que a protexa do oc\u00e9ano. A costa \u00e9 escarpada, con moitas covas con estalactitas e estalagmitas. A altitude m\u00e1xima \u00e9 de 398 metros nos montes Manureva e Taatioe.\nA poboaci\u00f3n total era de 2.325 habitantes no censo de 2012. As aldeas principais son Moerai (a capital da comuna), Hauti e Avera. Desenvolveuse o turismo para observar as baleas que se achegan ata a costa. Durante o ritual \"Tere\", celebrado en xaneiro, p\u00f3dese asistir \u00e1 proba da Amoraa oa'i, que consiste en levar unha pedra que pode pesar ata 150\u00a0kg. A\u00ednda as\u00ed a maior\u00eda da poboaci\u00f3n ded\u00edcase \u00e1 pesca e agricultura de subsistencia.\nHistoria.\nHistoricamente tam\u00e9n se nomeou Oheteroa e Hitiroa. Os traballos arqueol\u00f3xicos permitiron datar a chegada dos polinesios cara ao 900 dC. O primeiro europeo en chegar foi James Cook, en 1769. Para previr a expansi\u00f3n brit\u00e1nica desde as illas Cook cara \u00e1s Austrais, Francia estableceu o seu protectorado en Rurutu en 1889, e despois foi anexada en 1900."}
{"id": "58439", "revid": "89787", "url": "https://gl.wikipedia.org/wiki?curid=58439", "title": "Raivavae", "text": "A illa Raivavae, tam\u00e9n chamada \"Vavitu\", \u00e9 unha das illas Austrais, na Polinesia Francesa. Est\u00e1 situada no medio do arquip\u00e9lago, a 195\u00a0km ao sueste de Tubuai e a 730\u00a0km ao sur de Tahit\u00ed.\n\u00c9 un antigo volc\u00e1n que culmina no monte Hiro a 437 m de altitude. A superficie total \u00e9 de 16\u00a0km\u00b2. Est\u00e1 rodeada dunha lagoa pechada por arrecifes de coral con diversos illotes: Motu Man, Motu Haha, Motu Vaiamanu e Motu Araoo e Motu Haaamu.\nTi\u00f1a 940 habitantes no censo de 2012. As aldeas principais son: Rairua (a capital da comuna), Mahanatoa, Anatonu e Vaiuru. O principal recurso da illa \u00e9 o cultivo de caf\u00e9, a pesca na lagoa e a artesan\u00eda. Disp\u00f3n dun aer\u00f3dromo aberto en 2002.\nA illa \u00e9 rica en sitios arqueol\u00f3xicos polinesios. Foi descuberta polo espa\u00f1ol Tom\u00e1s Gayangos en 1775, volvendo da expedici\u00f3n a Tahit\u00ed organizada polo vicerrei do Per\u00fa, o catal\u00e1n Manuel d'Amat i de Junyent. Bautizouna como \"Santa Rosa\". En 1880 foi anexionada por Francia."}
{"id": "58440", "revid": "89787", "url": "https://gl.wikipedia.org/wiki?curid=58440", "title": "Illa Rapa", "text": "A illa Rapa \u00e9 unha das illas Austrais, situada na Polinesia Francesa. Por veces recibe o nome Rapa Iti, (\"a pequena Rapa\"), para a distinguir de Rapa Nui, \"a gran Rapa\", nome da illa de Pascua. O concello de Rapa incl\u00fae os illotes deshabitados de Marotiri. Est\u00e1 situada a 1.240\u00a0km ao sur de Tahit\u00ed e a 500\u00a0km ao sueste de Raivavae.\n\u00c9 un antigo volc\u00e1n, de 650 metros de altitude no monte Perehau, do que se afundiu a parte central, formando unha caldeira aberta ao oc\u00e9ano. Ten forma de anfiteatro cunha ba\u00eda profunda que penetra no antigo cr\u00e1ter. A superficie total \u00e9 de 40\u00a0km\u00b2;.\nOs 515 habitantes (censo de 2012) viven bastante illados, constitu\u00edndo o concello m\u00e1is meridional da Polinesia Francesa. \u00c9 unha zona militar e non se pode ir sen autorizaci\u00f3n previa. Ahurei e Area son as d\u00faas aldeas da illa situadas na ba\u00eda. O clima amornado non \u00e9 dabondo c\u00e1lido para que a\u00ed creza o coral ou os cocos. Nas monta\u00f1as viven cabras salvaxes, que os insulares cazan co m\u00e9todo de acurralas de tal modo que caian ao mar polos cant\u00eds.\nNas cimas m\u00e1is altas at\u00f3panse unhas antigas ru\u00ednas en forma de fortalezas defensivas. Foi descuberta polo ingl\u00e9s George Vancouver en 1791 d\u00e1ndolle o nome de \"Oparo\". No s\u00e9culo XIX sufriron os ataques dos negreiros peruanos ata que en 1867 se estableceu o protectorado franc\u00e9s. O 6 de marzo de 1881 foi anexionada por Francia, a\u00ednda que o t\u00edtulo de \"\"ariki\", soberano tradicional, non foi abolido ata 1887.\nO xornalista Jaume Bartrol\u00ed pasou longas tempadas na illa adoptado por unha familia. Describe a illa e os insulares no libro \"De Sib\u00e8ria ao Tr\u00f2pic\" (ISBN 84-8264-316-9), editado en 2001 en Barcelona pola editorial Magrana."}
{"id": "58441", "revid": "56817", "url": "https://gl.wikipedia.org/wiki?curid=58441", "title": "Marotiri", "text": "Marotiri, ou \"illotes de Bass\", \u00e9 un grupo de illotes rochosos das illas Austrais, na Polinesia Francesa. Dependen da comuna de Rapa, que se atopa a 75\u00a0km ao noroeste.\nEst\u00e1 formado por catro illotes e seis rocas en forma de agulla que emerxen dunha plataforma mergullada de 5\u00a0km de di\u00e1metro e 100 metros de profundidade. En total a superficie emerxida \u00e9 de 0,04\u00a0km\u00b2;. A altitude m\u00e1xima \u00e9 na roca Meridional, con 105 m. Xeoloxicamente son as illas m\u00e1is novas das Austrais.\nAs rochas practicamente non te\u00f1en vexetaci\u00f3n. \u00c9 un lugar de pesca abundante."}
{"id": "58442", "revid": "98629", "url": "https://gl.wikipedia.org/wiki?curid=58442", "title": "Atol Mururoa", "text": "Mururoa, tam\u00e9n chamado Moruroa, \u00e9 un atol das Tuamotu, na Polinesia Francesa. Administrativamente depende da comuna de Tureia, pero foi cedido pola Asemblea Territorial ao Centro de Experimentaci\u00f3n do Pac\u00edfico, xunto co atol Fangataufa, para facer probas nucleares. \u00c9 unha zona militar con acceso prohibido sen autorizaci\u00f3n. Est\u00e1 situado ao sur do arquip\u00e9lago, a 1.250\u00a0km ao sueste de Tahit\u00ed.\nXeograf\u00eda.\nO atol ten unha forma ovalada de 28\u00a0km de longo e 11\u00a0km de ancho. Ten un paso \u00e1 lagoa interior ao noroeste, de 10,2 metros de profundidade e 100 metros de ancho. A lagoa ten unha profundidade media de 37 metros. Disp\u00f3n de varios edificios e construci\u00f3ns militares, ademais dun aeroporto. Est\u00e1 habitado por unha unidade militar de vixilancia.\nHistoria.\nO nome \"Moruroa\", na lingua de Mangareva, quere dicir \"illa do gran segredo\". Normalmente escr\u00edbese \"Mururoa\", pero non existe unha graf\u00eda oficial ao non ter unha organizaci\u00f3n administrativa. O atol foi descuberto en 1767 polo ingl\u00e9s Philip Carteret, que a chamou \"Osnaburg\". En 1792 naufragou o baleeiro \"Matilda\" e os sobreviventes conseguiron chegar ata Tahit\u00ed coas barcas de salvamento; por iso tam\u00e9n se co\u00f1eceu como \"Matilda's Rock\".\nDesde 1966 ata 1974 fix\u00e9ronse 41 probas nucleares atmosf\u00e9ricas e, ata 1995, 137 probas subterr\u00e1neas. A \u00faltima campa\u00f1a de ensaios, antes da firma do tratado de prohibici\u00f3n total de ensaios nucleares, provocou unha serie de protestas internacionais e de boicots, sobre todo de pa\u00edses do Pac\u00edfico e de organizaci\u00f3ns internacionais, como Greenpeace. Os ensaios foron abandonados definitivamente en 1996, substitu\u00eddos por simulaci\u00f3ns en laboratorio. Hoxe a armada francesa ten un dispositivo de vixilancia da evoluci\u00f3n xeol\u00f3xica e radiol\u00f3xica do atol."}
{"id": "58445", "revid": "1987", "url": "https://gl.wikipedia.org/wiki?curid=58445", "title": "Odilon Redon", "text": "Bertrand-Jean Redon, co\u00f1ecido como Odilon Redon, nado en Bordeos o 20 de abril de 1840 e finado en Par\u00eds o 6 de xullo de 1916, foi un pintor e artista gr\u00e1fico franc\u00e9s, considerado o m\u00e1is importante dos pintores do Simbolismo, por ser o \u00fanico que soubo crear unha linguaxe pl\u00e1stica particular e orixinal.\nTraxectoria.\nFoi un colorista moi destacado. A s\u00faa arte explora os meandros do pensamento, o aspecto sombr\u00edo e esot\u00e9rico da alma humana, impregnado de mecanismos do so\u00f1o.\nRedon foi un dos membros m\u00e1is destacados do movemento simbolista, cuxas bases te\u00f3ricas foron definidas polos manifestos do poeta St\u00e9phane Mallarm\u00e9 e pola est\u00e9tica rom\u00e1ntica. Diferentemente da obra dos seus compa\u00f1eiros, a s\u00faa chegou aos l\u00edmites da suxesti\u00f3n e da abstracci\u00f3n, e p\u00f3dese dicir que, tanto formal canto conceptualmente, chegou, de modo vision\u00e1rio, preto da futura vangarda surrealista.\nPublicou en vida unha interesante autobiograf\u00eda onde son evocadas as s\u00faas relaci\u00f3ns co medio art\u00edstico e as ambici\u00f3ns art\u00edsticas e espirituais da s\u00faa \u00e9poca."}
{"id": "58450", "revid": "89787", "url": "https://gl.wikipedia.org/wiki?curid=58450", "title": "Paspall\u00e1s", "text": "O paspall\u00e1s (\"Coturnix coturnix\") \u00e9 unha especie de ave da orde das galiformes, familia dos fasi\u00e1nidos e subfamilia dos perdicinos, unha das que integran hoxe en d\u00eda o x\u00e9nero \"Coturnix\".\n\u00c9 unha ave de pequeno tama\u00f1o, unha das poucas galiformes que son migratorias, que \u00e9 moi apreciada gastronomicamente pola s\u00faa carne e os seus ovos.\nTaxonom\u00eda.\nDescrici\u00f3n.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\", na p\u00e1xina 161, co nome de \"Tetrao coturnix\".\nPosteriormente foi reclasificada dentro do x\u00e9nero \"Coturnix\" cando este foi creado en 1764 polo bot\u00e1nico e zo\u00f3logo franc\u00e9s Fran\u00e7ois Alexandre Pierre de Garsault, ou en 1791 polo naturalista, tam\u00e9n franc\u00e9s, Pierre Joseph Bonnaterre, segundo os autores. \nEtimolox\u00eda.\nO nome do x\u00e9nero (e o da especie) est\u00e1 tomado do lat\u00edn cl\u00e1sico \"c\u014dturn\u012bx, -\u012bcis\", 'codorniz', nome derivado do lat\u00edn precl\u00e1sico *\"quocturnix\", relacionado coa onomatopea do grito desta ave.\nSubespecies.\nO n\u00famero de subespecies descitas var\u00eda segundo os ornit\u00f3logos entre 4 e 8. Os t\u00e9cnicos do ITIS reco\u00f1cen estas cinco:\nCaracter\u00edsticas.\n\u00c9 unha ave pequena, repoluda, que mide entre os 18,0 e os 21,9 cm, e pesa de 91 a 131 g. O peteiro \u00e9 curto e curvado, de cor agrisada. A coloraci\u00f3n da plumaxe nos machos \u00e9 apardazada, esencialmente raiada con plumas m\u00e1is claras, e cunha \"orella\" (franxa curvada que se estende dtr\u00e1s do ollo) branca, as\u00ed como o \"mento\" (parte da cabeza situada debaixo do bico), na subespecie nominal, \"Coturnix coturnix coturnix\". Como corresponde \u00e1 s\u00faa natureza migratoria, ten as \u00e1s proporcionalmente m\u00e1is longas que \u00e1s doutras aves de caza, cunha envergadura alar de at\u00e9 os 30\u00a0cm.\nAs femias son semellantes en forma e tama\u00f1o, pero o debuxo da cabeza \u00e9 menos marcado, a cor de fondo da plumaxe \u00e9 do tonalidade areosaa, e toda a s\u00faa coloraci\u00f3n \u00e9 m\u00e1is esva\u00edda.\nBiolox\u00eda.\nH\u00e1bitat e distribuci\u00f3n.\nH\u00e1bitat.\nCr\u00edan en zonas de clima temperado de Europa, Asia e o norte de \u00c1frica. Pasan o inverno en \u00c1frica e nos pa\u00edses do sur de Asia.\nO seu h\u00e1bitat preferido na \u00e9poca de cr\u00eda son as chairas cultivadas. En xeral, evitan zonas moi monta\u00f1osas, pantanosas ou moi h\u00famidas.\nEn Europa enc\u00f3ntrase en h\u00e1bitats abertos, inclu\u00eddas as tierras agr\u00edcolas, onde prefire os campos de trevos, trigo e outros cereais de inverno, as\u00ed como o feo, pasteiros \u00e1speroe e barbeito. Evita solos espidos, e zonas con \u00e1rbores e matogueiras, prefirindo \u00e1reas conha capa densa de herbas de menos de 1 m de altura.\nDistribuci\u00f3n.\nV\u00e9xase a distribuci\u00f3n das subespecies. \nCostumes.\n\u00c9 unha especie terrestre, notoriamente dif\u00edcil de ver, xa que se mant\u00e9n oculta entre os cultivos, e \u00e9 reticente a voar, prefirindo afastarse do lugar en caso de perigo. A mi\u00fado, a \u00fanica indicaci\u00f3n da s\u00faa presenza \u00e9 a s\u00faa voz caracter\u00edstica, repetitiva, que se escoita principalmente no luscofusco, ao amencer e ao anoitecer e, \u00e1s veces, pola noite.\n\u00c9 unha ave migratoria, a diferenza da maior\u00eda das aves de caza. O seu voo \u00e9 r\u00e1pido e, f\u00f3ra da viaxe migratoria, baixo e pouco prolongado.\nA s\u00faa migraci\u00f3n amosa aspectos caracter\u00edsticos que a diferencian doutras aves. Alg\u00fans exemplares at\u00f3panse xa, por exemplo, en Exipto a finais de agosto. A estes \u00fanense un n\u00famero meirande de aves en setembro, mentres que outros exemplares est\u00e1n a\u00ednda a cr\u00edar no centro de Europa. O corpo principal dos migradores parte en setembro, pero a viaxe prosegue en outubro e certos individuos agardan mesmo a novembro antes de marcharen cara ao sur. Non se reagrupan para comezar a viaxe. Os bandos vanse formando polo cami\u00f1o, e as grandes agrupaci\u00f3ns f\u00f3rmanse cando van emprender as grandes traves\u00edas mar\u00edtimas. No regreso ao norte non sempre seguen o mesmo cami\u00f1o da ida.\nAlimentaci\u00f3n.\nAlim\u00e9ntase de sementes e insectos, que apa\u00f1a no solo.\nReproduci\u00f3n.\nAo alcanzaren unha idade de 6 a 8 semanas, comenzan a reproducirse. Os machos loitan entre eles para conseguir unha femia. Fan un ni\u00f1o nunha pequena depresi\u00f3n do chan, no que as femias adoitan po\u00f1er entre 8 e 13 ovos. Os polos rompen a casca despois duns 16-18 d\u00edas de incubaci\u00f3n, e permanecen coa nai entre 11 e 19 d\u00edas. A reproduci\u00f3n efect\u00faae en terras de cultivo e pasteiros abertos na maior parte de Europa e Asia.\nLonxevidade.\nVive at\u00e9 os tres anos na natureza e at\u00e9 cinco en catividade.\nO paspall\u00e1s e o home.\nA mitolox\u00eda grega conta que Asteria, filla dos tit\u00e1ns Ceo e Hebe, perseguida por Zeus, decidiu botarse \u00f3 mar convertida en paspall\u00e1s. As\u00ed croeu unha illa errante chamada, na s\u00faa honra, \"Asteria\" que posteriormente ser\u00eda co\u00f1ecida como Delos. Outra lenda di que nesa illa naceu Apolo, de Leto, outra amante de Zeus; Hera, a esposa de Zeus, perseguiu a Leto e prohibiu que ning\u00fan lugar a acollera no momento do parto, e por iso Delos foi recompensada por Zeus e fixada \u00f3 fondo do mar mediante unhas columnas .\nO \u00c9xodo 16: 1-13 relata como os israelitas emigrantes ped\u00edronlle carne a Deus, que lles subministrou unha multitud masiva de paspallases migratorias (a\u00ednda que esta traduci\u00f3n do hebreo \u00e9 cuestion\u00e1bel). \nA carne do paspall\u00e1s f\u00edxoo obxecto de caza masiva dende tempos remotos, e a\u00ednda hoxe \u00e9 moi buscado como caza no seu paso pola \u00e1rea mediterr\u00e1nea. A caza masiva, xunto coa perda dos seus h\u00e1bitats e o uso masivo de pesticidas, causou unha forte diminuci\u00f3n das s\u00faas poboaci\u00f3ns. \nComo ave de granxa util\u00edzase pola s\u00faa carne e os seus ovos. Sobre todo en Francia e no Xap\u00f3n cr\u00edase en grandes cantidades e os produtos derivados son com\u00fans nos supermercados. Nalg\u00fans pa\u00edses, ademais do seu uso como ave de granxa, \u00fasase como ave de gaiola, curiosamente polo seu canto. Nalgunhas \u00e1reas de Asia central ten uso como ave de loita. Afaise ben \u00e1 domesticidade, e pode chegar a ser confiado cando se lle amosa a atenci\u00f3n necesaria.\nNo antigo Exipto us\u00e1base a s\u00faa imaxe nos xerogl\u00edficos, que datan de ao redor do ano 5000 a.C., para representar os sons \"v\" e \"u\".\nEn Galicia.\nEn Galicia a \u00fanica subespecie presente \u00e9 a eurasi\u00e1tica, \"Coturnix coturnix coturnix\". Foi com\u00fan en tempos pasados, pero hoxe est\u00e1 en regresi\u00f3n. Ocupa trigais, pasteiros, outros cultivos e lugares abertos, especialmente en chairas, como na Limia, a Terra Ch\u00e1 e a meseta de Mazaricos e mesmo en zonas de alta monta\u00f1a, at\u00e9 os 1 500 m de altitude. Na actualidade o seu status en Galicia pode cualificarse de \"pouco com\u00fan \", xa que se esta a producir un lento peo progresivo descenso das s\u00faas poboaci\u00f3ns desde hai varias d\u00e9cadas, situaci\u00f3n que non debe ser atribu\u00edda \u00e1 s\u00faa caza, xa que en Galicia esta especie non pos\u00fae o atractivo que ten noutros lugares de Europa, e mesmo da pen\u00ednsula Ib\u00e9rica, sen\u00f3n m\u00e1is ben \u00e1 destruci\u00f3n de numerosos ni\u00f1os cando a colleita de cereais e de herba para ensilar, as\u00ed como \u2014probabelmente\u2014 \u00e1 moderna introduci\u00f3n de insecticidas e herbicidas na s\u00faa cadea tr\u00f3fica.\nNa gastronom\u00eda.\nDesde tempos antigos os paspallases son obxecto de caza en todos os pa\u00edses onde habitan e, nos tempos modernos, tam\u00e9n se cr\u00edan en granxas para aproveitar a s\u00faa carne e os seus pequenos ovi\u00f1os. Por exemplo, na pen\u00ednsula Ib\u00e9rica, desde a Idade Media, a especie do pa\u00eds, \"Coturnix coturnix\", foi a protagonista de receitas de alta coci\u00f1a. Este paspall\u00e1s pos\u00fae unha carne moi delicada, fina, suave e tenra, en especial o esp\u00e9cimes salvaxes, xa que presenta texturas algo m\u00e1is compactas e sabedeiras que as variedades de granxa, que usualmente son da especie \"Coturnix japonica\", que foi domesticada hai m\u00e1is de 600 anos, e da que se obtiveron, por mutaci\u00f3ns, multitude de variedades. Hoxe a s\u00faa cr\u00eda \u00e9 industrial, tanto para a carne como para os ovos. A femia comeza a po\u00f1er \u00e1 idade de 40 d\u00edas, e produce o seu propio peso en ovos en 10 d\u00edas; pode po\u00f1eer m\u00e1is de 200 ovos ao ano. O paspall\u00e1s xapon\u00e9s tam\u00e9n se introduciu, para a caza, nos Estados Unidos e en Europa, o que ocasionou, neste \u00faltimo caso, non poucos problemas pola hibridaci\u00f3n con \"Coturnix coturnix\".\nAmeazas.\nEn Europa, a intensificaci\u00f3n da agricultura provocou a perda de pastos e de terra sen cultivar, e un aumento no uso de herbicidas e insecticidas, o que supuxo unha reduci\u00f3n na dispo\u00f1ibilidade de sementes e insectos. Por outra parte, a hibridaci\u00f3n con papallases xaponeses (\"Coturnix japonica\") \u00e9 un grave perigo no sur de Europa. Outras ameazas potenciais que impulsan a diminuci\u00f3n das poboaci\u00f3ns da especie en Europa son a caza, as flutuaci\u00f3ns clim\u00e1ticas a longo prazo e a seca nas zonas de invernada subsaharianas.\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais comsidera que a especie ten unha \u00e1rea de dispersi\u00f3n extraodinariamente grande e que, por tanto, non se aproxima ao limiar de \"vulner\u00e1bel\" segundo os criterios establecidos de \"tama\u00f1o da \u00e1rea\"; e que a pesar do feito de que a tendencia da poboaci\u00f3n parece estar diminu\u00edndo, non se cre que esta diminuci\u00f3n sexa o suficientemente r\u00e1pida como para acercarse ao limiar de vulnerabilidade, polo que o status da especie \u00e9 avaliado como \"LC\" (pouco preocupante)."}
{"id": "58455", "revid": "1093", "url": "https://gl.wikipedia.org/wiki?curid=58455", "title": "Sistema m\u00e9trico decimal", "text": ""}
{"id": "58457", "revid": "1308", "url": "https://gl.wikipedia.org/wiki?curid=58457", "title": "Xenocidio de Srebrenica", "text": ""}
{"id": "58458", "revid": "98629", "url": "https://gl.wikipedia.org/wiki?curid=58458", "title": "Hercegovina", "text": "Hercegovina (\u0425\u0435\u0440\u0446\u0435\u0433\u043e\u0432\u0438\u043d\u0430/Hercegovina) \u00e9 unha rexi\u00f3n hist\u00f3rica nos Alpes Din\u00e1ricos situada na parte meridional de Bosnia e Hercegovina. A maior parte do seu territorio \u00e9 monta\u00f1oso, karst excepto no val central do r\u00edo Neretva. A maior cidade \u00e9 Mostar, situada no centro da rexi\u00f3n. Outras cidades importantes son Trebinje, Konjic e Fo\u010da. As fronteiras entre Bosnia e Hercegovina non est\u00e1n claras e son, a mi\u00fado, motivo de disputa.\nEtimolox\u00eda.\nAo rematar a Idade Media e comezarse a Idade Moderna a rexi\u00f3n foi administrada ante o avance turco por duques que prestaban en ocasi\u00f3ns, algunha vasalaxe \u00f3s emperadores alem\u00e1ns, deste xeito os duques recibi\u00e1n o t\u00edtulo alem\u00e1n de \"Herzog\" (= duque), por iso o seu territorio ou ducado pasou a ser chamado \"Hercegovia\" ou \"Hercegovina\"."}
{"id": "58459", "revid": "85894", "url": "https://gl.wikipedia.org/wiki?curid=58459", "title": "Landulfo IV de Benevento", "text": "Landulfo IV, finado o 13 de xullo de 982, foi o pr\u00edncipe de Capua (como Landulfo VI) e Benevento desde 968, cando foi asociado ao trono do seu pai, Pandulfo Testa de Ferro, e pr\u00edncipe de Salerno asociado co seu pai desde 977 ou 978. En 968, morreu o seu t\u00edo Landulfo III e esa foi a ocasi\u00f3n do seu ascenso, Pandulfo ignorou os dereitos do fillo de Landulfo Pandulfo, o seu sobri\u00f1o, e no canto del asociou ao seu propio fillo ao goberno.\nTraxectoria.\nEn 969, Testa de Ferro foi capturado na Batalla de Bovino. O \"strategos\" de Bari, Ux\u00edo, tomou a cidade de Avellino e cercou Capua e despois Benevento. A nai de Landulfo, Aloara de Capua e Landulfo I, Arcebispo de Benevento, asumiron o goberno no seu nome, para defender a cidade dos bizantinos. En 977, tras a liberaci\u00f3n de Testa de Ferro, uniuse ao seu pai nunha expedici\u00f3n na defensa de Monte Cassino contra as predaci\u00f3ns do Conde Bernardo de Alife.\n\u00c1 morte de Pandulfo en marzo de 981, o gran principado longobardo dividiuse: Landulfo, o fillo m\u00e1is vello, recibiu Capua-Benevento e Spoleto, e Pandulfo, o segundo fillo, recibiu Salerno. Con todo, o emperador Od\u00f3n II, que estaba no Mezzogiorno nesa \u00e9poca, loitando contra os sarracenos, desposu\u00edu a Landulfo do ducado de Spoleto e deullo a Trasimundo, duque de Camerino e conde de Penne. Deseguida, Landulfo foi obrigado a reco\u00f1ecer tam\u00e9n a divisi\u00f3n de Capua-Benevento, unidos desde 899. O seu curm\u00e1n, o anteriormente mencionado Pandulfo, como pr\u00edncipe de Benevento, quizais como subordinado. As\u00ed, Landulfo foi s\u00f3 pr\u00edncipe de Capua, e durante o seu reinado apoiou a reforma cluniacense e fundou a igrexa de Santa Croce en Caiazzo. Uniuse ao seu deposto irm\u00e1n Pandulfo en Calabria, onde loitaba contra os sarracenos con Od\u00f3n. Os dous morreron na Batalla de Stilo o 13 de xullo. Sucedeuno o seu irm\u00e1n m\u00e1is novo Landenulfo, quen estaba baixo a rexencia dee Aloara."}
{"id": "58461", "revid": "624", "url": "https://gl.wikipedia.org/wiki?curid=58461", "title": "Landulfo VI de Capua", "text": ""}
{"id": "58462", "revid": "1131", "url": "https://gl.wikipedia.org/wiki?curid=58462", "title": "Jos\u00e9 Mart\u00ed", "text": "Jos\u00e9 Juli\u00e1n Mart\u00ed, nado na Habana o 28 de xaneiro de 1853 e finado en Dos R\u00edos o 19 de maio de 1895, foi un poeta e pol\u00edtico cubano.\nTraxectoria.\nFillo de pai espa\u00f1ol e nai natural das Illas Canarias, Jos\u00e9 Mart\u00ed est\u00e1 considerado o gran m\u00e1rtir da independencia de Cuba en relaci\u00f3n a Espa\u00f1a. Al\u00e9n de poeta e pensador fecundo, desde a s\u00faa mocidade demostrou a s\u00faa inquietude c\u00edvica e a s\u00faa simpat\u00eda polas ideas revolucionarias.\nInfluenciado polas ideas de independencia de Rafael Mar\u00eda de Mendive, o seu mestre na escola secundaria da Habana, iniciou a s\u00faa participaci\u00f3n pol\u00edtica escribindo e distribu\u00edndo xornais con contido separatista no inicio da Guerra dos Dez Anos. Co encarceramento e desterro do seu mestre Mendive, cristalizou a actitude de rebeld\u00eda de Mart\u00ed contra a dominaci\u00f3n espa\u00f1ola.\nEn 1869, con 16 anos, publica unha folla impresa separatista, \"El Diablo Cojuelo\" e o primeiro e \u00fanico n\u00famero da revista \"La Patria Libre\". No mesmo ano pasa a distribu\u00edr un xornal manuscrito titulado \"El Siboney\". O goberno espa\u00f1ol prendeuno pouco despois e procesouno por posu\u00edr papeis considerados revolucionarios. Foi condenado a 6 anos de traballos forzados, mais pasou s\u00f3 6 meses na prisi\u00f3n at\u00e9 que, en 1871, coa sa\u00fade debilitada, a s\u00faa familia conseguiu un indulto e obtivo a permuta da pena orixinal pola deportaci\u00f3n a Espa\u00f1a. En Espa\u00f1a Mart\u00ed publicou, naquel mesmo ano, o seu primeiro traballo de importancia \"El Presidio Pol\u00edtico en Cuba\", onde exp\u00f3n as crueldades e os horrores vividos no per\u00edodo en que estivo no c\u00e1rcere. Nesta obra xa se atopan o idealismo e o estilo vigoroso que popularizar\u00edan a Mart\u00ed nos c\u00edrculos intelectuais da \u00e9poca. M\u00e1is tarde dedicouse ao estudo de Dereito, obtendo o doutoramento en Leis, Filosof\u00eda e Letras da Universidade de Zaragoza en 1874.\nViviu logo en M\u00e9xico e Guatemala, regresando a Cuba de onde foi novamente desterrado en 1879.\nDurante o seu exilio nos Estados Unidos dedicouse ao xornalismo e fundou o Partido Revolucionario Cubano en 1892. Como escritor foi o precursor do modernismo latinoamericano, representado en numerosas obras entre as que se destacan, \"Ismaelillo\" (1882), \"Versos sencillos\" (1891) e \"Versos libres\" (1892).\nO 19 de maio de 1895, no comando dun pequeno continxente de rebeldes cubanos, despois dun encontro inesperado con tropas espa\u00f1olas nas proximidades do vilar de Dos R\u00edos, Jos\u00e9 Mart\u00ed foi abatido, falecendo axi\u00f1a. O seu corpo, mutilado polos soldados espa\u00f1ois, foi exhibido e posteriormente sepultado na cidade de Santiago de Cuba, o 27 de maio do mesmo ano."}
{"id": "58464", "revid": "1093", "url": "https://gl.wikipedia.org/wiki?curid=58464", "title": "Jos\u00e9 Marti", "text": ""}
{"id": "58466", "revid": "98629", "url": "https://gl.wikipedia.org/wiki?curid=58466", "title": "Harry Potter e a Orde do F\u00e9nix (filme)", "text": "Harry Potter e a Orde do F\u00e9nix (en ) \u00e9 un filme de fantas\u00eda e drama dirixido por David Yates e baseado na novela hom\u00f3nima escrita por J. K. Rowling. \u00c9 o quinto filme da serie de filmes de \"Harry Potter\". Foi escrito por Michael Goldenberg e producido por David Heyman e David Barron. A historia c\u00e9ntrase no quinto ano de Harry Potter na Escola Hogwarts de Maxia e Feiticer\u00eda, durante o que o Ministerio de Maxia rexeita a idea do regreso de Lord Voldemort. A pel\u00edcula est\u00e1 protagonizada por Daniel Radcliffe como Harry Potter, con Rupert Grint e Emma Watson como os mellores amigos de Harry, Ron Weasley e Hermione Granger. O resto do elenco incl\u00fae a Ralph Fiennes, Michael Gambon, Imelda Staunton, Gary Oldman e Helena Bonham Carter.\nO filme tivo a s\u00faa estrea nos Estados Unidos o 11 de xullo de 2007 e no Reino Unido e o 12 de xullo de 2007. Foi a primeira pel\u00edcula de \"Harry Potter\" en proxectarse en cines IMAX 3D, a\u00ednda que tam\u00e9n se estreou en salas convencionais e con IMAX. A recadaci\u00f3n nas salas internacionais ascende a 938,2 mill\u00f3ns de d\u00f3lares estadounidenses.\nSinopse.\nO quinto ano de Harry comeza sufrindo un ataque de Dementores en Little Whinging. M\u00e1is tarde, descobre que o Ministerio de Maxia nega o regreso de Lord Voldemort; asemade Harry comeza a sufrir continuos pesadelos. Pola s\u00faa banda, o Ministerio sit\u00faa a Dolores Umbridge como nova profesora de Defensa contra a Maxia Negra para controlar a Albus Dumbledore. As\u00ed comeza unha loita que enfronta a un grupo de estudantes da escola (o Ex\u00e9rcito de Dumbledore) e a Orde do F\u00e9nix contra o Ministerio de Maxia e os Devoradores da Morte.\nProduci\u00f3n.\nA gravaci\u00f3n do filme realizouse entre febreiro e novembro de 2006 en Inglaterra e Escocia para as escenas exteriores e nos Leavesden Film Studios en Watford para as tomas interiores. A posproduci\u00f3n da pel\u00edcula continuou durante varios meses para engadir os efectos visuais.\nBanda sonora.\nA banda sonora de \"Harry Potter e a Orde do F\u00e9nix\" lanzouse ao mercado o 10 de xullo de 2007. Desta volta, Nicholas Hooper foi o encargado de compo\u00f1er as pezas musicais, despois de que John Williams o fixera nas tres primeiras entregas da saga e Patrick Doyle na cuarta.\nAs pezas \"Another Story\", \"The Hall of Prophecies\", \"The Room of Requirement\" e \"A Journey to Hogwarts\" conte\u00f1en partes de \"Hedwig's Theme\", escrita por John Williams. Ademais, Alexandre Desplat empregou \"The Kiss\" m\u00e1is adiante na s\u00faa peza \"A New Beginning\" para a banda sonora de \"Harry Potter e as reliquias da morte (2\u00aa parte)\"."}
{"id": "58469", "revid": "89787", "url": "https://gl.wikipedia.org/wiki?curid=58469", "title": "Hiva Oa", "text": "Hiva\u00b4Oa \u00e9 unha illa das Marquesas, na Polinesia francesa. \u00c9 a m\u00e1is grande do grupo sur do arquip\u00e9lago.\nA illa \u00e9 monta\u00f1osa e alargada, con 40\u00a0km de longo e 10\u00a0km de ancho, e 320\u00a0km\u00b2 de superficie total. A capital \u00e9 Atuona situada ao sur da illa ao p\u00e9 do monte Tematiu de 1.276 metros de altitude. \nAtuona era antigamente a sede do goberno das marquesas ata que foi substitu\u00edda por Taiohae na illa de Nuku Hiva, deix\u00e1ndoa como sede do goberno rexional das illas do sur. \nDe acordo coa relixi\u00f3n local, os deuses crearon as Marquesas como o seu fogar. Polo tanto, todas as illas te\u00f1en nomes que est\u00e1n relacionados coa construci\u00f3n dunha casa, o nome Hiva\u00b4Oa en marquesano significa \u00abcumio longo\u00bb.\nXeograf\u00eda.\nHiva Oa \u00e9 a maior e m\u00e1is f\u00e9rtil das illas Marquesas do sur e a segunda en extensi\u00f3n de todas as illas Marquesas, s\u00f3 detr\u00e1s de Nuku Hiva. Do mesmo xeito que en todas as Marquesas m\u00e1is grandes, Hiva Oa conta con acantilados que ascenden abruptamente desde o oc\u00e9ano a unha columna interior agreste de monta\u00f1as volc\u00e1nicas, cumios e profundos vales illados. A diferenza da maior\u00eda das outras illas da Polinesia cerca do ecuador, non hai franxa de arrecife de coral que protexan a Hiva Oa dos embates do oc\u00e9ano e s\u00f3 uns poucos ancoraxes protexidas e praias de area at\u00f3panse diseminadas pola costa. As viaxes ao longo da costa fanse en barco xa que a maior\u00eda dos terreos costeiros son demasiado escabrosos para facer estradas. Uns cami\u00f1os de terra atravesan o interior unindo as aldeas e os asentamentos da costa. O Aeroporto de Atuona est\u00e1 situado a unha altura de 451 m. nunha meseta cerca do centro da illa e ten unha pista de superficie de asfalto de 1.215 m. de longo con voos diarios a outras illas Marquesas e Tahiti.\nA caracter\u00edstica xeol\u00f3xica m\u00e1is sobresa\u00ednte de Hiva Oa \u00e9 o volc\u00e1n colapsado Temetiu. A ba\u00eda semicircular de Ta'a Oa, tam\u00e9n chamada a Ba\u00eda dos Traidores, at\u00f3pase no cr\u00e1ter do volc\u00e1n, cuxas paredes soben bruscamente a 1000 m. por encima da ba\u00eda. Dentro de Ta'a Oa est\u00e1 a Ba\u00eda Atuona e aadxacente Taha Uku, que son os mellores ancoraxes da illa. Taha Uku ten un dique de protecci\u00f3n constru\u00eddo en 1981..\nHiva Oa est\u00e1 separada da pr\u00f3xima illa de Tahuata cara ao sur por unha ancha canle de 4\u00a0km. chamada Ha'ava ou a Canle de Bordelais.\nHistoria.\nExisten numerosos restos arqueol\u00f3xicos que fan pensar que a illa estaba densamente poboada na \u00e9poca pre-europea. Hiva\u00b4Oa foi descuberta por \u00c1lvaro de Menda\u00f1a e Neira en 1595, que a chamou Dominica en honra a Santo Domingo. Ata o s\u00e9culo XIX foi pouco frecuentada polos navegantes debido \u00e1 poboaci\u00f3n belixerante e agresiva. Finalmente a illa foi pacificada polo franc\u00e9s Dupetit-Thouars nos anos 1880. O pintor Paul Gauguin morreu en 1903 logo de pasarse os \u00faltimos anos fuxindo do ambiente colonial de Tahit\u00ed.\nEntre 1904 e 1940 Atuona foi a sede da administraci\u00f3n francesa das Marquesas, e s\u00e9 do obispado entre 1893 e 1961. Tam\u00e9n foi o lugar onde se retirou o cantante belga Jacques Brel, que morreu en 1978. Atuona disp\u00f3n dun museo dedicado a Gauguin con copias das s\u00faas obras, a reconstruci\u00f3n da s\u00faa casa e unha reproduci\u00f3n da escultura de bronce Oviri. O cemiterio do Calvario, onde est\u00e1n enterrados Gauguin e Brel, converteuse nun lugar de peregrinaci\u00f3n tur\u00edstica.\nPoboaci\u00f3n.\nEn 2012, a poboaci\u00f3n de Hiva Oa era 2.190 habitantes, dos cales 1.845 viv\u00edan na comuna de Acounda e 345 na aldea de Puama'u. Os habitantes falan a lingua marquesana do sur, en relaci\u00f3n con outras linguas polinesias, e o franc\u00e9s."}
{"id": "58470", "revid": "22570", "url": "https://gl.wikipedia.org/wiki?curid=58470", "title": "Maiao", "text": "Maiao (\"Mai\u00b4ao\" en tahitiano normalizado) \u00e9 unha illa do grupo do Vento das illas da Sociedade, na Polinesia Francesa. Est\u00e1 situada a 75\u00a0km ao oeste da illa de Moorea, con quen forma a comuna de Moorea-Maiao.\nXeograf\u00eda.\nA formaci\u00f3n consiste nunha illa alta, cun pico de 154 metros de altura e un motu que serpentea ao longo da base da illa alta.\nA illa ten a particularidade de ter dous lagos interiores, ademais da lagoa exterior rodeada polos escollos de coral. Os tres est\u00e1n conectados por canles subterraneos pero te\u00f1en un alto grao de salinidade. A superficie total \u00e9 de 9\u00a0km\u00b2.\nA illa \u00e9 o fogar de 299 persoas (segundo o censo de agosto de 2007).\nHistoria.\nO Dereito interno Maiao non acepta \u00f3s \"estranxeiros\", e polo tanto calquera persoa que non sexa orixinalmente da illa ten que ter unha invitaci\u00f3n formal ou unha raz\u00f3n especial para desembarcar (parteira, m\u00e9dico, traballador social, funcionarios ... ). \nDe onde v\u00e9n esta prohibici\u00f3n de permanecer neste para\u00edso? Un ingl\u00e9s, Eric Trower, montou afinais dos anos 20 unha tenda de mercanc\u00edas xerais. Abusando do gusto dos insulares dos produtos de f\u00f3ra, apropiouse case do 80% da illa polos pr\u00e9stamos contra\u00eddos polos seus clientes! O Pastor Moreau, ao redor de 1935, incitou \u00e1 xente para formar unha cooperativa para comprar o terreo ao Estado, que mentres tanto pagara a d\u00e9beda das persoas ao ingl\u00e9s. De a\u00ed a sospeita sobre os estranxeiros que dura para sempre."}
{"id": "58471", "revid": "23204", "url": "https://gl.wikipedia.org/wiki?curid=58471", "title": "Illa Maupiti", "text": "Maupiti \u00e9 un pequeno atol de coral cunha illa volc\u00e1nica no medio dela, at\u00f3pase nas illas de Sotavento das illas da Sociedade, na Polinesia Francesa. \u00c9 a illa m\u00e1is occidental do arquip\u00e9lago, a 40\u00a0km ao oeste de Bora Bora.\nMaupiti consiste nunha illa de 380 m de altitude que se atopa no medio dunha lagoa rodeada por cinco illotes baixos e uns escollos de coral (animal) e aberta ao oc\u00e9ano por dous pasos navegables. A superficie terrestre \u00e9 de 11\u00a0km\u00b2, o total de todo atol \u00e9 de 13\u00b45\u00a0km\u00b2.\nA vila principal \u00e9 Vaiea, cunha poboaci\u00f3n total de 1.234 habitantes no censo do 2012. A actividade principal \u00e9 o cultivo de sand\u00edas e a recolecci\u00f3n de copra. O templo protestante \u00e9 o centro relixioso e social da illa, a\u00ednda que os adventistas e os morm\u00f3ns te\u00f1en tam\u00e9n os seus lugares de culto.\nAt\u00f3panse vestixios arqueol\u00f3xicos datados ao redor do ano 850 dC. Tr\u00e1tase de petr\u00f3glifos representando tartarugas, anzois e colgantes de dentes de cachalote que son comparables aos atopados en Nova Zelandia, pero anteriores. O primeiro europeo que a viu foi o neerland\u00e9s Jacob Roggeveen en 1722. Historicamente a illa tivo unhas relaci\u00f3ns estreitas con Bora Bora. Ao principio do s\u00e9culo XIX quedou baixo a soberan\u00eda do gran xefe de Bora Bora. En 1877 entrou en conflito coa illa veci\u00f1a por litixios sobre o atol Manuae, e pediu o protectorado franc\u00e9s.\nHistoricamente co\u00f1ec\u00edase co nome de \"Maurua\", e Domingo Boenechea en 1775, chamouna \"San Antonio\"."}
{"id": "58472", "revid": "89787", "url": "https://gl.wikipedia.org/wiki?curid=58472", "title": "Mehetia", "text": "Mehetia (ou tam\u00e9n Meetia; \"Meheti\u00b4a\" en tahitiano normalizado) \u00e9 unha illa do grupo do Vento das illas da Sociedade, na Polinesia Francesa. Est\u00e1 situada a 110\u00a0km ao leste de Tahit\u00ed.\nA illa \u00e9 un volc\u00e1n moi novo que se atopa nunha zona a\u00ednda moi activa con movementos s\u00edsmicos. A altitude m\u00e1xima at\u00f3pase no cr\u00e1ter do monte Fareura a 435 m. A superficie total \u00e9 de 2\u00b43\u00a0km\u00b2. Desde o principio do s\u00e9culo XX est\u00e1 deshabitada e hoxe en d\u00eda \u00e9 de propiedade privada.\nHistoria.\nHistoricamente a illa estaba habitada e controlada polo xefe de Taiarapu, a pen\u00ednsula ao sueste de Tahit\u00ed. Utiliz\u00e1base como punto intermedio de comercio entre Tahit\u00ed e as illas Tuamotu, que proporcionavan perlas e n\u00e1cara. Ao atoparse inmediatamente ao leste de Tahit\u00ed, foi un punto de paso dos navegantes europeos desde Am\u00e9rica ata Tahit\u00ed. O primeiro europeo en visitala foi o ingl\u00e9s Samuel Wallis en 1767. Chamouna \"Osnaburg Island\" en honra a segundo fillo do rei Xurxo III, Frederick Augustus abispo de Osnabruck en Hanover, Alema\u00f1a. O ano seguinte chegou o franc\u00e9s Louis Antoine de Bougainville que chamou \u00e1 illa \"Le Boudoir\". Non est\u00e1 claro o prop\u00f3sito deste nome xa que naquela \u00e9poca era a c\u00e1mara \u00edntima do ama de casa. Ao pico volc\u00e1nico chamouno Boudeuse, nome do seu barco. Tam\u00e9n foi avistado polo navegante espa\u00f1ol Domingo de Barnechea o 6 de novembro de 1772 no buque Aguila. Chamou a esta illa San Crist\u00f3bal.\nNesta \u00e9poca, o s\u00e9culo XVIII, a illa contaba cuns 1.500 habitantes, que foron deportados polos piratas de Anaa en 1806. No s\u00e9culo XIX utilizouse como colonia penal e despois quedou deshabitada. En 1986 sufriu un forte terremoto."}
{"id": "58473", "revid": "98629", "url": "https://gl.wikipedia.org/wiki?curid=58473", "title": "Nuku Hiva", "text": "Nuku Hiva \u00e9 a m\u00e1is grande das illas Marquesas, na Polinesia francesa. Est\u00e1 situada no grupo norte do arquip\u00e9lago.\nXeograf\u00eda.\nA illa ten unha superficie total de 387\u00a0km\u00b2, e unha altitude m\u00e1xima de 1.224 m no monte Tekao situado ao noroeste. A parte central da illa \u00e9 unha planicie elevada chamada Tovi\u00b4i. Cara ao leste e o sur \u00e1brese nuns profundos vales que recollen a auga de choiva e na costa forman ba\u00edas protexidas. As m\u00e1is notables son Hakaui, Taiohae e Taipivai. En troques, a parte norte e oeste son m\u00e1is secas, ata o punto que o extremo noroeste denom\u00ednase \u00abo deserto\u00bb. \u00c9 neste deserto onde est\u00e1 o aeroporto da illa.\nA ba\u00eda de Taiohae \u00e9 de feito un antigo cr\u00e1ter afundido. A cada lado da entrada hai un illote: o Sentinela Este e o Sentinela Oeste. No fondo da ba\u00eda at\u00f3pase a vila de Taiohae, centro administrativo das illas Marquesas que substitu\u00edu a Atuona de Hiva Oa como capital. Detr\u00e1s de Taiohae lev\u00e1ntase o monte Muake de 864 metros de altitude. Ao leste da vila destaca a catedral de N\u00f4tre-D\u00e1me.\nA illa est\u00e1 dividida en tres comunas asociadas: Taiohae, Taipivai e Hatiheu. A poboaci\u00f3n total era de 2.652 habitantes no censo do 2002. As principais actividades econ\u00f3micas son a agricultura, a artesan\u00eda e o turismo.\nNa vexetaci\u00f3n da illa abundan as \u00e1rbores froiteiras (cocos, bananeiras, mangueiras, papaios, ananases, pomelos, laranxeiras e limoeiros) e as flores (buganv\u00edleas, frangipanes, loureiro, tiares, hibiscos, xasm\u00edns e rosas). Entre os insectos at\u00f3panse mosquitos, moscas, cemp\u00e9s, abellas, escorpi\u00f3ns non velenosos e os famosos \u00abnonos\u00bb de picada desagradable.\nO clima \u00e9 tropical suavizado polos ventos alisios. A temperatura var\u00eda entre 25\u00a0\u00b0C e 34\u00a0\u00b0C. A estaci\u00f3n de choivas \u00e9 de abril a agosto. \nHistoria.\nOs restos arqueol\u00f3xicos datan os primeiros establecementos humanos ao redor do ano 150 adC. Entre os s\u00e9culos XII e XIII edific\u00e1ronse numerosas construci\u00f3ns de pedra: templos (me'ae), plataformas como base para as cabanas (pa'epa'e), e estatuas antropomorfas (tiki) relacionadas cos moai da illa de Pascua. Debido \u00e1 orograf\u00eda da illa, con vales illados e s\u00f3 comunicados por mar, produc\u00edanse moitas guerras tribais e os habitantes eran temidos como guerreiros e can\u00edbales. Tradicionalmente os homes tatu\u00e1banse completamente o corpo, inclu\u00edda a cara, dando un aspecto a\u00ednda m\u00e1is feroz.\nO primeiro navegante que a descubriu foi o norteamericano Joseph Ingraham, en abril do 1791, que o chamou \"Federal\". Os franceses reclamaron o descubrimento cando chegou Etienne Marchand en xullo do mesmo ano, e chamouna \"Baux\", nome do armador da primeira expedici\u00f3n comercial francesa no Pac\u00edfico. Os ingleses acreditaron o descubrimento a Richard Hergest que o ano seguinte bautizouno como \"Henry Martin\". A espl\u00e9ndida protecci\u00f3n da rada de Taiohae fixo que acto seguido fose visitada por numerosos barcos comerciais, baleeiros e aventureiros.\nEn 1804 o ruso Krusenstern fixo a primeira descrici\u00f3n da illa e os seus habitantes. Atopou ao ingl\u00e9s Robarts e ao franc\u00e9s Cabry, que fac\u00eda seis anos naufragaran nun baleeiro. A piques de ser sacrificados foron salvados a petici\u00f3n da filla do xefe que acabou casando co franc\u00e9s. Isto os enemist\u00f3u e, para p\u00f3r paz, Krusentern retorn\u00e1 ao franc\u00e9s a Europa onde acabou exhibindo as s\u00faas tatuaxes nos circos.\nEn 1813, durante a segunda guerra anglo-americana, o estadounidense David Porter estableceu a s\u00faa base de operaci\u00f3ns en Nuku Hiva, facendo a guerra de corsario aos barcos ingleses. Coa axuda do ingl\u00e9s Wilson, que se estableceu na illa, constr\u00fae o Forte Madison, nome que tam\u00e9n deu \u00e1 illa honrando ao presidente estadounidense James Madison. Os prisioneiros ingleses, coa axuda de Wilson, rebel\u00e1ronse e conseguiron fuxir da illa. Cando volveu Porter atopou como \u00fanico sobrevivente ao ingl\u00e9s Peters. Anteriormente Peters xa se escapou da xustiza espa\u00f1ola e inglesa. Agora, novamente, salvouse de ser sacrificado grazas \u00e1 filla dun xefe.\nEn 1842, Jules Dumont d'Urville tomou posesi\u00f3n por Francia. Un espectador da cerimonia foi o norteamericano Herman Melville que acto seguido desertou do seu baleeiro e escondeuse en Taipivai. A vida nun para\u00edso, pero \u00e1 vez prisioneiro duns can\u00edbales, describiuno despois na novela \"Typee\", iniciando o x\u00e9nero rom\u00e1ntico da literatura dos Mares do Sur.\nA poboaci\u00f3n quedou drasticamente reducida debido \u00e1s enfermidades importadas, como a vexigas, o consumo de opio introducido polos chineses, e o alcol. Duns 12.000 habitantes que viv\u00edan en 1842, s\u00f3 en quedaban 635 en 1934."}
{"id": "58476", "revid": "98629", "url": "https://gl.wikipedia.org/wiki?curid=58476", "title": "Sikhismo", "text": "O sikhismo (en \"sikkh\u012b\", do 'aprendiz', ou \"\u015bik\u1e63a\" 'instruci\u00f3n'), tam\u00e9n co\u00f1ecido tradicionalmente como gurmat (literalmente, 'o consello dos gur\u00fas) ou dharma sikh (doutrina dos sikhs), \u00e9 unha relixi\u00f3n monote\u00edsta que se desenvolveu durante o s\u00e9culo XV na rexi\u00f3n de Punjab, no contexto do conflito entre o hindu\u00edsmo e o islam. Os seguidores do sikhismo ch\u00e1manse sikhs.\nO termo \"sikh\" significa en punjabi \"disc\u00edpulo forte e tenaz\". A doutrina b\u00e1sica do sikhismo consiste na crenza dun \u00fanico deus e as ensinanzas do gur\u00fa Nanak e dos Dez Gur\u00fas do sikhismo, recollidas no libro sagrado dos sikhs, o \"Guru Granth Sahib\". Dun monote\u00edsmo estrito, estas ensinanzas son unha s\u00edntese do movemento bhakti hindu\u00edsta e do sufismo isl\u00e1mico que nega a autoridade dos vedas, abole o sacrificio, o sacerdocio e o sistema de castas. Coas ensinanzas do \u00faltimo gur\u00fa Gobind Singh (1666-1708), o seu car\u00e1cter pacifista transformouse nun esp\u00edrito militar, rexeitando a doutrina non violenta do ahimsa. Os templos sikhs reciben o nome de \"gurdwaras\" e o m\u00e1is importante \u00e9 o Templo Dourado da cidade de Amritsar.\nOs sikhs cren nun deus chamado \"Ek Onkar\", omnipresente e con cualidades infinitas e, en certo xeito, son pante\u00edstas. Tam\u00e9n cren na reencarnaci\u00f3n, mais aceptan outras crenzas para despois da morte. Practican as virtudes da caridade, amabilidade e humildade contra os vicios da ira, gula e luxuria. Mante\u00f1en que hai igualdade entre todas as persoas (son contrarios ao sistema de castas da India) e procuran un estilo de vida chamado \"Chardi\" \"Kala\", que se considera positivo e optimista.\n\u00c9 a quinta relixi\u00f3n m\u00e1is importante do mundo por n\u00famero de fieis, cun n\u00famero estimado de 25 mill\u00f3ns de crentes en todo o mundo. A maior parte deles (o 75%) viven na rexi\u00f3n india de Punjab, onde representan o 60% da poboaci\u00f3n, mais tam\u00e9n hai comunidades sikhs importantes nos Estados Unidos, no Reino Unido, no Canad\u00e1, en Malaisia e en Singapur.\nOs 10 gur\u00fas.\nAs ensinanzas dos Dez Gur\u00fas sikhs (as\u00ed como doutros sabios hind\u00fas e musulm\u00e1ns) est\u00e1n contidas no \"Gur\u00fa-grant-sahib\".\nCrenzas e ritos.\nOs sikhs cren nun deus pante\u00edsta, ou m\u00e1is exactamente panente\u00edsta. A primeira frase de todas as escrituras sikhs son d\u00faas palabras, que reflicten a base das ensinanzas: \u00abIk Onkar\u00bb (\"[hai] un s\u00f3 deus\"), en punjab\u00ed, a\u00ednda que ten a s\u00faa orixe no voc\u00e1bulo s\u00e1nscrito \u00abeka omkara\u00bb (\"un s\u00f3 son om\"), sendo\n\u0a73 (onkar): representa a Deus ou o poder trascendental. Tr\u00e1tase da letra \"ura\" (a primeira letra do alfabeto gurmuj\u00ed), mais cunha cola estendida. Pron\u00fanciase |onkar| e representa todo o poder do universo, controlado por deus.\nSegundo Bhai Gurdas, \u00abao escribir \u201cun\u201d (\"ik\", \u0a67) ao principio, demostrouse que deus (quien subsume todas as formas nel), \u00e9 un\u00bb. Nisto difer\u00e9nciase da Sant\u00edsima Trindade (un s\u00f3 deus en tres persoas divinas, do cristianismo) ou do Trimurti (os tres deuses principais do hindu\u00edsmo).\nKhanda, o emblema sikh.\nEste s\u00edmbolo est\u00e1 formado por tres armas, o \"khanda\", situado entre d\u00faas espadas curvas chamadas \"kirpans\" e un \"chakkar\", arma con forma de disco. Cada arma ten un significado simb\u00f3lico diferente:"}
{"id": "58477", "revid": "745", "url": "https://gl.wikipedia.org/wiki?curid=58477", "title": "Dicion\u00e1rio Houaiss", "text": ""}
{"id": "58478", "revid": "23204", "url": "https://gl.wikipedia.org/wiki?curid=58478", "title": "Linguas xerm\u00e1nicas", "text": "As linguas xerm\u00e1nicas son un grupo de linguas de orixe indoeuropea, faladas ao principio na rexi\u00f3n central n\u00f3rdica de Europa. Comprende linguas actuais como o ingl\u00e9s, alem\u00e1n, baixo alem\u00e1n, neerland\u00e9s, dan\u00e9s, fris\u00f3n, noruegu\u00e9s, sueco, island\u00e9s, fero\u00e9s e elfdaliano. Tam\u00e9n algunhas extintas como o g\u00f3tico.\nO protoxerm\u00e1nico, a antiga lingua derivada do indoeuropeo e antepasado de todas as linguas xerm\u00e1nicas, dividiuse -segundo a maior\u00eda dos ling\u00fcistas- en tres ramas: o \"xerm\u00e1nico setentrional\" ou \"n\u00f3rdico\", o \"xerm\u00e1nico occidental\" (ou \"meridional\", para alg\u00fans autores) e o \"xerm\u00e1nico oriental\", do que derivaron os idiomas g\u00f3ticos hoxe desaparecidos. Do n\u00f3rdico naceron os modernos diasistemas island\u00e9s, noruegu\u00e9s, dan\u00e9s, sueco e gotland\u00e9s, este \u00faltimo case morto. Do xerm\u00e1nico occidental, naceron os diasistemas anglofris\u00f3ns (o ingl\u00e9s e o fris\u00f3n), o baixo franco (\"neerland\u00e9s\"), o baixo sax\u00f3n (chamado \u00e1s veces \"baixo alem\u00e1n\") e o (alto) alem\u00e1n. Aqu\u00ed abaixo p\u00f3dese ver unha clasificaci\u00f3n non exhaustiva dos diasistemas xerm\u00e1nicos.\nXerm\u00e1nico oriental.\n\"Os idiomas xerm\u00e1nicos orientais son os idiomas extinguidos que falaban os antigos clans xerm\u00e1nicos orientais, dos que s\u00f3 o g\u00f3tico est\u00e1 ben documentado.\""}
{"id": "58479", "revid": "1131", "url": "https://gl.wikipedia.org/wiki?curid=58479", "title": "Dicion\u00e1rio Houaiss da L\u00edngua Portuguesa", "text": "O Dicion\u00e1rio Houaiss da L\u00edngua Portuguesa \u00e9 un dicionario de lingua portuguesa elaborado polo brasileiro Ant\u00f4nio Houaiss. A primeira edici\u00f3n foi lanzada en 2001, no R\u00edo de Xaneiro, polo Instituto Ant\u00f4nio Houaiss de Lexicografia.\nHistoria do dicionario.\nO proxecto de confecci\u00f3n do dicionario comezou en 1985. Ant\u00f4nio Houaiss ti\u00f1a a ambici\u00f3n de crear o m\u00e1is completo dicionario de lingua portuguesa xa compilado. Dezaseis anos despois, o \"Dicionario Houaiss\" foi conclu\u00eddo, contando durante ese per\u00edodo cun equipo de edici\u00f3n con m\u00e1is de 150 especialistas brasileiros, portugueses, angolanos e timorenses.\nLanzado en setembro de 2001, logo considerouse \"o m\u00e1is completo dicionario brasileiro\" pola revista \"\u00c9poca\", considerado \"imbat\u00edbel\" pola revista \"Veja\" e consagrado como o gran lanzamento editorial de 2001 polo \"Caderno B\" e pola \"Revista de Domingo\", do \"Jornal do Brasil\", as\u00ed como polos xornais \"O Globo\", \"Estado de Minas\" e \"Jornal da Tarde\".\nO \"Dicion\u00e1rio Houaiss\" estabelece un novo nivel para o co\u00f1ecemento, o estudo e a difusi\u00f3n da lingua portuguesa. Trae cerca de 228.500 palabras, 376.500 acepci\u00f3ns, 415.500 sin\u00f3nimos, 26.400 ant\u00f3nimos e 57.000 palabras arcaicas. Ademais da cantidade de palabras, o equipo de edici\u00f3n investigou tam\u00e9n sobre as etimolox\u00edas de cada palabra e o seu primeiro rexistro no idioma portugu\u00e9s. O vocabulario do \"Dicion\u00e1rio Houaiss\" abrangue a terminolox\u00eda actual do sector tecnol\u00f3xico e cient\u00edfico, as\u00ed como nomenclaturas actualizadas no campo da zoolox\u00eda, bot\u00e1nica e anatom\u00eda, e a\u00ednda expresi\u00f3ns populares e termos espec\u00edficos do portugu\u00e9s europeo, brasileiro, africano e asi\u00e1tico. No Brasil, o \"Dicion\u00e1rio Houaiss\" \u00e9 un dos dicionarios m\u00e1is prestixiados, ao lado do \"Dicion\u00e1rio Aur\u00e9lio\", e dos m\u00e1is vendidos, ao lado deste e do \"Dicion\u00e1rio Michaelis\". En Portugal, o \"Dicion\u00e1rio\" tense vindo a tornar unha obra de referencia importante tam\u00e9n.\nO Instituto Ant\u00f4nio Houaiss de Lexicografia editou tam\u00e9n dicionarios menores, como o \"Dicion\u00e1rio de Conjuga\u00e7\u00e3o Verbal\" e o \"Dicion\u00e1rio de Sin\u00f4nimos e Ant\u00f4nimos\"."}
{"id": "58481", "revid": "89787", "url": "https://gl.wikipedia.org/wiki?curid=58481", "title": "Terceira Internacional", "text": "A Terceira Internacional, co\u00f1ecida normalmente s\u00f3 por Internacional Comunista, como tam\u00e9n pola s\u00faa abreviatura en ruso Komintern (\u041a\u043e\u043c\u0438\u043d\u0442\u0435\u0440\u043d, abreviatura de \u041a\u043e\u043c\u043c\u0443\u043d\u0438\u0441\u0442\u0438\u0447\u0435\u0441\u043a\u0438\u0439 \u0438\u043d\u0442\u0435\u0440\u043d\u0430\u0446\u0438\u043e\u043d\u0430\u043b, \"Internacional Comunista\") ou Comintern (abreviatura do ingl\u00e9s: Communist International) foi unha organizaci\u00f3n comunista internacional, fundada por iniciativa do Partido Comunista de Rusia (Bolxevique) en marzo de 1919 que agrupaba os Partidos Comunistas do mundo co obxectivo de loitar pola \"superaci\u00f3n do capitalismo, o establecemento da Ditadura do proletariado e da Rep\u00fablica Internacional dos Soviets, a completa abolici\u00f3n das clases e a realizaci\u00f3n do socialismo, como primeiro paso cara \u00e1 sociedade comunista\", como aparec\u00eda nos seus primeiros estatutos.\nHistoria da Komintern.\nAntecedentes hist\u00f3ricos.\nSegundo o pre\u00e1mbulo dos primeiros estatutos da Komintern, os seus antecedentes rem\u00f3ntanse \u00e1 Asociaci\u00f3n Internacional de Traballadores fundada, entroutros, por Karl Marx e Friedrich Engels en Londres en 1864, e que, por primeira vez, agrupaba traballadores de diferentes pa\u00edses. Ap\u00f3s a desaparici\u00f3n desa Primeira Internacional en 1876, Engels promoveu a creaci\u00f3n da Segunda Internacional en Par\u00eds en 1889, que agrupaba partidos socialistas, socialdem\u00f3cratas e laboristas. O inicio da primeira guerra mundial produciu unha fractura na organizaci\u00f3n cando o sector dos socialistas reformistas decidiu apoiar os gobernos na declaraci\u00f3n da guerra e o sector dos socialistas revolucionarios se opuxeron totalmente a ela. Derivado diso, este sector revolucionario celebrou a Conferencia de Zimmerwald en 1915 e a Conferencia de Kienthal en 1916, que se converteron na base para a Komintern (a Terceira Internacional), creada en marzo de 1919 en Petrogrado como sistema para romper as relaci\u00f3ns definitivamente cos sectores reformistas, \u00f3s que acusaban de teren traizoado a clase traballadora e de provocaren a destruci\u00f3n da Segunda Internacional.\nConstituci\u00f3n e evoluci\u00f3n.\nA Komintern celebrou sete congresos mundiais, que inicialmente eran de car\u00e1cter anual e que posteriormente se foron espazando no tempo.\nDo I \u00f3 IV Congreso.\nO I Congreso Mundial da Internacional Comunista tivo lugar en Petrogrado entre o 2 de marzo e o 6 de marzo de 1919. Os temas fundamentais foron a democracia burguesa e a ditadura do proletariado, as\u00ed como a necesidade de difundir o sistema de soviets. Tam\u00e9n se nomeou Grigori Zinoviev como Presidente do Comit\u00e9 Exectivo da Internacional Comunista (CEIC), a m\u00e1xima autoridade da Komintern durante o per\u00edodo intercongresual. Estiveron presentes os Partidos Comunistas de Rusia, Alema\u00f1a, Austria, Hungr\u00eda, Polonia, Finlandia, Ucra\u00edna, Letonia, Lituania, Belar\u00fas, Estonia, Armenia e da Rexi\u00f3n do Volga; tam\u00e9n grupos comunistas checos, b\u00falgaros, iugoslavos, brit\u00e1nicos, franceses e su\u00edzos, o Partido Social Democr\u00e1tico de Esquerda de Suecia, o Partido Socialista Laborista de Am\u00e9rica, a Liga de Propaganda Socialista dos Estados Unidos, o Partido dos Traballadores da China, a Uni\u00f3n de Traballadores de Corea, e secci\u00f3ns comunistas de Turqu\u00eda, Acerbaix\u00e1n, Xeorxia, Persia e Turquest\u00e1n. O Partido dos Traballadores Noruegueses tam\u00e9n estivo presente (a\u00ednda que a abandonou en 1923). Pola s\u00faa banda, o Partido Socialista Italiano negouse a participar, o que provocou unha escisi\u00f3n interna en 1921 que deu orixe \u00f3 Partido Comunista Italiano, que si se integrou na Komintern.\nO II Congreso Mundial da Internacional Comunista celebrouse en Moscova entre o 19 de xullo e o 7 de agosto de 1920. \u00c9 o momento do fin da guerra civil rusa e tam\u00e9n o momento en que a axitaci\u00f3n revolucionaria se estende rapidamente por Alema\u00f1a. Neste Congreso ins\u00edstese na necesidade de adoptar e propagar o sistema de soviets, e ac\u00f3rdanse as denominadas 21 Condici\u00f3ns para o ingreso na Komintern diante das numerosas organizaci\u00f3ns socialdem\u00f3cratas que solicitaran a adhesi\u00f3n.\nO III Congreso Mundial da Internacional Comunista celebrouse entre o 22 de xu\u00f1o e o 12 de xullo de 1921 novamente en Moscova. Nel combat\u00e9ronse as posturas ultraesquerdistas dalg\u00fans partidos comunistas como o Partido Comunista de Alema\u00f1a (KPD) alem\u00e1n tras o fracaso do Levantamento Espartaquista e reco\u00f1eceuse que a situaci\u00f3n mundial ti\u00f1a mudado na medida en que as revoluci\u00f3ns comunistas s\u00f3 triunfaran no Imperio Ruso e fracasaran en Alema\u00f1a e en Polonia. Ademais, tratouse especificamente a necesidade de incorporar as mulleres traballadoras \u00f3 movemento comunista.\nO IV Congreso Mundial da Internacional Comunista celebrouse entre o 30 de novembro e o 5 de decembro de 1922 en Moscova, incidindo nas t\u00e1cticas da chamada \"fronte \u00fanica\" e trat\u00e1ndose a situaci\u00f3n da raza negra e o traballo dos comunistas nos sindicatos. Ademais, tr\u00e1tase a situaci\u00f3n dos comunistas en Asia e o Pac\u00edfico, e decr\u00e9tase a incompatibilidade entre a pertenza \u00e1 masoner\u00eda e a pertenza a un partido comunista.\nDo V \u00f3 VII Congreso.\nO V Congreso Mundial da Internacional Comunista celebrouse en Moscova entre xu\u00f1o e xullo de 1924, despois da morte de Lenin e cando a Uni\u00f3n Sovi\u00e9tica xa estaba conformada. Marcado polo fracaso da revoluci\u00f3n alem\u00e1, apr\u00f3vanse uns novos estatutos que inician a denominada \"bolxevizaci\u00f3n\" da Komintern \u00f3 insistir en que os partidos membros adopten o sistema organizacional do Partido Comunista da Uni\u00f3n Sovi\u00e9tica (PCUS) na medida en que aquel era o \u00fanico membro da Internacional con funci\u00f3ns de goberno.\nNo ver\u00e1n de 1926, ademais, a Presidencia do CEIC \u00e9 abolida e substitu\u00edda pola Secretar\u00eda Xeral. Nikolai Bukharin substit\u00fae Grigori Zinoviev \u00e1 fronte da Komintern.\nO VI Congreso Mundial da Internacional Comunista celebrouse en Moscova entre xullo e setembro de 1928, nun momento de grave crise econ\u00f3mica que favorece a aprobaci\u00f3n da consigna \"clase contra clase\" que oficializa o inicio do chamado \"Terceiro Per\u00edodo\". Apr\u00f3base tam\u00e9n o Programa da Internacional Comunista, reiterando a necesidade da revoluci\u00f3n armada como recurso \u00faltimo para a tomada de poder.\nEn abril de 1929, Nikolai Bukharin \u00e9 obrigado a dimitir do cargo de Secretario Xeral da Komintern acusado de \"dereitista\" pola direcci\u00f3n do PCUS, no momento en que a ascensi\u00f3n de I\u00f3siv Stalin se confirma impar\u00e1bel. En substituci\u00f3n de Bujarin \u00e9 escollido para a Secretar\u00eda Xeral o b\u00falgaro Georgi Dimitrov, que dirixir\u00e1 a Komintern desde 1934 at\u00e9 a s\u00faa disoluci\u00f3n.\nO VII Congreso Mundial da Internacional Comunista celebrouse en Moscova en agosto de 1935. Ap\u00f3s o auxe dos fascismos e o fracaso do programa pol\u00edtico aprobado no anterior Congreso, apr\u00f3base unha pol\u00edtica de frontes populares auspiciada intensamente por Stalin, que xa \u00e9 gobernante absoluto da URSS despois de ter eliminado os seus opositores no proceso co\u00f1ecido como a Gran Purga. Fronte a esta pol\u00edtica de frontes populares, os representantes do trotskismo avogan pola revoluci\u00f3n mundial inmediata. A posici\u00f3n que se aproba \u00e9, finalmente, a do PCUS staliniano.\nDisoluci\u00f3n da Komintern.\nA segunda guerra mundial cortou o contacto do goberno da URSS con numerosos partidos comunistas no resto do mundo, considerando ademais que os pa\u00edses do eixo capitalista receaban do goberno sovi\u00e9tico despois do Pacto Ribbentrop-Molotov celebrado co goberno nazi en agosto de 1939. A invasi\u00f3n da URSS por parte de tropas do III Reich en xu\u00f1o de 1941 provocou que a URSS se vise como aliada de d\u00faas potencias capitalistas: Gran Breta\u00f1a e os Estados Unidos. Nesa tesitura, o 15 de maio de 1943, antes da celebraci\u00f3n da Conferencia de Teher\u00e1n, o Presidium do Comit\u00e9 Executivo da Internacional Comunista decreta \"a madurez dos partidos comunistas\" nacionais e decide disolver a Komintern para evitar os receos das potencias capitalistas aliadas da URSS nese momento.\nEn 1947, a instancias de Stalin \u00e9 creada a Kominform (Oficina de Informaci\u00f3n Comunista para substitu\u00edr a Komintern. O novo organismo re\u00fane os Partidos Comunistas de Bulgaria, Checoslovaquia, Francia, Hungr\u00eda, Italia, Polonia, a Uni\u00f3n Sovi\u00e9tica e Iugoslavia. Por\u00e9n, disolveuna Nikita Khrushchev como medida de desestalinizaci\u00f3n e como consecuencia das cr\u00edticas dos comunistas franceses e italianos (os m\u00e1is influentes f\u00f3ra do Pacto de Varsovia) \u00e1 intervenci\u00f3n militar sovi\u00e9tica na Revoluci\u00f3n H\u00fangara de 1956. Ademais, desde 1960, diversos acontecementos demostran innecesaria a existencia dun organismo de coordinaci\u00f3n como a Kominform: en primeiro lugar, o enfrontamento entre a URSS e Iugoslavia; en segundo lugar, a pugna ideol\u00f3xica sostida entre a URSS e a China mao\u00edsta; e, en terceiro lugar, a primac\u00eda efectiva da URSS e do PCUS sobre calquera outra organizaci\u00f3n comunista.\nOrganizaci\u00f3n da Internacional Comunista.\nOs \u00f3rganos da Internacional Comunista foron definidos polos seus primeiros estatutos:\nOrganizaci\u00f3ns paralelas.\nVarias organizaci\u00f3ns foron creadas baixo o auspicio da Internacional Comunista. Entre elas, as m\u00e1is importantes foron:"}
{"id": "58482", "revid": "1093", "url": "https://gl.wikipedia.org/wiki?curid=58482", "title": "III Internacional", "text": ""}
{"id": "58483", "revid": "23204", "url": "https://gl.wikipedia.org/wiki?curid=58483", "title": "Amerindios do Canad\u00e1", "text": "O termo Amerindios ou Indios de Am\u00e9rica designa os primeiros ocupantes do continente americano (tam\u00e9n chamado Indios occidentais) e os seus descendentes.\nCham\u00e1moslles Primeiras Naci\u00f3ns ou Primeiros Pobos a estes indios e aos seus territorios.\nA expresi\u00f3n Peles Vermellas \u00e9 moi antiga e prov\u00e9n da naci\u00f3n Beothuk que tingu\u00edan as peles con ocre. No Canad\u00e1 que fala ingl\u00e9s, utilizase a expresi\u00f3n Nativos Americanos (americanos de orixe), Pobos Nativos (pobos de orixe), Indios Americanos, Primeiras Naci\u00f3ns ou Pobos Aborixes. No Qu\u00e9bec, o termo m\u00e1is utilizado actualmente \u00e9 o de \"aut\u00f3ctono\". Pero todos estes nomes son rexeitados polas pesoas que queren ser chamadas en funci\u00f3n do nome das s\u00faas naci\u00f3ns."}
{"id": "58486", "revid": "1576", "url": "https://gl.wikipedia.org/wiki?curid=58486", "title": "Autocracia", "text": "Autocracia (do grego \u03b1\u03c5\u03c4\u03cc\u03c2 \"aut\u00f3s\" 'un mesmo' e \u03ba\u03c1\u03ac\u03c4\u03bf\u03c2 \"kr\u00e1tos\" 'goberno, poder') \u00e9 un sistema de goberno autoritario, no que a vontade dunha soa persoa \u00e9 a suprema lei. Ref\u00edrese xeralmente \u00e1 monarqu\u00eda absoluta, pero especialmente \u00f3 r\u00e9xime tsarista ruso, cuxo dirixente asum\u00eda o t\u00edtulo de \"Aut\u00f3crata de Todas as Rusias\".\nNa actualidade o uso do cualificativo de \"autocracia\", polos pol\u00edticos como sin\u00f3nimo de monarqu\u00eda caeu en desuso (pola aparici\u00f3n das monarqu\u00edas constitucionais ou limitadas) e aumentou o uso como sin\u00f3nimo de tiran\u00eda (dexeneraci\u00f3n da monarqu\u00eda segundo os fil\u00f3sofos da Grecia antiga) ou mesmo o de ditadura. O seu uso m\u00e1is habitual \u00e9 para establecer un par\u00e1metro de poder, por exemplo a oligarqu\u00eda \u00e9 o exercicio de poder por poucos, a autocracia difer\u00e9nciase desta porque o poder \u00e9 exercido por unha soa persoa, en vez de poucas.\nSen importar o grao ou precisi\u00f3n como se queira clasificar ou definir, a autocracia sempre \u00e9 un sistema pol\u00edtico diametralmente oposto \u00e1 democracia. \nEsta \u00e9 a oposici\u00f3n \u00e1 democracia esta constitu\u00edda pola servidume impl\u00edcita na autocracia.\nUn exemplo de autocracia \u00e9 o da Rusia tsarista, a s\u00faa constituci\u00f3n de 1905 e a continua dominaci\u00f3n do tsar, que levou \u00e1 fin do seu propio sistema."}
{"id": "58487", "revid": "98629", "url": "https://gl.wikipedia.org/wiki?curid=58487", "title": "Historia do pobo xitano", "text": "O pobo xitano \u00e9 orixinario da India e estableceuse en case todo o mundo debido ao seu car\u00e1cter fundamentalmente n\u00f3made; a\u00ednda se rexe por leis propias e ded\u00edcase como medio de vida \u00e1 venda ambulante, \u00e1 artesan\u00eda, a tratar con gando etc. A orixe deste pobo, tam\u00e9n co\u00f1ecido como \"rom\", \"roma\" ou \"roman\u00ed\", \u00e9 a\u00ednda hoxe obxecto de controversia. Existen varias raz\u00f3ns que explican a escuridade que envolve o asunto. En primeiro lugar, a cultura xitana \u00e9 fundamentalmente oral e despreocupada pola s\u00faa historia, por iso non conservou por escrito a s\u00faa procedencia. A s\u00faa historia sempre foi estudada polos non roman\u00eds, con frecuencia a trav\u00e9s dunha peneira fortemente etnocentrista. Os primeiros movementos migratorios datan do s\u00e9culo X, de forma que non hai moita informaci\u00f3n. \u00c9 importante sinalar que os primeiros grupos de xitanos que chegaron a Europa occidental fantasiaban sobre a s\u00faa orixe, atribu\u00edndose unha procedencia misteriosa e lendaria, en parte como estratexia de protecci\u00f3n fronte a unha poboaci\u00f3n ante a que eran minor\u00eda, en parte como posta en escena dos seus espect\u00e1culos e actividades.\nOutro problema que c\u00f3mpre ter en conta \u00e9 que a pertenza (ou non) \u00e1 comunidade xitana \u00e9 unha cuesti\u00f3n disputada. Non existe unha delimitaci\u00f3n clara dentro da propia comunidade (nin f\u00f3ra) acerca da cuesti\u00f3n de quen \u00e9 xitano e quen non.\nAs principais fontes de informaci\u00f3n son testemu\u00f1as escritas, as an\u00e1lises ling\u00fc\u00edsticas e a xen\u00e9tica de poboaci\u00f3ns.\nO termo \"xitano\" e a cuesti\u00f3n da s\u00faa orixe xeogr\u00e1fica.\nO termo galego \"xitano\" deriva da palabra \"exiptano\", aplicado \u00f3 pobo xitano, ben pola crenza err\u00f3nea de que proced\u00eda de Exipto ou ben, m\u00e1is probablemente, polo seu paso pola rexi\u00f3n do Peloponeso durante o seu desprazamento migratorio, daquela co\u00f1ecida como \"Exipto o Menor\". No s\u00e9culo XVIII, o estudo da lingua roman\u00ed, propia dos xitanos, confirmou que se trataba dunha lingua \u00edndica, moi similar \u00f3 punxab\u00ed ou \u00f3 hindi occidental. Isto demostrou que o pobo xitano procede do nordeste do subcontinente indio, nunha zona actualmente entre a India e Paquist\u00e1n. Esta descuberta ling\u00fc\u00edstica resultou apoiada por estudos xen\u00e9ticos. A variante tradicionalmente falada en Espa\u00f1a da lingua roman\u00ed ch\u00e1mase cal\u00f3.\nOrixes lendarias.\nA procedencia dos xitanos foi obxecto de todo tipo de fantas\u00edas. Foron considerados descendentes de Ca\u00edn ou relacionados coa estirpe de Cam. Algunhas tradici\u00f3ns identific\u00e1ronnos con magos caldeos de Siria, ou cunha tribo de Israel perdida no Antigo Exipto. Unha antiga lenda balc\u00e1nica fainos forxadores (ou ladr\u00f3ns) dos cravos de Cristo, motivo polo que foron condenados a errar polo mundo, se ben non hai ningunha proba que sit\u00fae \u00f3s xitanos en Oriente Medio nesa \u00e9poca.\nPrimeiro movemento migratorio do s\u00e9culo X.\nOs estudos xen\u00e9ticos e ling\u00fc\u00edsticos parecen confirmar que os rom son orixinarios do subcontinente indio, posiblemente da rexi\u00f3n do Punjab. A causa da s\u00faa di\u00e1spora contin\u00faa sendo un misterio. Unhas teor\u00edas suxiren que foron orixinalmente individuos pertencentes a unha casta inferior recrutados e enviados a loitar \u00f3 oeste contra a penetraci\u00f3n musulm\u00e1. Ou talvez os propios musulm\u00e1ns conquistaron \u00f3s rom, escraviz\u00e1ndoos e tra\u00e9ndoos \u00f3 oeste, onde formaron unha comunidade separada.\nEsta \u00faltima hip\u00f3tese bas\u00e9ase no relato de Mahmud de Ghazni, que informa de 50.000 prisioneiros durante a invasi\u00f3n turco-persa do Sindh e do Punjab. Por que os rom escolleron viaxar para o oeste en vez de regresar para a s\u00faa terra \u00e9 outro misterio, se ben a explicaci\u00f3n pode ser o servizo militar baixo dominio musulm\u00e1n.\nO que \u00e9 aceptado pola maior\u00eda dos investigadores \u00e9 que os roman\u00eds poder\u00edan abandonar a India en torno \u00f3 ano 1000, e atravesar o que agora \u00e9 Afganist\u00e1n, Ir\u00e1n, Armenia e Turqu\u00eda. Varios pobos similares \u00f3s xitanos viven hoxe en d\u00eda na India, aparentemente orixinarios do estado des\u00e9rtico de Raxast\u00e1n, e \u00e1 s\u00faa vez, poboaci\u00f3ns xitanas reco\u00f1ecidas como tales polos propios xitanos viven a\u00ednda en Ir\u00e1n co nome de \"lurios\".\nA pesar de que as probas documentais comezan a ser fiables s\u00f3 a partir do s\u00e9culo XIV, alg\u00fans autores contempor\u00e1neos rebaixaron a data do ano 1000 e incluso antes. Certas referencias suxiren que as primeiras referencias escritas da existencia do pobo rom son anteriores: un texto que relata como Santa Atanasia de Exina repartiu comida en Tracia a uns \"estranxeiros chamados atsinagi\" (do grego \u0391\u03c4\u03c3\u03af\u03bd\u03b3\u03b1\u03bd\u03bf\u03c2') durante a escaseza do s\u00e9culo IX, en plena \u00e9poca bizantina.\nIncluso antes, a principios do mesmo s\u00e9culo, no ano 803, Te\u00f3fanes o Confesor escribe que o emperador Nic\u00e9foro I botou man da axuda de certos \"atsigani\", que coa s\u00faa maxia axudar\u00edano a conter unha revolta popular.\n\"\u00abAtsinganoi\u00bb\" foi un termo usado tam\u00e9n para referirse a adivi\u00f1adores ambulantes e ventr\u00edlocuos e feiticeiros que visitaron \u00f3 emperador Constantino en 1054. Un texto haxiogr\u00e1fico (\"Vida de San Xurxo anacoreta\") refire como os \u00abatsigani\u00bb foron chamados por Constantino para axudalo a limpar as fragas de feras. M\u00e1is tarde ser\u00edan descritos como feiticeiros e malfeitores e acusados de intentar envelenar o galgo favorito do emperador. A extensi\u00f3n dese termo xerar\u00eda os modernos substantivos \"tzigane\", \"Zigeuner\", z\"ingari\" e c\"\u00edngaros\".\nUn relato hist\u00f3rico-lendario do s\u00e9culo X titulado \"Cr\u00f3nica Persa\", de Hazma de Ispaham, menciona a certos m\u00fasicos solicitados \u00f3 rei da India, \u00f3s que chamou \"zott\". O \"Libro dos Reis\" (ou Shahnameh, datado en 1010), do poeta Firdusi conta unha historia similar: varios miles de \"Zott\", \"Rom\" ou \"Dom\" (\"\u00abhomes\u00bb\") partir\u00edan do actual Sindh (pode que do r\u00edo Indo) con obxecto de entreter \u00f3 rei de Persia cos seus espect\u00e1culos.\nA partir de a\u00ed, tras unha longa estancia nesa rexi\u00f3n, e xa descritos como un pobo que rexeitaba vivir da agricultura, espallar\u00edanse en dous grupos migratorios: un cara o suroeste e Exipto, outro cara o noroeste e Europa.\nEvidencias ling\u00fc\u00edsticas da orixe dos xitanos.\nDesde a s\u00faa chegada a terras europeas, unha das fasqu\u00edas da comunidade xitana que m\u00e1is chamou a atenci\u00f3n dos demais pobos era a s\u00faa estra\u00f1a lingua, moi diferente das faladas na Europa. A primeira reproduci\u00f3n escrita do roman\u00ed rem\u00f3ntase a unha enciclopedia de t\u00edtulo: \"Fyrst Book of the Introduction of Knowledge.\" (\"Primeiro libro de introduci\u00f3n \u00f3 saber\") escrito por Andrew Boorde. Esta obra, completada en 1542 e publicada en 1547, recoll\u00eda exemplos de frases do que o autor chamaba \"Egipt speche\" (\"Fala exipcia\"), dando por v\u00e1lida a crenza popular de que os xitanos proced\u00edan de Exipto.\nDurante os dous s\u00e9culos seguintes aparecen m\u00e1is menci\u00f3ns escritas da lingua roman\u00ed. En Espa\u00f1a, o marqu\u00e9s de Sentmenat publica en 1750 un pequeno vocabulario do roman\u00ed falado na Pen\u00ednsula Ib\u00e9rica.\nUn dos primeiros ou o primeiro documento en que se prop\u00f3n identificar a lingua roman\u00ed como unha lingua india \u00e9 un traballo de Szekely de Doba na Gaceta de Viena en 1763. Neste artigo comenta que o predicador Vali, quen na Universidade de Leiden estudou o idioma duns estudantes de Malabar do distrito de Zigania, nome que lle recordou \u00f3 dos c\u00edngaros e que posteriormente expuxo o vocabulario a xitanos de Almasch (Komora, Eslovaquia), comprobando que estes entend\u00edan as palabras.\nA nivel acad\u00e9mico, o descubrimento da orixe india do roman\u00ed corresponde \u00f3 alem\u00e1n Johann R\u00fcdiger, catedr\u00e1tico da Universidade de Halle, quen en 1782 publicou un artigo de investigaci\u00f3n ling\u00fc\u00edstica, no que analizaba a fala dunha muller xitana, Barbara Makelin, e a comparaba coa lingua recollida nunha gram\u00e1tica alem\u00e1 do hindostan\u00ed (o nome co que se con\u00f1ec\u00eda antigamente \u00f3s actuais hindi e urd\u00fa). No seu artigo, R\u00fcdiger reco\u00f1ec\u00eda a influencia nas s\u00faas investigaci\u00f3ns do dicionario de roman\u00ed de Hartwig Bacmeister, de 1755, a quen xa en 1777 comunicara as s\u00faas ideas, as\u00ed como a s\u00faa d\u00e9beda co seu profesor Christian B\u00fcttner, que anos antes aventurara a posibilidade dunha orixe india ou acaso afg\u00e1 dos xitanos. Por\u00e9n, foi R\u00fcdiger quen estableceu, mediante a s\u00faa comparaci\u00f3n entre a descrici\u00f3n gramatical do indostan\u00ed e a fala de Barbara Makelin, que as similitudes entre ambas as variedades ling\u00fc\u00edsticas evidenciaban unha orixe com\u00fan.\nEstudos subseguintes da lingua roman\u00ed amosaron un estreito parentesco co punxab\u00ed e o hindi occidental, tanto no seu vocabulario fundamental como nas s\u00faas estruturas gramaticais e nos cambios fon\u00e9ticos. As investigaci\u00f3ns de Alexandre Paspati (\"\u00c9tudes sur les Tchinghian\u00e9s\", publicado en Constantinopla en 1870), de John Sampson (\"The dialect of the gypsies of Wales\", 1926) e dos suecos Gjerdman e Ljungberg (\"A lingua do xitano sueco traballador do cobre Dimitri Taikon\", publicado en 1963) evidencian que existe unha unidade dentro do roman\u00ed que se estende por toda Europa. Os estudos citados recoll\u00edan mostras do roman\u00ed grego, gal\u00e9s e sueco, respectivamente. Queda demostrado as\u00ed que o vocabulario b\u00e1sico coincide de modo relevante (nota: non se transcribe a graf\u00eda orixinal):\nDeterminadas caracter\u00edsticas gramaticais \u00edndicas mant\u00e9\u00f1ense no roman\u00ed contempor\u00e1neo (e algunhas incluso no cal\u00f3 espa\u00f1ol actual):\nEvidencias ling\u00fc\u00edsticas da migraci\u00f3n xitana.\nDe acordo cos estudos de Terrence Kaufman (1973) a orixe da lingua roman\u00ed, baseado nos dialectos europeos, pode localizarse na India central e posteriormente poden documentarse pr\u00e9stamos ling\u00fc\u00edsticos que foi adquirindo nos territorios por onde migraba, que ir\u00edan desde o s\u00e9culo II aC \u00f3 XIV dC: as\u00ed ten pr\u00e9stamos do persa do seu paso por Persia, pero non da lingua \u00e1rabe, o que demostra que o seu paso por Persia foi anterior \u00e1 s\u00faa islamizaci\u00f3n contra o ano 900. Dos s\u00e9culos XI-XII ten pr\u00e9stamos de linguas do C\u00e1ucaso (oseto, xeorxiano e armenio). Logo det\u00e9ctase a migraci\u00f3n en direcci\u00f3n a Turqu\u00eda onde recibe pr\u00e9stamos do grego, pero non do turco, o que indica que o seu paso foi anterior \u00e1 invasi\u00f3n turca. Contra o ano 1300 producir\u00edase a entrada nos Balc\u00e1ns, onde adquiriu pr\u00e9stamos das linguas eslavas. Posteriormente os dialectos europeos do roman\u00ed div\u00eddense, a\u00ednda que Kaufmann indica unha distinci\u00f3n entre os que te\u00f1en influencia l\u00e9xica do roman\u00e9s e os que non, que ser\u00edan os xitanos de Bulgaria e os de Espa\u00f1a.\nEvidencias xen\u00e9ticas da orixe asi\u00e1tica dos xitanos.\nOs estudos xen\u00e9ticos corroboran a evidencia ling\u00fc\u00edstica que sit\u00faa a orixe do pobo xitano no subcontinente indio.\nEstudos xen\u00e9ticos realizados en xitanos b\u00falgaros, b\u00e1lticos e valacos suxiren que cerca do 50 % dos cromosomas Y e do ADN mitocondrial pertencen \u00f3 haplogrupo home H e \u00f3 haplogrupo muller M, amplamente estendidos en Asia do Sur e Asia Central.\nOs homes corresp\u00f3ndense maioritariamente cos haplogrupos H (50 %), I (22 %), J2 (14 %) e Rlb (7 %); as mulleres co H (35 %), M (26 %), U3 (10 %), X (7 %), e outros (20 %). Tales haplogrupos son raros nos non xitanos, e o resto enc\u00f3ntranse esparexidos por toda Europa. Os haplogrupos femininos U2i e U7 practicamente non existen nas mulleres xitanas, pero est\u00e1n presentes en Asia do Sur (entre o 11 e o 35%).\nP\u00f3dese calcular que aproximadamente a metade do patrimonio xen\u00e9tico xitano \u00e9 parecido \u00f3 dos grupos europeos circundantes. Pero os homes xitanos do grupo \"sinti\" de Europa Central son H (20 %), J2 (20 %) cunha frecuencia elevada de R2 (50%), frecuencia que se encontra tam\u00e9n na India, concretamente en Bengala Occidental e entre os cingaleses de Sri Lanka. O marcador M217, presente nun 1,6 % dos homes xitanos, enc\u00f3ntrase tam\u00e9n en Bengala Occidental (Kivisild et alter, 2003). Os haplogrupos L, que se encontran no 10% dos indios e paquistan\u00eds, non se rexistran entre os xitanos (o equipo de Greshman non parece ter investigado o haplogrupo L), as\u00ed como tampouco nos orixinarios de Bengala Occidental. A partir da base de datos YHRD (\"Y Chromosome Haplotype Reference Database\"), p\u00f3dese comprobar que algunhas poboaci\u00f3ns xitanas europeas pos\u00faen unha gran porcentaxe de haplogrupos masculinos R1A1. Os datos de YHRD dan poucas correspondencias en xeral coa poboaci\u00f3n do subcontinente, pero unha alta correlaci\u00f3n no haplogrupo H coa comunidade de orixe surasi\u00e1tico de Londres, na que hai un porcentaxe moi alto de individuos procedentes de Bengala Occidental e de Sri Lanka.\nAs investigaci\u00f3ns xen\u00e9ticas de Luba Kalaydjieva amosan que o grupo orixinal apareceu hai unhas 32-40 xeraci\u00f3ns, e que ese grupo era pequeno, de apenas uns 1.000 individuos.\nEstancia en Asia Menor no s\u00e9culo XIV.\nEn 1322 un monxe franciscano chamado Simon Simeonis describe un pobo con caracter\u00edsticas similares \u00f3s \u201catsigani\u201d que viv\u00eda en Creta, e en 1350 Ludolphus de Sudheim menciona un pobo similar, cunha \u00fanica lingua, \u00f3 que chama \"mandapolos\", unha verba que segundo se pensa deriva do grego \"mantes\" (profeta ou adivi\u00f1o). Cara a 1360, un feudo xitano independente (chamado o \"Feudum Acinganorum\") estableceuse en Corf\u00fa e converteuse nunha \u00abcomunidade estable, e unha importante e consolidada parte da econom\u00eda\u00bb. Dado que a rexi\u00f3n ocupada por estas comunidades rom era chamada \u00abo pequeno Exipto\u00bb, os peregr\u00edns que a atravesaban para ir a Terra Santa estenderon por toda Europa o apelativo de \u00abexipci\u00e1ns\u00bb, de onde proceder\u00edan os nomes de \"exitanos, xitanos, gitans, egypsies\" e \"gypsies\". Ademais dos asentamentos gregos est\u00e1 documentada unha longa estancia nos Balc\u00e1ns, en terras de serbios, b\u00falgaros e romaneses, no s\u00e9culo XIV.\nO s\u00e9culo XV, a primeira gran di\u00e1spora.\nA causa das incesantes guerras entre bizantinos e turcos, os xitanos iniciaron unha nova migraci\u00f3n, a primeira que est\u00e1 documentada. As evidencias ling\u00fc\u00edsticas permiten a reconstruci\u00f3n desta nova peregrinaci\u00f3n. Partindo de que os xitanos abandonaron a India, e dal\u00ed pasar\u00edan a Ir\u00e1n, suponse que m\u00e1is tarde tomar\u00edan d\u00faas rutas. A primeira, desde Armenia ata Bizancio (o que explicar\u00eda a presenza de vocabulario grecobizantino na lingua dos xitanos). A outra ruta, a trav\u00e9s de Siria e Oriente Pr\u00f3ximo e o Mediterr\u00e1neo (da que quedar\u00edan vestixios de vocabulario \u00e1rabe). Trala s\u00faa estad\u00eda nos Balc\u00e1ns a lingua xitana absorbeu vocabulario xerm\u00e1nico, pero a ausencia deste resto ling\u00fc\u00edstico nos xitanos espa\u00f1ois fai pensar que a migraci\u00f3n dividiuse en dous antes dese asentamento centroeuropeo. Unha dirixir\u00edase ao oeste, ao interior de Europa, e outra ao sur, cara Siria. A primeira estender\u00edase por todo o continente europeo, mentres que a segunda cruzar\u00eda \u00c1frica do Norte para reaparecer en Europa tras cruzar o estreito de Xibraltar no s\u00e9culo XV, reencontr\u00e1ndose ambas as correntes migratorias nalg\u00fan punto do sur de Europa. Desta maneira, a chegada dos xitanos \u00e1 Pen\u00ednsula Ib\u00e9rica \u00e9 tam\u00e9n un asunto controvertido, analizado m\u00e1is adiante.\nO certo \u00e9 que a migraci\u00f3n foi masiva e extraordinariamente r\u00e1pida, e foi obxecto dunha acollida desigual. No s\u00e9culo XV c\u00f3mezase a encontralos por todas partes, e os documentos multiplican as testemu\u00f1as da s\u00faa presenza por toda Europa, que foi moi estudada. En 1416 inf\u00f3rmase da presenza de xitanos en Roman\u00eda, Bohemia (Rep\u00fablica Checa e en Lindau (Alema\u00f1a). En 1471 o rei de Bohemia Sexismundo II concedeulles un salvocoduto, e entre 1418 e 1419 os xitanos xa circulaban por Su\u00edza. Entraron en Francia en 1419, e o 12 de agosto un grupo chegou \u00e1s portas de Sisteron e logo circulou pola Provenza.\nEn xaneiro de 1420 estaban en Bruxelas, e en outubro en Flandres e o norte de Francia. En 1421 chegaron a Bruxas e despois descenderon a Arr\u00e1s. O 18 de xullo dese mesmo ano un grupo chegou a Bolo\u00f1a para solicitar \u00f3 Papa un salvoconduto como peregr\u00edns cristi\u00e1ns. En Espa\u00f1a inf\u00f3rmase da s\u00faa presenza por primeira vez en 1415, e o 8 de maio de 1425 local\u00edzaselles en Zaragoza. En 1427 xa se encontraban en Roma.\nTam\u00e9n en 1427 produciuse unha das chegadas de xitanos mellor documentadas, conservada na obra \"\u00abTemoignage d'un bourgeois de Paris\u00bb\". O 12 de agosto dese ano chegaron a Par\u00eds, onde causaron gran fascinaci\u00f3n polo seu aspecto miserable e estra\u00f1o, e a xente acudiu en masa para velos adivi\u00f1ar o futuro. Viv\u00edan da maxia e dos pequenos roubos, ata que o bispo expulsounos en setembro dese mesmo ano e partiron en direcci\u00f3n a Pontoise. Segundo Helena S\u00e1nchez Ortega esta cr\u00f3nica resume o cadro de tipificaci\u00f3n negativa dos xitanos que se manter\u00e1 ata os nosos d\u00edas.\nO seu periplo europeo non se detivo, e en 1430 circulaban por toda Francia baixo unha acollida desigual: Arl\u00e9s, Brignoles, Metz, Troyes, Grenobre, Nevers, Romans, Colmar, Orle\u00e1ns e Le Luc. En 1435 foron vistos en Santiago de Compostela, e en 1462 recib\u00eduselles con honores en Xa\u00e9n. Su\u00edza expulsounos en 1471. En 1493 estaban en Madrid. Nesta \u00faltima cidade no Concello \"\u00ab\u2026acordaron de dar limosna a los de Egibto porque a ruego de la Villa pasaron delante, diez reales, para evitar los da\u00f1os que pudieran hazer trezientas personas que ven\u00edan\u2026\u00bb\".\nA cuesti\u00f3n da entrada na Pen\u00ednsula Ib\u00e9rica.\nComo e cando chegaron os xitanos \u00e1 Pen\u00ednsula Ib\u00e9rica \u00e9 unha cuesti\u00f3n que dista de ter chegado \u00f3 consenso.\nUnha primeira teor\u00eda fainos proceder do norte de \u00c1frica, desde onde cruzar\u00edan o estreito de Xibraltar para reencontrarse en Francia coa ruta migratoria norte\u00f1a. Distinguir\u00edanse as\u00ed os xitanos do norte, entrados por Perpi\u00f1\u00e1n, os do sur, ou \"tingitanos\" (na s\u00faa pronunciaci\u00f3n deturpada, \"xitanos\", \u00e9 dicir, procedentes de Tingis, hoxe T\u00e1nxer), e os do leste (ou \"grecianos\") que penetraron pola ribeira mediterr\u00e1nea na d\u00e9cada de 1480 probablemente a causa da ca\u00edda de Constantinopla. A penetraci\u00f3n mellor documentada \u00e9 a do norte. O primeiro documento conservado \u00e9 de 1415. Nel Afonso (logo o Magn\u00e1nimo) concede salvoconduto a un tal Tom\u00e1s Sabba, peregrino a Santiago de Compostela. Ese mesmo monarca concede outra carta de paso en 1425 a outro xefe xitano coa s\u00faa xente, ordenando que sexa ben tratado:\nNeses anos suced\u00e9ronse os salvocondutos, outorgados a supostos nobres xitanos peregr\u00edns. O seguimento deses salvocondutos por toda a xeograf\u00eda espa\u00f1ola revelalles \u00f3s investigadores (como Teresa San Rom\u00e1n, ou Helena S\u00e1nchez) algunhas evidencias:\nO s\u00e9culo XVI e o comezo da persecuci\u00f3n.\nO s\u00e9culo XVI p\u00f3dese considerar como a idade de ouro dos xitanos en Europa. Vagaban de cidade en cidade, e se ben \u00e9 certo que foron expulsados con frecuencia, haber\u00eda que esperar o s\u00e9culo XVI para que se desatara unha onda de persecuci\u00f3n s\u00f3 comparable \u00f3 antixuda\u00edsmo secular dos europeos. No s\u00e9culo XV os estereotipos negativos a\u00ednda non estaban enraizados, e entre a hostilidade e a fascinaci\u00f3n a cultura xitana dispersouse polo continente, mestur\u00e1ndose coas culturas e linguas locais. Lentamente foise convertendo nun desaf\u00edo para os poderes establecidos, para a poboaci\u00f3n sedentaria e para a relixi\u00f3n dominante.\nCando tivo lugar o descubrimento de Am\u00e9rica, en 1492, os xitanos xa estaban espallados por toda Europa, onde a pesar dunha boa acollida inicial comezaron a ser perseguidos, marxinados, expulsados, severamente castigados, escravizados (como en Roman\u00eda, onde a escravitude xitana non foi abolida ata 1864) ou simplemente exterminados. O desencontro entre os xitanos e os non xitanos perdurar\u00eda desde o s\u00e9culo XVI ata a actualidade.\nAs\u00ed, en Espa\u00f1a, a pragm\u00e1tica de Medina del Campo do ano 1499 obrigounos a abandonar a vida n\u00f3made. En 1500, o mesmo ano en que entraron en Polonia e Rusia, a Dieta de Augsburgo expulsounos de Alema\u00f1a. En 1505 Xacobe IV de Escocia concedeulles un salvoconduto e saltaron a Dinamarca. Chegaron a Suecia en 1512, e en 1514 a Inglaterra, de onde foron expulsados, baixo pena de morte, en 1563. Antes diso, en Espa\u00f1a d\u00e9uselles a \"escoller\" en 1539 entre a sedentarizaci\u00f3n ou seis anos de galeras, e en 1540 os bispos de B\u00e9lxica ordenaron a s\u00faa expulsi\u00f3n baixo pena de morte.\nA partir de finais do s\u00e9culo XVI sucederanse en toda Europa pragm\u00e1ticas, leis e decretos contra o xeito de vida dos xitanos. A din\u00e1mica destas disposici\u00f3ns ser\u00e1 contraditoria (obr\u00edganos a sedentarizarse mais non lles permiten a entrada en moitas cidades; obr\u00edganos a asimilarse mais conc\u00e9ntranos en determinados barrios; obr\u00edganos a traballar en oficios reco\u00f1ecidos pero non lles permiten a entrada nos gremios...). A tenacidade dos xitanos, as s\u00faas estratexias de ocultamento, de multiocupacionalidade (como a chama Teresa San Rom\u00e1n), de \"seminomadismo\" ou \"itinerancia circuscrita\", de adaptaci\u00f3n \u00e1s circunstancias cambiantes da lexislaci\u00f3n, a capacidade para cruzar fronteiras ou para aliarse en ocasi\u00f3ns coa poboci\u00f3n aut\u00f3ctona realizando traballos imprescindibles, fan que os xitanos de toda Europa se resistan \u00e1 asimilaci\u00f3n e conserven os seus propios caracteres culturais m\u00e1is ou menos intactos ata a actualidade.\nAnte a ausencia de testemu\u00f1as escritas propias e o negativo dos alleos, resultan valiosas as referencias dunha personaxe peculiar que se acercou \u00f3 mundo xitano con interese e curiosidade rom\u00e1ntica na primeira metade do s\u00e9culo XIX: George Borrow. Nas s\u00faas viaxes por boa parte de Europa como predicador protestante tivo oportunidade de contactar con grupos xitanos, aprendendo a s\u00faa lingua e traducindo e incluso publicando o Evanxeo en cal\u00f3 (entre a s\u00faa produci\u00f3n literaria enc\u00f3ntrase \"La Biblia en Espa\u00f1a\", interesant\u00edsimo libro de viaxes estudado por Manuel Aza\u00f1a).\nO salto a Am\u00e9rica, o s\u00e9culo XIX e a segunda gran di\u00e1spora.\nO salto dos xitanos cara Am\u00e9rica correu parelelo \u00e1 propia di\u00e1spora dos europeos. O incansable pobo xitano emprendeu ent\u00f3n unha nova migraci\u00f3n. S\u00e1bese que Cristovo Col\u00f3n, na s\u00faa terceira viaxe de 1498, introduciu os primeiros tres xitanos que pisaban o novo mundo. S\u00e1bese tam\u00e9n que Inglaterra e Escocia enviaron remesas de xitanos \u00e1s s\u00faas colonias americanas de Virxinia, no s\u00e9culo XVII e Luisiana. A pr\u00e1ctica da deportaci\u00f3n a Am\u00e9rica foi seguida ese mesmo s\u00e9culo por Portugal. Segundo este autor, os xitanos espa\u00f1ois s\u00f3 pod\u00edan viaxar a Am\u00e9rica con permiso expreso do rei. Filipe II decretou en 1570 unha prohibici\u00f3n de entrada \u00f3s xitanos en Am\u00e9rica, e ordenou o regreso dos xa enviados. Co\u00f1\u00e9cese o caso dun ferreiro xitano (Jorge Leal) que conseguiu autorizaci\u00f3n para viaxar a Cuba en 1602. Haber\u00eda que esperar \u00e1 pragm\u00e1tica de 1783 para que os xitanos tivesen permiso de residencia en calquera parte do reino.\nEntre finais do XVII e mediados do XIX produciuse outro movemento en direcci\u00f3n ao oeste dunha numerosa poboaci\u00f3n xitana, que fux\u00eda da escravitude ou ben aproveitaba a s\u00faa abolici\u00f3n en Moldavia e Valaquia en 1860, ou como consecuencia do recrudecemento da persecuci\u00f3n en Europa occidental (especialmente en Francia e Alema\u00f1a). Os xitanos emigraron a Am\u00e9rica Latina nun n\u00famero que, coma sempre, segue sendo un misterio. Segundo Koen Peeters, a independencia de Serbia en 1878 acelerou esa sa\u00edda, e as causas que explican o novo \u00e9xodo masivo poden ser varias: \"En primeiro lugar, \u00e1 presi\u00f3n de asimilaci\u00f3n; en segundo lugar, \u00e1s novas posibilidades nas s\u00faas actividades laborais; e, en terceiro lugar, a motivos com\u00fans a outros emigrantes de Serbia, como poden ser, por un lado, a idea de que no Novo Mundo ti\u00f1an moitas posibilidades de conseguir grandes fortunas, as leis que favoreceron a inmigraci\u00f3n ou tam\u00e9n a aparici\u00f3n de novas posibilidades no que respecta a medios de transporte\". Tam\u00e9n arredor de 1860 rex\u00edstrase a sa\u00edda de xitanos brit\u00e1nicos (\u201cromnichels\u201d) e a principios do s\u00e9culo XX houbo unha nova partida en masa de xitanos valacos.\nA onda migratoria det\u00edvose co comezo da primeira guerra mundial, e non volveu a reiniciarse ata 1989, ano en que comezou a terceira gran di\u00e1spora, a\u00ednda en curso.\nS\u00e9culo XX, persecuci\u00f3n e exterminio.\nA detenci\u00f3n do fluxo migratorio a principios do s\u00e9culo XX non significou unha mellora das condici\u00f3ns de vida dos xitanos. As disposici\u00f3ns legais continuaron sendo in\u00fatiles (como xa o foran antes) \u00e1 hora de asimilalos. En Francia, por exemplo, unha \"lei sobre o exercicio das profesi\u00f3ns ambulantes e sobre a circulaci\u00f3n de n\u00f3mades\" obrigaba en 1912 a proveerse dun \"carn\u00e9 antropom\u00e9trico de identidade\" que deb\u00eda ser selado en cada desprazamento.\nA medida que se acerca a segunda guerra mundial a persecuci\u00f3n f\u00edxose m\u00e1is dura. O goberno prusiano, por exemplo, decidiu acabar coa \"molestia xitana\" mediante un acordo internacional dese\u00f1ado para acabar coa s\u00faa forma de vida. En Baviera elaborouse en 1905 un \"Libro xitano\", cun censo inicial de 3.000 individuos que pronto aumentar\u00eda coa colaboraci\u00f3n doutros estados xermanos. O estado de Baviera autorizou o castigo a traballos forzados a todo xitano que non puidera demostrar ter un traballo estable, e a Rep\u00fablica de Weimar estendeu esta medida a toda Alema\u00f1a.\nOs censos de xitanos multiplic\u00e1ronse en toda Europa (Francia, Inglaterra) e en Su\u00edza, en 1926 comezou a ominosa costume de secuestrar nenos xitanos para ser educados entre non xitanos, pr\u00e1ctica que s\u00f3 se abandonar\u00eda en 1973.\nO auxe do nazismo e os excesos da segunda guerra mundial ceb\u00e1ronse con crueldade nos xitanos. Tomando como base os anteriores censos, o \"Centro de Investigaci\u00f3n para Hixiene Racial e Biolox\u00eda Poboacional do Reich\" comezou a analizar a cuesti\u00f3n xitana. Tras uns momentos de d\u00fabida, nos que se estivo a piques de clasificar os xitanos dentro da raza aria, Himmler ordenou o seu internamento, e finalmente a s\u00faa execuci\u00f3n en masa. En lingua xitana ch\u00e1mase a este proceso de exterminio \u201co porraimos\u201d, ou \u201cporrajmos\u201d, a destruci\u00f3n. Coma sempre, desco\u00f1\u00e9cese o n\u00famero exacto de v\u00edtimas. As estimaci\u00f3ns van desde 50.000-80.000 (Denis Peschanski, \"La France des camps, l'internement 1938-46\", Gallimard, 2002, p.\u00a0379) ata 500.000-1.500.000. \"S\u00f3 en Auschwitz-Birkenau morreron m\u00e1is de vinte mil xitanos. E nun s\u00f3 d\u00eda, o 3 de agosto de 1944, os \u00faltimos 2.897 habitantes das barracas xitanas de Auschwitz, inclu\u00edndo mulleres e nenos, deixaron para sempre de cantar e darse entusiasmo\". O xenocidio xitano \u00e9 un fen\u00f3meno relativamente desco\u00f1ecido, no que colaboraron, con m\u00e1is ou menos interese, as poboaci\u00f3ns aut\u00f3ctonas (\u00f3 igual que no xenocidio xudeu).\nNa Europa central e do leste, baixo r\u00e9ximes comunistas, os xitanos sufriron pol\u00edticas de asimilaci\u00f3n e restrici\u00f3ns da liberdade cultural. En Bulgaria, prohibiuse o uso da lingua roman\u00ed e a representaci\u00f3n de m\u00fasica roman\u00ed en actos p\u00fablicos. En Checoslovaquia, decenas de miles de xitanos de Eslovaquia, Hungr\u00eda e Roman\u00eda foron reasentados en rexi\u00f3ns fronteirizas de Moravia, e prohibiuselles o estilo de vida n\u00f3made. En Checoslovaquia, onde os calificaron de \"estrato social degradado\", mulleres roman\u00eds foron sometidas a esterilizaci\u00f3ns como parte da pol\u00edtica do Estado para reducir o seu crecemento demogr\u00e1fico. Esta pol\u00edtica p\u00faxose en pr\u00e1ctica mediante incentivos financeiros, ameazas de retirada de subsidios sociais, desinformaci\u00f3n e esterilizaci\u00f3n involuntaria.\nA principios da d\u00e9cada de 1990, Alema\u00f1a deportou decenas de miles de inmigrantes a Europa Central e do leste. O 60% duns 100.000 cidad\u00e1ns romaneses deportados de acordo cun tratado de 1992 eran xitanos.\nNo terceiro cuarto do s\u00e9culo XX comezou tam\u00e9n un importante movemento asociativo xitano, en especial, a partir do Primeiro Congreso Xitano de Londres, de 1971.\nS\u00e9culo XX, a terceira gran di\u00e1spora.\nCoa ca\u00edda do muro de Berl\u00edn en 1989, o desmantelamento dos estados autoritarios de Europa Central e do leste e a crise econ\u00f3mica e, especialmente, por causa da guerra de Iugoslavia, comeza a terceira gran di\u00e1spora xitana. Este movemento migratorio (que novamente pasa desapercibido para a opini\u00f3n p\u00fablica), real\u00edzase, como \u00e9 habitual, do leste cara o oeste. As estimaci\u00f3ns son duns 200.000 - 280.000 xitanos desprazados de leste para oeste europeo desde 1960 a 1997.\n\u00d3 deteriorarse a situaci\u00f3n pol\u00edtica da antiga Iugoslavia uns 40.000 xitanos chegaron a Italia e outros 30.000 a Austria.\n. A crise econ\u00f3mica xerou tam\u00e9n unha intensa ruta migratoria desde Roman\u00eda \u00f3s pa\u00edses da Europa pr\u00f3spera nunha cantidade a\u00ednda sen calcular. As leis de cidadan\u00eda discriminatorias en Chequia, por exemplo, son un expo\u00f1ente de vellas e novas formas de discriminaci\u00f3n.\nSegundo os informes do Banco Mundial en Europa hai unha poboaci\u00f3n de entre 7 e 9 mill\u00f3ns de xitanos, dos que arredor de 2 mill\u00f3ns viven en Roman\u00eda, a\u00ednda que porcentualmente a presenza m\u00e1is alta do pobo xitano \u00e9 a de Macedonia do Norte, onde representa o 11% da poboaci\u00f3n. A maior parte da poboaci\u00f3n xitana de Centro Europa na zona balc\u00e1nica vive con menos de 3 euros \u00f3 d\u00eda por persoa e un 89% dos xitanos b\u00falgaros non puido cursar estudos primarios."}
{"id": "58489", "revid": "2270", "url": "https://gl.wikipedia.org/wiki?curid=58489", "title": "Esp\u00f3radas Ecuatoriais", "text": ""}
{"id": "58490", "revid": "23204", "url": "https://gl.wikipedia.org/wiki?curid=58490", "title": "Rep\u00fablica Federal Socialista de Iugoslavia", "text": "A Rep\u00fablica Federal Socialista de Iugoslavia (abreviado: \"RFSI\", en croata e esloveno: \"Socijalisti\u010dka Federativna Republika Jugoslavija\", en serbio e mecedonio: \"\u0421\u043e\u0446\u0438\u0458\u0430\u043b\u0438\u0441\u0442\u0438\u0447\u043a\u0430 \u0424\u0435\u0434\u0435\u0440\u0430\u0442\u0438\u0432\u043d\u0430 \u0420\u0435\u043f\u0443\u0431\u043b\u0438\u043a\u0430 \u0408\u0443\u0433\u043e\u0441\u043b\u0430\u0432\u0438\u0458\u0430\", en alban\u00e9s: \"Republika Socialiste Federative e Jugosllavis\u00eb\", en h\u00fangaro: \"Jugoszl\u00e1v Szocialista Sz\u00f6vets\u00e9gi K\u00f6zt\u00e1rsas\u00e1g\") foi un estado socialista europeo que existiu entre os anos 1963 e 1992, substitu\u00edndo na s\u00faa creaci\u00f3n \u00e1 Rep\u00fablica Federal Popular de Iugoslavia.\nEstaba formada por Eslovenia, Bosnia e Hercegovina, Croacia, Serbia, Macedonia e Montenegro. Foi gobernada ata o ano 1980 por Josip Broz Tito, quen a diferenza doutros pa\u00edses comunistas de Europa, elixiu un cami\u00f1o independente ao da Uni\u00f3n Sovi\u00e9tica, mant\u00e9ndose as\u00ed distanciado dos pa\u00edses do Bloque do Leste, chegando a criticar as intervenci\u00f3ns en Hungr\u00eda, Checoslovaquia e Afganist\u00e1n. As\u00ed pois non foi membro nin do Pacto de Varsovia nin da OTAN, sendo un dos creadores do Movemento de Pa\u00edses Non Ali\u00f1ados no ano 1956.\nHistoria.\nFundaci\u00f3n.\nA Rep\u00fablica Democr\u00e1tica Federal Iugoslava foi reconstitu\u00edda no AVNOJ (Consello Antifascista de Liberaci\u00f3n Nacional de Iugoslavia) realizado en Jajce entre o 29 de novembro e o 4 de decembro de 1943 (data que aparece no escudo da rep\u00fablica), mentres que as negociaci\u00f3ns co goberno no exilio continuaron. O 29 de novembro do mesmo ano foi establecida como un estado socialista, en 1945 foi establecida finalmente como Rep\u00fablica Democr\u00e1tica Federal de Iugoslavia, por\u00e9n pouco m\u00e1is dun ano despois, o 31 de xaneiro de 1946, a nova constituci\u00f3n establece as seis rep\u00fablicas constitu\u00edntes e o nome \u00e9 cambiado a Rep\u00fablica Federal Popular de Iugoslavia. En 1963 adopta finalmente o nome de Rep\u00fablica Federal Socialista de Iugoslavia.\nReforma.\nDurante a d\u00e9cada de 1950 Iugoslavia comezou unha serie de reformas fundamentais para conseguir un profundo cambio en tres aspectos principais: a r\u00e1pida liberalizaci\u00f3n e descentralizaci\u00f3n do sistema pol\u00edtico do pa\u00eds, a instituci\u00f3n dunha nova econom\u00eda estatal \u00fanica e unha pol\u00edtica diplom\u00e1tica de non ali\u00f1aci\u00f3n. As reformas econ\u00f3micas comezaron o 26 de xu\u00f1o de 1950, coa intervenci\u00f3n do Primeiro Ministro Tito no Parlamento, durante a cal se anunciou por primeira vez a introduci\u00f3n da autoxesti\u00f3n dos traballadores. Esta e outras importantes reformas econ\u00f3micas da \u00e9poca, axudados pola axuda occidental, reviviron Iugoslavia e crearon un auxe econ\u00f3mico. O emprego duplicouse entre 1950 e 1964, cunha ca\u00edda do desemprego que chegou ao 6% en 1961. A pesar da nova masa de obreiros industriais, o aumento anual dos salarios foi do 6,2% anual, mentres que a produtividade industrial creceu un 12,7% anual, ademais a alfabetizaci\u00f3n aumentou drasticamente, chegando ao 91%. Implantouse as\u00ed mesmo a atenci\u00f3n m\u00e9dica gratu\u00edta en todos os niveis, chegando a esperanza de vida era aos 72 anos.\nEsta reforma con creou grandes problemas, como por exemplo a disciplina de partido, mais a pesar dos conflitos internos, o desenvolvemento econ\u00f3mico e a liberalizaci\u00f3n social do pa\u00eds durante todo o decenio de 1950 e 60, continuou o seu r\u00e1pido ritmo. Con estas medidas de grande \u00e9xito, a econom\u00eda iugoslava logrou a s\u00faa auto-suficiencia econ\u00f3mica relativa. Na d\u00e9cada de 1960, os observadores estranxeiros sinalaron que o pa\u00eds estaba \"en auxe\", e que ao mesmo tempo que os cidad\u00e1ns iugoslavos gozaban de liberdades moito maiores que na Uni\u00f3n Sovi\u00e9tica e os estados do bloque do leste. Despois da ruptura da esfera sovi\u00e9tica, Iugoslavia formou a s\u00faa propia forma de comunismo, informalmente chamado \"tito\u00edsmo\". Baixo esta forma de comunismo permitiuse un certo grao de mercado libre da empresa, o que se chamou socialismo de mercado. Ademais \u00e9 de destacar que Iugoslavia se negou a participar no comunista Pacto de Varsovia, adoptando no seu lugar unha postura neutral na guerra fr\u00eda, converteuse en membro fundador do Movemento Non Ali\u00f1ado. En 1963 Tito foi nomeado \"Presidente vitalicio\", o que levou durante a seguinte d\u00e9cada a serios problemas, ademais o estado adoptou o seu nome definitivo de Rep\u00fablica Federal Socialista de Iugoslavia.\nA Rep\u00fablica Federal Socialista.\nEn 1968 realiz\u00e1ronse protestas en Belgrado, o que supuxo a primeira protesta masiva despois da segunda guerra mundial, e a noite do 2 de xullo de 1968 estudantes da Universidade de Belgrado entraron en folga durante sete d\u00edas, mais a polic\u00eda atacou aos estudantes, prohib\u00edndolles toda reuni\u00f3n p\u00fablica. Por\u00e9n os estudantes reun\u00edronse na Facultade de Filosof\u00eda, onde celebraron debates e discursos sobre a xustiza social, entregando copias da revista prohibida \"Estudante\". Os estudantes tam\u00e9n protestaron contra as reformas econ\u00f3micas, que conduciron a un elevado desemprego obrigando aos traballadores a abandonar o pa\u00eds e atopar traballo noutros lugares. Finalmente Tito foi parando as protestas cedendo a algunhas das demandas dos estudantes e dicindo que \"os estudantes te\u00f1en raz\u00f3n\" durante un discurso televisado.\nEn 1971, a alianza dos dirixentes comunistas de Croacia, entre eles Miko Tripalo e Savka Dab\u010devi\u0107-Ku\u010dar, apoiados por diversos grupos nacionalistas, deron lugar \u00e1 \"Primavera croata\". Tito respondeu cun enfoque de dobre acci\u00f3n, as autoridades iugoslavas detiveron a numerosos manifestantes croatas que foron acusados de evocar ao nacionalismo \u00e9tnico mentres que, ao mesmo tempo, comezou un programa para iniciar algunhas desas reformas, a fin de evitar unha crise semellante ocorrese de novo. Os simpatizantes de f\u00f3ra de Iugoslavia do Usta\u0161e, un movemento cat\u00f3lico ultranacionalista croata, tentaron a trav\u00e9s do terrorismo e acci\u00f3ns de guerrilla de crear un movemento separatista, mais sen moito \u00e9xito chegando a obter a antipat\u00eda dos compa\u00f1eiros cat\u00f3licos iugoslavos.\nEn 1974 ratificouse unha nova constituci\u00f3n federal que lle deu maior autonom\u00eda \u00e1s distintas rep\u00fablicas o que, basicamente, cumpr\u00eda os obxectivos principais do movemento da \"Primavera croata\". Unha das disposici\u00f3ns da nova Constituci\u00f3n era que cada rep\u00fablica oficialmente ti\u00f1a a opci\u00f3n de declarar a s\u00faa independencia da federaci\u00f3n, con subxecci\u00f3n a certas normas constitucionais. A outra medida m\u00e1is controvertida foi a divisi\u00f3n interna de Serbia, mediante a concesi\u00f3n dun estatuto similar ao de d\u00faas provincias aut\u00f3nomas dentro dela, Kosovo, unha rexi\u00f3n serbia habitada en gran parte por albaneses e Voivodina, unha rexi\u00f3n cun gran n\u00famero de minor\u00edas \u00e9tnicas, detr\u00e1s da maior\u00eda de serbios, como os h\u00fangaros. Estas reformas satisfixeron \u00e1 maior\u00eda das rep\u00fablicas, especialmente a Croacia, as\u00ed como aos albaneses de Kosovo e as minor\u00edas de Voivodina. Con todo, a constituci\u00f3n de 1974 non gustou nin aos funcionarios comunistas de Serbia nin aos propios serbios, que desconfiaban dos motivos dos partidarios das reformas vendo as reformas como concesi\u00f3ns aos nacionalistas croatas e albaneses.\nPer\u00edodo Post-Tito.\nO 4 de maio de 1980, Tito morre e o seu falecemento foi anunciado por t\u00f3dalas retransmisi\u00f3ns do a trav\u00e9s de Iugoslavia, e a\u00ednda que se soubo por alg\u00fan tempo que Tito se atopaba cada m\u00e1is enfermo, a s\u00faa morte foi un shock para o pa\u00eds, xa que era considerado como o heroe do pa\u00eds na segunda guerra mundial, chorando moitos iugoslavos abertamente a s\u00faa morte. O funeral de Tito foi un espect\u00e1culo nacional en Iugoslavia, o cadaleito foi levado en tren a trav\u00e9s de todo o Estado antes de ser establecido en Belgrado, onde acudiron miles de persoas. No momento da morte de Tito o goberno federal foi encabezado por Veselin \u0110uranovi\u0107 (que ocupaba o cargo dende 1977), e comezou un conflito cos diferentes dirixentes das rep\u00fablicas de Iugoslavia, que alegaban que se necesitaba economizar debido ao crecente problema da d\u00e9beda externa. \u0110uranovi\u0107 argumentou que era necesaria unha desvaloraci\u00f3n, que Tito se negara a aceptar por raz\u00f3ns de prestixio nacional.\nA nova Iugoslavia enfront\u00e1base a d\u00e9beda fiscal importante na d\u00e9cada de 1980, mais as s\u00faas boas relaci\u00f3ns cos Estados Unidos levou a un grupo de organizaci\u00f3ns (lideradas por estadounidenses) chamadas \"Amigos de Iugoslavia\" a apoiar e lograr un alivio significativo da d\u00e9beda en 1983 e 1984, a\u00ednda que os problemas econ\u00f3micos continuar\u00e1n at\u00e9 a disoluci\u00f3n do Estado na d\u00e9cada de 1990.\nNese mesmo per\u00edodo Iugoslavia foi o pa\u00eds anfitri\u00f3n dos Xogos Ol\u00edmpicos de Inverno de 1984 en Saraxevo. Para Iugoslavia, os xogos significaban a continuaci\u00f3n da pol\u00edtica de Tito de fraternidade e a unidade, de como as m\u00faltiples nacionalidades de Iugoslavia permaneceron unidas nun s\u00f3 equipo. Destacar que Iugoslavia se converteu no segundo estado comunista que albergaba uns Xogos Ol\u00edmpicos, despois de que a Uni\u00f3n Sovi\u00e9tica celebrara os Xogos Ol\u00edmpicos de ver\u00e1n de 1980 en Moscova. Con todo, nos xogos de Iugoslavia, participaron pa\u00edses occidentais, mentres que nos da Uni\u00f3n Sovi\u00e9tica houbo un boicot dos pa\u00edses occidentais.\nRuptura e a guerra.\nDende a Constituci\u00f3n de 1974 que reduciu os poderes de Serbia sobre as s\u00faas provincias aut\u00f3nomas de Kosovo e Voivodina, o sentimento nacionalista en Serbia foi en aumento, principalmente centrado en Kosovo. En 1987, un funcionario da Liga dos Comunistas de Serbia, a rama serbia da Liga dos Comunistas de Iugoslavia, Slobodan Milo\u0161evi\u0107, foi enviado a Kosovo para acabar coa \u00faltima manifestaci\u00f3n dos serbios de Kosovo. At\u00e9 este punto, t\u00f3dalas ramas da liga dos Comunistas de Iugoslavia condenaron t\u00f3dalas protestas nacionalistas. Con todo, Milo\u0161evi\u0107 abandonou a pol\u00edtica do partido e apoiou as reivindicaci\u00f3ns da multitude reunida, cham\u00e1ndose a si mesmo como \"defensor dos serbios\". Esta imaxe foi promovida ademais polo seu control, cada vez maior, sobre os medios de comunicaci\u00f3n serbios, que se estaban establecendo neste momento. Coa s\u00faa popularidade en aumento logrou facerse co control da Liga dos Comunistas de Serbia, convert\u00e9ndose efectivamente no pol\u00edtico serbio m\u00e1is poderoso.\nTras asegurar a s\u00faa posici\u00f3n en Milo\u0161evi\u0107 procedeu a tomar o control dos gobernos de Voivodina, Kosovo e a veci\u00f1a Rep\u00fablica Socialista de Montenegro, ent\u00f3n agora pasaba a controlar directamente catro do oito votos na cabeza colectiva do estado o 10 de xaneiro de 1989. Esta situaci\u00f3n agravou seriamente aos gobernos de Eslovenia e Croacia, xunto cos albaneses de Kosovo, con todo Bosnia e Hercegovina e Macedonia mant\u00edvose relativamente neutrais. As\u00ed pois Croacia e Eslovenia declararon publicamente a s\u00faa intenci\u00f3n de separarse de Iugoslavia, despois dos referendos (boicoteados polos serbios), os dous pa\u00edses declararon o s\u00faa escisi\u00f3n o 25 de xu\u00f1o de 1991, estancada durante tres meses polos esforzos internacionais. Inmediatamente despois da declaraci\u00f3n de Eslovenia, a Presidencia de Iugoslavia ordenou ao Ex\u00e9rcito Popular Iugoslavo tomar o control dos cruzamentos fronteirizos internacionais en Eslovenia. As\u00ed comezou o esforzo do exercito para evitar a secesi\u00f3n eslovena, co\u00f1ecida como a Guerra dos Dez D\u00edas. En Croacia a Guerra de Independencia pronto empezou, cos rebeldes serbios de Croacia, asistidos polo Ex\u00e9rcito Popular Iugoslavo, tentando consolidar o seu poder en anacos de territorio de Croacia e declarando que as s\u00faas entidades non \u00edan separarse de Iugoslavia. En outubro de 1991 Croacia e Eslovenia, finalmente declararon a s\u00faa independencia, o que levou a unha guerra a grande escala en Croacia. En setembro de 1991, Macedonia tam\u00e9n declarou a s\u00faa independencia. Cincocentos soldados dos Estados Unidos foron despregados baixo a bandeira das Naci\u00f3ns Unidas para vixiar as fronteiras do norte de Macedonia.\nAs instituci\u00f3ns federais de Iugoslavia nese momento deixaron todas de funcionar, a\u00ednda que o estado estaba a\u00ednda exist\u00eda formalmente, composto por Serbia, Montenegro e Bosnia e Hercegovina, mais trala secesi\u00f3n de Croacia, os croatas bosn\u00edacos e os musulm\u00e1ns bosn\u00edacos xa non desexaban permanecer nunha federaci\u00f3n dominada polos serbios . Isto levou \u00e1 creaci\u00f3n da Rep\u00fablica do Pobo Serbio de Bosnia e Hercegovina (a Rep\u00fablica Serbia). Pouco despois do seu referendo, o Goberno de Bosnia declarou a s\u00faa secesi\u00f3n de Iugoslavia, provocando a Guerra de Bosnia.\nDespois da secesi\u00f3n de Bosnia e Hercegovina, Iugoslavia foi disolta oficialmente polos seus dous membros restantes de Serbia e Montenegro. Os dous estados formaron a Rep\u00fablica Federal de Iugoslavia e reclamaron ser os sucesores da Rep\u00fablica Federal Socialista de Iugoslavia, a\u00ednda que esta medida non foi concedida pola comunidade internacional, sendo Iugoslavia considerada completamente disolta en cinco Estados: Bosnia e Hercegovina, Croacia, Macedonia, Eslovenia e a Rep\u00fablica Federal de Iugoslavia (que m\u00e1is tarde pasar\u00eda a denominarse Serbia e Montenegro).\nGoberno e Pol\u00edtica.\nO Estado estaba organizado segundo a Constituci\u00f3n da Rep\u00fablica Federal Socialista de Iugoslavia, que foi emendada en 1963 e 1974. O Partido Comunista de Iugoslavia, ga\u00f1ador das elecci\u00f3ns realizadas trala segunda guerra mundial, permaneceu no poder ao longo da existencia do Estado. Chamado tam\u00e9n \"Liga de Comunistas de Iugoslavia\", estaba composta polos partidos comunistas individuais de cada rep\u00fablica constitu\u00ednte. Josip Broz Tito foi o principal l\u00edder da RFSI e o seu presidente dende a s\u00faa creaci\u00f3n ata a s\u00faa morte en 1980, mais houbo outros varios pol\u00edticos importantes, particularmente trala morte de Tito.\nA principios dos anos 90, tras un proceso de reforma do Estado e privatizaci\u00f3n levado a cabo desde a morte de Tito, realiz\u00e1ronse elecci\u00f3ns multipartidistas nas distintas rep\u00fablicas. Os partidos comunistas, en moitos casos fragmentados ou renomeados perderon o poder.\nOrganizaci\u00f3n pol\u00edtico-administrativa.\nInternamente, o estado foi dividido en 6 rep\u00fablicas socialistas, m\u00e1is tarde foron creadas d\u00faas provincias aut\u00f3nomas socialistas, ambas parte da Rep\u00fablica Socialista de Serbia. A capital federal era Belgrado. As distintas Rep\u00fablicas e Provincias Aut\u00f3nomas foron:\nRelaci\u00f3ns internacionais.\nBaixo Tito, Iugoslavia adoptou unha pol\u00edtica de neutralidade na guerra fr\u00eda. Desenvolveu unha estreita relaci\u00f3n cos pa\u00edses en desenvolvemento (v\u00e9xase o Movemento de Pa\u00edses Non Ali\u00f1ados), as\u00ed como relaci\u00f3ns cordiais cos Estados Unidos e os pa\u00edses de Europa occidental, as\u00ed pois Stalin consideraba a Tito un traidor ofrecendo abertamente condenas cara a el. En 1968, trala ocupaci\u00f3n de Checoslovaquia pola Uni\u00f3n Sovi\u00e9tica, Tito mandou unha li\u00f1a de defensa adicional \u00e1s fronteiras de Iugoslavia cos pa\u00edses do Pacto de Varsovia.\nO 1 de xaneiro de 1967, Iugoslavia foi o primeiro pa\u00eds comunista a abrir as s\u00faas fronteiras a t\u00f3dolos visitantes estranxeiros, abolindo os requisitos de visado. No mesmo ano, Tito converteuse nun activo na promoci\u00f3n dunha soluci\u00f3n pac\u00edfica do conflito \u00e1rabe-israel\u00ed. O seu plan consist\u00eda en incitar aos pa\u00edses \u00e1rabes a reco\u00f1ecer ao Estado de Israel a cambio de que os israelitas devolvesen os territorios ga\u00f1ados. Os pa\u00edses \u00e1rabes rexeitaron o concepto de terra por paz.\nCon respecto \u00e1s relaci\u00f3ns con Albania, as relaci\u00f3ns entre ambos pa\u00edses eran moi pr\u00f3ximas, aprobando a creaci\u00f3n dun mercado com\u00fan, e o requirimento do ensino do serbocroata aos estudantes nas escolas secundarias. Nese momento, o concepto da creaci\u00f3n dunha federaci\u00f3n balc\u00e1nica estaba a debaterse entre Iugoslavia, Albania e Bulgaria. Albania neste intre depend\u00eda moito das axudas econ\u00f3micas de Iugoslavia para financiar a s\u00faa infraestrutura inicialmente d\u00e9bil. Mais os problemas entre Iugoslavia e Albania comezaron cando os albaneses empezaron a queixarse de que Iugoslavia estaba a pagar moi pouco polos recursos naturais de Albania. En 1992 as Naci\u00f3ns Unidas impuxeron unha sanci\u00f3n a Iugoslavia como unha forma de protesta contra a brutalidade da guerra en marcha. A sanci\u00f3n abrangueu todo, dende as relaci\u00f3ns comerciais at\u00e9 as prohibici\u00f3ns dos clubs e do equipo nacional de f\u00fatbol de participar en competici\u00f3ns internacionais.\nEconom\u00eda.\nA pesar das s\u00faas orixes com\u00fans, a econom\u00eda socialista de Iugoslavia era moi diferente das econom\u00edas da Uni\u00f3n Sovi\u00e9tica e outros pa\u00edses comunistas de Europa oriental. As empresas iugoslavas, en troques de ser propiedade do Estado, eran cooperativas autoxestionadas polos traballadores, moi semellantes aos kibbutzs israelitas. Ademais a econom\u00eda socialista de Iugoslavia non foi de panificaci\u00f3n centralizada, como si o foi no resto de estados comunistas da \u00e9poca. A ocupaci\u00f3n e a loita pola liberaci\u00f3n durante segunda guerra mundial deixou as infraestruturas de Iugoslavia devastadas, incluso as partes m\u00e1is desenvolvidas do pa\u00eds eran en gran parte rurais e a industria do era moi escasa, en gran parte danada ou destru\u00edda.\nCoa excepci\u00f3n dunha recesi\u00f3n a mediados da d\u00e9cada de 1960, a econom\u00eda do pa\u00eds prosperou de xeito formidable. O desemprego era baixo e o nivel de educaci\u00f3n aumentou constantemente. Debido \u00e1 neutralidade de Iugoslavia e o seu papel de l\u00edder no Movemento de Pa\u00edses Non Ali\u00f1ados, as empresas Iugoslava exportaban tanto aos mercados de Europa Occidental como Oriental. Ademais o feito se lles permitise emigrar libremente dende a d\u00e9cada de 1960 levou a moitos a atopar traballo en Europa occidental, en particular, en Alema\u00f1a, o que contribu\u00edu a manter o desemprego baixo control, actuando tam\u00e9n como unha fonte de capital e divisas.\nFinalmente coas guerras iugoslavas e a consecuente perda de mercado, as\u00ed como a mala xesti\u00f3n e/ou non privatizaci\u00f3n transparente, trouxeron graves problemas econ\u00f3micos para t\u00f3dalas ex-rep\u00fablicas iugoslavas na d\u00e9cada de 1990. S\u00f3 a econom\u00eda eslovena medrou de forma sostida despois da conmoci\u00f3n inicial e a depresi\u00f3n. Croacia alcanzou en 2003 o seu PIB de 1990, unha faza\u00f1a que a\u00ednda quedan por realizar as outras ex-rep\u00fablicas iugoslavas.\nXeograf\u00eda.\nDo mesmo xeito que o precedente Reino de Iugoslavia, a Rep\u00fablica Federal Socialista estaba rodeada por Italia e Austria ao noroeste, Hungr\u00eda ao nord\u00e9s, Roman\u00eda e Bulgaria ao leste, Grecia ao sur, Albania ao suroeste e o Mar Adri\u00e1tico ao oeste.\nO cambio m\u00e1is significativo das fronteiras da Rep\u00fablica ocorreu en 1954, cando o veci\u00f1o Territorio Libre de Trieste foi disolto polo Tratado de Osimo. De 1991 a 1992, o territorio da Rep\u00fablica Federal Socialista desintegrouse como os estados independentes de Eslovenia, Croacia, Macedonia do Norte e Bosnia e Hercegovina. En 1992, s\u00f3 as rep\u00fablicas de Serbia e Montenegro manti\u00f1an o seu compromiso de uni\u00f3n, formando a Rep\u00fablica Federal de Iugoslavia en 1992.\nDemograf\u00eda.\nA Rep\u00fablica Federal Socialista Federativa reco\u00f1ec\u00eda \"naci\u00f3ns\" (\"narodi\") e \"nacionalidades\" (\"n\u00e1rodnosti\") por separado. O primeiro grupo inclu\u00eda os pobos constitu\u00edntes eslavos, mentres que o segundo inclu\u00eda outros grupos \u00e9tnicos eslavos e no eslavos como os h\u00fangaros e albaneses.\nO pa\u00eds compo\u00f1\u00edase de seis rep\u00fablicas coas s\u00faas propias naci\u00f3n constitu\u00edntes:\nHoubo tam\u00e9n unha denominaci\u00f3n \u00e9tica de iugoslavos, para a xente que quixo identificarse co pa\u00eds enteiro, inclu\u00edndo \u00e1s persoas que naceron de pais de matrimonios mixtos.\nCultura.\nLinguas.\nA poboaci\u00f3n de Iugoslavia falaba tres idiomas, o serbocroata, o esloveno e o macedonio. O serbocroata foi falado polas poboaci\u00f3ns das rep\u00fablicas federais de Croacia, Serbia, Bosnia e Hercegovina e Montenegro, o que nese momento supo\u00f1\u00eda un total de 12.390.000 persoas. O esloveno era falado por aproximadamente 1.400.000 habitantes de Eslovenia, mentres que o macedonia era falado por 931.000 habitantes de Macedonia. Con todo, as minor\u00edas nacionais utilizaban os seus propios idiomas, as\u00ed pois 506.000 falaban h\u00fangaro (principalmente en Voivodina), 780.000 persoas alban\u00e9s en Serbia e Macedonia, ademais de turco, roman\u00e9s e italiano en menor medida.\nO tres idiomas principais son moi semellantes entre si, polo que a maior\u00eda das persoas das diferentes zonas ling\u00fc\u00edsticas eran capaces de entender aos outros. Os intelectuais eran na s\u00faa maior\u00eda co\u00f1ecedores dos tres idiomas, mentres que as persoas de medios m\u00e1is modestos de Macedonia ou Eslovenia brind\u00f3uselles a oportunidade de aprender a lingua serbocroata durante o servizo militar obrigatorio no ex\u00e9rcito federal. O propio serbocroata ten ademais tres dialectos principais, o \"shtokavian\", o \"kajkavo\" e o \"chakavo\", sendo o \"shtokavian\" utilizado como est\u00e1ndar. Con todo, oficialmente o serbocroata estaba dividido en d\u00faas variantes semellantes, a variante de Croacia e a variante de Serbia con poucas diferenzas.\nAdemais dous alfabetos eran utilizados en Iugoslavia: o alfabeto latino e o alfabeto cir\u00edlico. Ambos os alfabetos foron modificados para o uso do idioma serbo-croata no s\u00e9culo XIX, polo que o alfabeto latino serbocroata \u00e9 m\u00e1is co\u00f1ecido como \"alfabeto latino de Gaj\", mentres que cir\u00edlico co\u00f1\u00e9cese como o alfabeto \"cir\u00edlico serbio\". En canto os alfabetos utilizados por cada lingua, o esloveno s\u00f3 utilizaba o alfabeto latino, o macedonio o alfabeto cir\u00edlico e o serbocroata, na s\u00faa variante croata case exclusivamente o latino, mentres que a variante serbia utilizaba tanto o lat\u00edn como o cir\u00edlico.\nEtimolox\u00eda.\nO nome de \"Iugoslavia\", unha transliteraci\u00f3n de \"Jugoslavija\", unha palabra composta de \"Jug\" e \"Slavia\". A traduci\u00f3n da palabra serbocroata \"Jug\" \u00e9 \"sur\", mentres que \"slavija\" \u00e9 \"a terra dos eslavos\". As\u00ed, unha traduci\u00f3n de \"Jugoslavija\" ser\u00eda \"Slavia do Sur\" ou \"Terra dos eslavos do sur\". As\u00ed, o termo unifica as seis naci\u00f3ns eslavas relacionados do sur, os serbios, os croatas, os bosn\u00edacos, os eslovenos, os montenegrinos e os macedonios.\nO nomes nos diferentes idiomas oficiais son os seguintes:\nDebido \u00e1 lonxitude do nome, o nome adoitaba utilizarse abreviado para referirse \u00e1 Rep\u00fablica Federal Socialista de Iugoslavia, a\u00ednda que o Estado era m\u00e1is comunmente co\u00f1ecido simplemente como Iugoslavia, era \"SFRJ\". Por\u00e9n Iugoslavia tam\u00e9n se utilizaba de xeito oficial, sobre todo polos medios de comunicaci\u00f3n.\nArte.\nUn dos escritores iugoslavos m\u00e1is destacados foi galardoado co Premio Nobel de Literatura Ivo Andri\u0107, a\u00ednda que tam\u00e9n hai que destacar a Miroslav Krle\u017ea, Me\u0161a Selimovi\u0107, Branko \u0106opi\u0107 ou a Mak Dizdar e outros. Dentro da pintores notables p\u00f3dese destacar a \u0110or\u0111e Andrejevi\u0107 Kun, Petar Lubarda, Mersad Berber ou a Mili\u0107 od Ma\u010dve entre outros. Na escultura destacou Antun Augustin\u010di\u0107 que fixo o monumento que est\u00e1 ao p\u00e9 da Sede das Naci\u00f3ns Unidas de Nova York. Dentro do cinema o director iugoslavo de m\u00e1is renome internacional \u00e9 Emir Kusturica. Moitas pel\u00edculas rodadas en Iugoslava foron protagonizadas por destacados actores estranxeiros como Orson Welles ou Yul Brynner.\nAdemais o pop e o rock foron unha parte moi importante da cultura. A ex-Iugoslavia foi o \u00fanico estado comunista que tomou parte do Festival de Eurovisi\u00f3n, e sendo Goran Bregovi\u0107 un dos m\u00e1ximos expo\u00f1entes musiciais. Antes do colapso de Iugoslavia na d\u00e9cada de 1990, Iugoslavia ti\u00f1a unha sociedade multicultural baseada na fraternidade e a unidade, na memoria dos partisanos iugoslavos que venceron aos fascistas e aos nacionalistas considerado o renacemento do pobo iugoslavo."}
{"id": "58491", "revid": "1505", "url": "https://gl.wikipedia.org/wiki?curid=58491", "title": "Gelem Gelem", "text": "Gelem Gelem (en lingua roman\u00ed: cami\u00f1ei, cami\u00f1ei) \u00e9 o nome que recibe o Himno Internacional Xitano. Tam\u00e9n \u00e9 co\u00f1ecido polos seguintes t\u00edtulos: \"Djelem Djelem\", \"Zhelim Zhelim\", \"Opr\u00e9 Roma\" e \"Romane Shavale\".\nFoi declarado internacionalmente como Himno Internacional Xitano durante o Primeiro Congreso Internacional Xitano celebrado en Londres en 1971, cando se creu necesario facer un himno e unha bandeira com\u00fan que unificase as diversas comunidades xitanas dispersas por todo o mundo."}
{"id": "58493", "revid": "43749", "url": "https://gl.wikipedia.org/wiki?curid=58493", "title": "Rep\u00fablica de Montenegro", "text": ""}
{"id": "58494", "revid": "23204", "url": "https://gl.wikipedia.org/wiki?curid=58494", "title": "Bandeira xitana", "text": "A bandeira xitana (en ) \u00e9 a bandeira \u00e9tnica do pobo xitano. Foi aprobada polos representantes de varias comunidades xitanas \nno primeiro e no segundo Congresos Mundiais Xitanos, celebrados en 1971 e 1978. A bandeira est\u00e1 formada por un fondo azul e verde, que representan o ceo e a terra, respectivamente; tam\u00e9n cont\u00e9n un \"dharmachakra\" vermello de 16 raios, ou roda de carro, no centro. Este \u00faltimo elemento representa a tradici\u00f3n itinerante do pobo roman\u00ed e tam\u00e9n \u00e9 unha homenaxe \u00e1 bandeira da India, engadida \u00e1 bandeira polo estudoso Weer Rajendra Rishi. Substitu\u00edu unha serie de emblemas e pancartas tribais, varios dos cales evocaban afirmaci\u00f3ns sobre que os xitanos descend\u00edan dos antigos exipcios.\nA bandeira de 1971 reafirmou o dese\u00f1o bicolor azul-verde, creado polo activista Gheorghe A. L\u0103z\u0103reanu-L\u0103zuric\u0103 na Gran Roman\u00eda do per\u00edodo de entreguerras. Este dese\u00f1o fora avalado na d\u00e9cada de 1950 por Ionel Rotaru, quen tam\u00e9n o reivindicou como bandeira para unha zona de asentamento independente, ou \"Romanist\u00e1n\". Unha versi\u00f3n tricolor, creada por superviventes do xenocidio roman\u00ed, quedou en desuso debido \u00e1s acusaci\u00f3ns de que representaba o comunismo. A variante definitiva de Rishi de 1978, coa roda engadida, ga\u00f1ou en popularidade a finais do s\u00e9culo XX; as\u00f3ciase especialmente a grupos que defenden a unidade transnacional do pobo roman\u00ed. A bandeira foi promovida polo actor Yul Brynner e o violinista Yehudi Menuhin, e tam\u00e9n adoptada por Florin Cioab\u0103, autoproclamado \"Rei dos xitanos\". Este dese\u00f1o foi especialmente popular na Iugoslavia socialista, que lle concedeu o reco\u00f1ecemento oficial tras a s\u00faa adopci\u00f3n.\nO Congreso Mundial Xitano nunca proporcionou especificaci\u00f3ns para a bandeira, que existe en varias versi\u00f3ns e ten moitos derivados, inclu\u00edndo bandeiras nacionais desfiguradas co \"dharmachakra\" de Rishi. Varios pa\u00edses e comunidades reco\u00f1ec\u00e9rona oficialmente durante a d\u00e9cada de 2010, pero a s\u00faa exhibici\u00f3n tam\u00e9n provocou pol\u00e9mica en varias partes da Uni\u00f3n Europea. Os derivados tam\u00e9n foron moi utilizados no simbolismo pol\u00edtico roman\u00ed durante o mesmo per\u00edodo. Por\u00e9n, dentro da comunidade acad\u00e9mica, a bandeira roman\u00ed foi criticada por ser euroc\u00e9ntrica, e a s\u00faa exhibici\u00f3n como unha soluci\u00f3n superficial aos problemas aos que se enfronta o grupo \u00e9tnico que representa. Foi rexeitada continuamente por varias tribos roman\u00eds, as\u00ed como polos exipcios ashkali e balc\u00e1nicos, que forman unha etnia distinta."}
{"id": "58495", "revid": "108464", "url": "https://gl.wikipedia.org/wiki?curid=58495", "title": "Ideolox\u00eda", "text": "Unha ideolox\u00eda \u00e9 o conxunto de ideas, tendentes \u00e1 conservaci\u00f3n ou transformaci\u00f3n do sistema existente (econ\u00f3mico, social, pol\u00edtico...), que caracterizan a un grupo, instituci\u00f3n, movemento cultural, social, pol\u00edtico ou relixioso.\nO termo ideolox\u00eda foi formulado por Destutt de Tracy (\"M\u00e9moire sur la facult\u00e9 de penser\", 1796), e orixinalmente denominaba \u00e1 ciencia que estuda as ideas, o seu car\u00e1cter, a orixe e as leis que as rexen, as\u00ed como as relaci\u00f3ns cos signos que as expresan. Medio s\u00e9culo m\u00e1is tarde, o concepto d\u00f3tase dun contido combativo por Carlos Marx, para quen a ideolox\u00eda \u00e9 o conxunto de ideas (err\u00f3neas na s\u00faa maior parte) cuxa relaci\u00f3n coa realidade \u00e9 menos importante que o seu obxectivo, que \u00e9 evitar que os oprimidos perciban o seu estado de opresi\u00f3n. Desde un punto de vista ou outro, o concepto adquire unha tinguidura pexorativa do que non se desprendeu.\nSociolox\u00eda e ideolox\u00eda.\nFalamos de ideolox\u00eda cando unha idea determinada \u00e9 amplamente compartida conscientemente por un grupo social nunha sociedade. \u00c1s veces \u00e9 un trazo fortemente identitario, de forma similar \u00e1 relixi\u00f3n, a naci\u00f3n, a clase social, o sexo... Ademais os membros do grupo ideol\u00f3xico admiten ou non que determinado individuo pertence \u00f3 grupo segundo comparta ou non certos presupostos ideol\u00f3xicos b\u00e1sicos.\nA ideolox\u00eda interpreta e xustifica os actos persoais ou colectivos dos grupos ou clases sociais, a cuxos intereses serve, e explica a realidade dunha forma asumible e tranquilizadora para que poida manterse a interpretaci\u00f3n ou xustificaci\u00f3n previa tal como estaba no imaxinario individual e colectivo, independentemente da circunstancia real. Do estudo da ideolox\u00eda enc\u00e1rgase a sociolox\u00eda do co\u00f1ecemento, cuxo presuposto b\u00e1sico \u00e9 que as maneiras de ver o mundo var\u00edan socialmente dunha sociedade a outra e dentro de sectores diferentes da mesma sociedade.\nConcepto marxista de ideolox\u00eda.\nTal coma o materialismo hist\u00f3rico define o concepto, a ideolox\u00eda forma parte da superestrutura, xunto co sistema pol\u00edtico, a relixi\u00f3n, a arte e o campo xur\u00eddico. Segundo a interpretaci\u00f3n cl\u00e1sica, est\u00e1 determinada polas condici\u00f3ns materiais das relaci\u00f3ns de produci\u00f3n ou estrutura econ\u00f3mica e social e o reflexo que produce \u00e9 denominado \"falsa conciencia\".\nO papel da ideolox\u00eda, segundo esa concepci\u00f3n marxista da historia, \u00e9 actuar de lubricante para manter flu\u00eddas as relaci\u00f3ns sociais, proporcionando o m\u00ednimo consenso social necesario mediante a xustificaci\u00f3n do predominio das clases dominantes e do poder pol\u00edtico.\nEntre os marxistas que se dedicaron \u00f3 estudo da ideolox\u00eda, ou fixeron comentarios significativos sobre o tema, est\u00e1n Marx e Engels, Luk\u00e1cs, Althusser, Gramsci, Theodor Adorno e, m\u00e1is recentemente, Slavoj \u017di\u017eek.\nMalia que comunmente adoita falarse dunha teor\u00eda da ideolox\u00eda homox\u00e9nea do marxismo, ligada \u00f3 esquema base-superestrutura, existen numerosas variaci\u00f3ns te\u00f3ricas que tratan este tema. Alg\u00fans analistas da teor\u00eda da ideolox\u00eda marxista, por exemplo Terry Eagleton, chegaron a afirmar que nos escritos do propio Marx existen teor\u00edas diferentes sobre o punto.\nDurante a etapa stalinista da URSS, o marxismo quedou reducido \u00f3 materialismo dial\u00e9ctico (ou \"diamat\") e \u00e1 chamada \"concepci\u00f3n materialista da historia\". Estas doutrinas, codificadas e pouco cuestionables, eran ensinadas academicamente, cunha secci\u00f3n mesma na Academia de Ciencias. Para os marxistas occidentais, e especialmente para os historiadores de orientaci\u00f3n non ortodoxa, que adoita chamarse \"marxiana\", sobre todo en Francia e Inglaterra (m\u00e1is ou menos ligados \u00e1 renovaci\u00f3n historiogr\u00e1fica de mediados do s\u00e9culo XX que supuxo a Escola de Annales), \u00e9 imposible explicar a historia dun xeito tan determinista. Desde ese punto de vista, adoitan atoparse na historiograf\u00eda interpretaci\u00f3ns da ideolox\u00eda no sentido que a inadecuaci\u00f3n da ideolox\u00eda dominante a novas condici\u00f3ns ou a aparici\u00f3n de ideolox\u00edas alternativas que entran en competencia con ela, produce unha crise ideol\u00f3xica. As\u00ed adoita admitirse que, a\u00ednda que desde un punto de vista marxista cl\u00e1sico adoita her\u00e9tico, cando unha ideolox\u00eda dominante non cumpre eficazmente a s\u00faa funci\u00f3n fai aumentar a tensi\u00f3n social (loita de clases) que contrib\u00fae \u00e1 crise dun modo de produci\u00f3n e a s\u00faa transici\u00f3n \u00f3 seguinte.\nO s\u00e9culo das ideolox\u00edas.\nExpresi\u00f3n do fil\u00f3sofo Jean Pierre Faye (1998) \nO termo Ideolox\u00eda, reservado no s\u00e9culo XIX \u00f3 debate intelectual , conv\u00e9rtese no s\u00e9culo XX no veh\u00edculo de grandes movementos sociais e de pensamento, sobre o soporte de grandes masas que son adoutrinadas polos novos medios de comunicaci\u00f3n, a propaganda, a violencia e a represi\u00f3n. No per\u00edodo de entreguerras as ideolox\u00edas pol\u00edticas enfrontadas son fascismo e comunismo fundamentalmente, a\u00ednda que do s\u00e9culo XIX sobreviviran o liberalismo na s\u00faa versi\u00f3n democr\u00e1tica (fronte \u00f3 que ambos se definen), el conservadorismo, el socialismo democr\u00e1tico, o anarquismo e os nacionalismos. Feminismo, pacifismo, ecoloxismo e os movementos pola igualdade racial e o reco\u00f1ecemento da identidade sexual son ideolox\u00edas non estritamente pol\u00edticas, con forte vocaci\u00f3n transformadora da sociedade. O mundo relixioso semella estar ausente da maior parte das novas visi\u00f3ns do mundo (en alem\u00e1n Weltsanschauung) ata a fin do s\u00e9culo XX, cando Andr\u00e9 Malraux profetizou pouco antes de morrer (1976): \"o s\u00e9culo XXI ser\u00e1 relixioso ou non ser\u00e1\". \u00c9 cedo para confirmalo, pero desde aquela o cristianismo integrista, tanto cat\u00f3lico como protestante e o fundamentalismo isl\u00e1mico renov\u00e1ronse (personalizados en Xo\u00e1n Paulo II, Ronald Reagan e o Ayatollah Khomeini) e encontraron acomodo na xustificaci\u00f3n ideol\u00f3xica de todo tipo de intereses, tanto nos pa\u00edses desenvolvidos (onde vai m\u00e1is al\u00e1 do interclasismo da Democracia cristi\u00e1 de posguerra) coma nos subdesenvolvidos (onde substit\u00fae \u00f3 tercermundismo dominante no per\u00edodo da descolonizaci\u00f3n ou \u00e1 teolox\u00eda da liberaci\u00f3n dos anos 1970). O mesmo ocorre co nacionalismo hind\u00fa. O europe\u00edsmo ou movemento europeo entrou nunha clara crise ideol\u00f3xica da que \u00e9 s\u00edntoma a incapacidade de definici\u00f3n dos valores e as fronteiras continentais nos debates da Constituci\u00f3n (2005).\nO pensamento feble.\nPor outra parte, desde as d\u00e9cadas de 1980 e 1990, o concepto de ideolox\u00eda sofre unha desvalorizaci\u00f3n pola s\u00faa inadecuaci\u00f3n a novos paradigmas intelectuais emerxentes, coma o deconstrutivismo (Jacques Derrida), ou o m\u00e1is xenericamente chamado posmodernidade, que propo\u00f1en un pensamento feble (Gianni Vattimo), en certo modo unha ideolox\u00eda flexible e acomodable \u00e1s situaci\u00f3ns de cambio desconcertante que ocorren no per\u00edodo de final de s\u00e9culo e milenio (especialmente a ca\u00edda do muro de Berl\u00edn). Nese contexto cultural ent\u00e9ndese a formulaci\u00f3n do concepto da terceira v\u00eda (Anthony Giddens), unha adaptaci\u00f3n \u00e1 globalizaci\u00f3n e o liberalismo econ\u00f3mico triunfante desde posici\u00f3ns socialdem\u00f3cratas (o laborismo brit\u00e1nico de Tony Blair ou mesmo a presidencia de Bill Clinton) que na pr\u00e1ctica \u00e9 unha aproximaci\u00f3n a moitas concepci\u00f3ns do conservadorismo.\nUso pexorativo do termo.\nEn moitas ocasi\u00f3ns \u00fasase o concepto ideolox\u00eda para desprestixiar a un sistema de pensamento ou concepci\u00f3n do mundo (ou mesmo a un autor ou un texto, dicindo deles que est\u00e1n ideoloxizados). A diferenza dunha m\u00e1is neutral toma de posici\u00f3n que exprese o punto de vista presente dunha persoa ou un grupo, ante unha situaci\u00f3n nova, despois de ter avaliado as distintas opci\u00f3ns existentes. Este uso pexorativo de ideolox\u00eda ent\u00e9ndea coma un discurso que\nIdeolox\u00eda \u00e9, por tanto, o froito do pensamento sometido \u00f3 prexu\u00edzo.\nDogmatismo das ideolox\u00edas.\nAs ideolox\u00edas ven o mundo coma algo est\u00e1tico. \u00c1 por este feito que calquera ideolox\u00eda se ve a si mesma coma a depositaria das ideas que poden resolver calquera problema da sociedade, xa sexa presente ou futuro.\nIsto converte \u00e1 ideolox\u00eda nun dogmatismo, pois p\u00e9chase ideas dos demais como posible fonte de soluci\u00f3ns \u00f3s problemas que se formulan no d\u00eda a d\u00eda.\nIdeolox\u00edas cami\u00f1o \u00f3 Totalitarismo.\nEn casos extremos, unha ideolox\u00eda pode levar a negar a posibilidade de disentir, dando por verdade irrefutable os seus postulados.\nChegados a este punto de considerar a ideolox\u00eda como verdade irrefutable,\u00e1brese o cami\u00f1o \u00f3 totalitarismo (que tam\u00e9n poder\u00eda dar paso a unha Teocracia). Calquera que disinta pasa a ser un problema para a sociedade, pois vai contra a verdade dogm\u00e1tica que proclama a ideolox\u00eda.\nIdeolox\u00eda como paradoxo.\nSe a mellor definici\u00f3n \u00e9 a m\u00e1is simple, daquela poderiamos sentenciar: IDEOLOX\u00cdA, dise do discurso que se refire a si mesmo dicindo \"eu non son ideolox\u00eda\". Coma en todo hai graos, alg\u00fans discursos res\u00famense en: \"todos os discursos son ideolox\u00eda menos este\".\nMesmo o prexu\u00edzo pode entenderse (en termos evolucionistas) coma unha conduta adaptativa. Pois ben, teremos que supo\u00f1er que a ideolox\u00eda (entendida pexorativamente) \u00e9 unha resposta adaptativa: permite a existencia dos seres humanos en sociedades homoxeneizantes, que necesitan un m\u00e1ximo de comportamentos unitarios e un m\u00ednimo de discrepancia.\nAs ideolox\u00edas non se escriben en letras de bronce, son tan cambiantes coma calquera fen\u00f3meno hist\u00f3rico. Non pode facerse pensamento sen ideolox\u00eda, ser\u00eda coma a pomba de Kant, que cre que voar\u00eda m\u00e1is facilmente se a privaran do aire que a frea.\nOs mesmos conceptos cl\u00e1sicos e convencionais de liberdade e de individuo entendidos desde a conceptulizaci\u00f3n do liberalismo son construci\u00f3ns ideol\u00f3xicas da sociedade de mercado que tende a establecer o capitalismo, desde que nace nas cidades medievais ata que se imp\u00f3n na Revoluci\u00f3n Industrial. As mesmas ideolox\u00edas que se fan chamar \"da liberdade\" (liberalismo, democracia representativa) son tan ideol\u00f3xicas e queren impo\u00f1er un concepto do ser humano e das relaci\u00f3ns sociais e econ\u00f3micas tanto coma a escol\u00e1stica foi a ideolox\u00eda do feudalismo ou o pensamento grecorromano o foi di escravismo. Ning\u00fan relato, discurso ou toma de posici\u00f3n pode prescindir de elementos ideol\u00f3xicos. Nin sequera a ciencia se libra disto (Thomas Kuhn) a\u00ednda que represente un fenomenal avance na historia das ideas xusto porque o \u00fanico que di de si mesma \u00e9 que non establece verdades fixas e s\u00f3 pretende achegarse de forma provisional \u00e1 realidade (Karl Popper)."}
{"id": "58497", "revid": "12452", "url": "https://gl.wikipedia.org/wiki?curid=58497", "title": "Galer\u00eda de paxaros", "text": ""}
{"id": "58502", "revid": "102241", "url": "https://gl.wikipedia.org/wiki?curid=58502", "title": "Lingua croata", "text": "O croata \u00e9 unha lingua eslava meridional falada principalmente por croatas en Croacia e rexi\u00f3ns pr\u00f3ximas. \u00c9 oficial nos pa\u00edses de Croacia e Bosnia e Hercegovina. \u00c9 moi pr\u00f3ximo ao serbio e os falantes dos dous idiomas ent\u00e9ndense e cons\u00e9guense comunicar perfectamente.\nEscrita e pronuncia.\nO idioma croata escr\u00edbese co alfabeto latino, ao contrario do serbio que \u00e9 escrito en alfabeto cir\u00edlico. Util\u00edzanse dous sinais diacr\u00edticos: o acento agudo, sempre sobre a letra \"c\", que indica palatalizaci\u00f3n fraca, e a braquia (circunflexo invertido), sobre as sibilantes \"s\", \"c\" e \"z\", que indican palatalizaci\u00f3n forte. Para as demais letras, a palatalizaci\u00f3n ind\u00edcase por medio da letra \"j\", nos d\u00edgrafos \"nj\" e \"lj\".\n\u00c9 importante resaltar que, diferentemente das linguas latinas en que en que os sinais diacr\u00edticos se consideran xeralmente meros modificadores de letras existentes, no caso do croata representan letras diferentes e, como tales, fan parte do alfabeto.\nPres\u00e9ntase a seguir unha t\u00e1boa co alfabeto croata e as s\u00faas respectivas pronuncias:\nGram\u00e1tica.\nAs\u00ed como as demais linguas eslavas, o croata \u00e9 un idioma declinativo, isto \u00e9, a funci\u00f3n sint\u00e1ctica das palabras \u00e9 expresada por medio das desinencias das palabras. Son sete casos en total: nominativo (suxeito), xenitivo, dativo (obxecto indirecto), vocativo, instrumental (instrumento), acusativo (obxecto directo) e locativo.\nAlgunhas frases.\n\"Numerais:\""}
{"id": "58503", "revid": "98629", "url": "https://gl.wikipedia.org/wiki?curid=58503", "title": "Atol Palmyra", "text": "Palmyra \u00e9 un atol deshabitado, de 12\u00a0km\u00b2 de \u00e1rea, na parte central do Oc\u00e9ano Pac\u00edfico. \u00c9 unha das Esp\u00f3radas Ecuatoriais (ao sueste do Arrecife Kingman e ao norte de Kiribati), localizado case directamente ao sur das illas Hawaianas, aproximadamente na metade do percorrido entre Hawai e Samoa. Os seus 14,5\u00a0km de costa te\u00f1en un fondeadoiro co\u00f1ecido como \"West Lagoon\" (Lagoa Occidental). O atol consiste nun extenso arrecife de coral, d\u00faas lagoas, e uns cincuenta illotes de area, rochas, arrecifes e barreiras cubertos pola vexetaci\u00f3n, composta por cocos, \"Scaevolas\", e altas \"Pisonias\".\nF\u00f3ra das illas \"Sand\", ao oeste, e \"Varren\", ao leste, a maior\u00eda delas est\u00e1n conectadas entre si. A maior das illas \u00e9 a illa \"Cooper\", que est\u00e1 ao norte, seguida pola illa \"Kaula\", situada ao sur. O arco de illotes m\u00e1is setentrional est\u00e1 formado polas illas \"Strawn, Cooper, Aviation, Quail\", e \"Whippoorwill\", acompa\u00f1ados ao leste polas illas \"Eastern, Papala\" e \"Pelican\", e ao sur polas illas \"Bird, Holei, Engineer, Marine, Kaula, Paradise\" e \"Home\" (sentido horario).\nPalmyra \u00e9 un territorio dependente dos Estados Unidos, o que significa que est\u00e1 suxeito a todas as normas contidas na Constituci\u00f3n estadounidense e est\u00e1 permanentemente baixo a s\u00faa soberan\u00eda. Tam\u00e9n \u00e9 un territorio desorganizado, xa que non hai ning\u00fanha disposici\u00f3n do Congreso que especifique como deber\u00eda ser gobernado. A \u00fanica lei relevante simplemente d\u00e1 ao Presidente a decisi\u00f3n de administrar a illa como el queira . Non hai poboaci\u00f3n ind\u00edxena nin raz\u00f3n ningunha para pensar que a haber\u00e1 nun futuro. \u00c9 polo tanto, actualmente, o \u00fanico territorio estadounidense desorganizado e incorporado. A s\u00faa enteira propiedade est\u00e1 reservada \u00e1 The Nature Conservancy, que trata o atol como unha reserva natural, sendo administrado dende Washington, D.C. pola \"Office of Insular Affairs\", da \"United States Department of the Interior\". As augas que o rodean, ata o l\u00edmite de 12 millas, foron transferidas \u00e1 \"United States Fish and Wildlife Service\", e designadas como \"Palmyra Atoll National Wildlife Refuge\" en 2001. A defensa \u00e9 responsabilidade dos Estados Unidos.\nA d\u00eda de hoxe, non hai ningunha actividade econ\u00f3mica nas illas. Constru\u00edronse moitas estradas e calzadas durante a segunda guerra mundial, pero est\u00e1n nun estado deplorable e cubertas pola vexetaci\u00f3n. Tam\u00e9n hai unha pista de aviaci\u00f3n de aproximadamente 2\u00a0km na illa, sen pavimentaci\u00f3n e que necesita melloras.\nHistoria.\nPalmyra foi avistada por primeira vez en 1798 polo capit\u00e1n americano Edmund Fanning, de Stonington, Connecticut, nos Estados Unidos, mentres o seu nav\u00edo, \"Betsy\", dirix\u00edase a Asia, pero s\u00f3 foi m\u00e1is tarde, o 7 de novembro de 1802, cando os primeiros occidentais puxeron os p\u00e9s en terra. Aquel d\u00eda, o nav\u00edo americano \"Palmyra\", comandado polo capit\u00e1n Sawle, foi seriamente danado polo atol.\nEn 1859, Palmyra foi reivindicado polo Dr. Gerrit P. Judd do bergant\u00edn \"Josephine\" para a compa\u00f1\u00eda extractora de guano \"American Guano Company\" e os Estados Unidos, acoll\u00e9ndose \u00e1 Acta de Illas Guaneras, de 1856. A pesar diso, nunca se extraeu guano, xa que en realidade non o hab\u00eda na illa. Palmyra est\u00e1 localizado nas proximidades da Zona Intertropical: hai moita choiva, o que non deixa que se acumule guano. Con todo, o 26 de febreiro de 1862, o rei Kamehameha IV (1834-1863), o cuarto de Hawai (1854-1863), enviou unha expedici\u00f3n, comandada polo capit\u00e1n Zenas Bent e por Johnson B. Wilkinson, ambos cidad\u00e1ns hawaianos, a Palmyra, para tomar posesi\u00f3n do atol e, en nome do rei, o 15 de abril de 1862, foi formalmente anexionado ao Reino de Hawai.\nO capit\u00e1n Bent vendeu os seus dereitos sobre a illa a Wilkinson o d\u00eda 24 de decembro de 1862, e, desde este ano a 1885, Kalama Wilkinson tivo a posesi\u00f3n do atol, o cal foi dividido, en 1885, entre os seus tres herdeiros, dous dos cales inmediatamente transferiron os seus dereitos a un tal Wilcox(?), que, pola s\u00faa banda, transferiunos \u00e1 Compa\u00f1\u00eda de Navegaci\u00f3n do Pac\u00edfico. A entidade ata intentou colonizar o atol, enviando unha parella a vivir al\u00ed entre setembro de 1885 e agosto de 1886.\nEn 1898, Palmyra foi anexionado aos Estados Unidos. No per\u00edodo seguinte ao da anexi\u00f3n formal, o Reino Unido mostrara interese en converter o atol en parte do \"Imperio do Guano\" de \"John T. Arundel and Co\". E, en 1889, os brit\u00e1nicos xa o anexionaron formalmente. Para acabar con todas as tentativas brit\u00e1nicas, un segundo e separado acto de anexi\u00f3n de Palmyra foi realizado polos Estados Unidos en 1911.\nDespois, a trav\u00e9s dunha serie de acordos realizados entre 1888 e 1911, a Compa\u00f1\u00eda de Navegaci\u00f3n do Pac\u00edfico transferiu o seu dereito de posesi\u00f3n a Henry Ernest Cooper Sr. (1857-1929). O terceiro herdeiro de Kalama Wilkinson transferiu os seus dereitos ao se\u00f1or Ringer, cuxos fillos, con todo, pasaron os seus dereitos de posesi\u00f3n a Henry Ernest en 1912, que se converteu ent\u00f3n no \u00fanico propietario do atol.\nEn 1922, Cooper vendeu case todo o atol (as cinco illas principais), excepto algunhas pequenas illas, a Leslie Fullard-Leo e Ellen Fullard-Leo, o 19 de agosto, por 15.000 d\u00f3lares. A asociaci\u00f3n determinou que a \"Palmyra Copra Company\" explorase os cocoteiros que crec\u00edan no atol. Os seus sucesores continuaron como propietarios, excepto por un per\u00edodo durante a segunda guerra mundial, no cal Palmyra quedou baixo a administraci\u00f3n da Mari\u00f1a norteamericana.\nEn 1934, o Atol Johnston, o Arrecife Kingman, e Palmyra foron postos baixo a responsabilidade do Departamento da Mari\u00f1a estadounidense. Cando a Armada dos Estados Unidos comezou a usar o atol como unha base a\u00e9rea naval, ti\u00f1a como donos cidad\u00e1ns estadounidenses e hawaianos. Tras a guerra, os Fullard-Leo loitaron para volver tomar o control de Palmyra no Tribunal Supremo dos Estados Unidos, e venceron en 1947. Cando Hawai adquiriu \"status\" de estado, en 1959, Palmyra estaba explicitamente separado do novo estado; antes diso, o atol Palmyra era oficialmente parte do Condado de Honolulu.\nEn xullo de 1990, Peter Savio de Honolulu arrendou o atol ata o ano 2065, e creou a Compa\u00f1\u00eda de Desenvolvemento de Palmyra. En xaneiro de 2000, o atol foi comprado por \"The Nature Conservancy\" para fins de preservaci\u00f3n dos seus arrecifes de coral e para o seu estudo."}
{"id": "58504", "revid": "348", "url": "https://gl.wikipedia.org/wiki?curid=58504", "title": "Coordinated Universal Time", "text": ""}
{"id": "58506", "revid": "98629", "url": "https://gl.wikipedia.org/wiki?curid=58506", "title": "Stadium Arcadium", "text": "Stadium Arcadium \u00e9 o noveno \u00e1lbum da banda estadounidense Red Hot Chili Peppers, editado o 5 de maio do 2006 a trav\u00e9s da Warner Bros. Foi un \u00e9xito para a banda, vendendo 442.000 copias nos Estados Unidos na s\u00faa primeira semana e estre\u00e1ndose no n\u00famero 1 da lista \"Billboard 200\". Do \u00e1lbum extra\u00e9ronse cinco sinxelos: \"Dani California\", \"Snow ((Hey Oh))\", \"Desecration Smile\", \"Hump de Bump\" e \"Tell Me Baby\". \"Stadium Arcadium\" foi pensado orixinalmente como unha trilox\u00eda de discos que ser\u00edan lanzados con 6 meses de diferenza, pero finalmente foi editado como dobre \u00e1lbum."}
{"id": "58508", "revid": "1093", "url": "https://gl.wikipedia.org/wiki?curid=58508", "title": "Idioma croata", "text": ""}
{"id": "58509", "revid": "98629", "url": "https://gl.wikipedia.org/wiki?curid=58509", "title": "Cuarta Internacional", "text": "A Cuarta Internacional foi unha organizaci\u00f3n de diversos partidos comunistas arredor do mundo, que traballaba en oposici\u00f3n \u00f3 stalinismo e o capitalismo. Os integrantes segu\u00edan as ideas do revolucionario Lev Trotski, e traballaban a prol do proletariado para acadar o socialismo.\nHistoria e caracter\u00edsticas.\nNa Francia de 1938, Trotski e moitos dos seus seguidores, que foran expulsados da Uni\u00f3n Sovi\u00e9tica, consideraban o Comintern perdido polo estalinismo e incapaz de lidera-lo proletariado internacional cara a toma do poder pol\u00edtico. De modo que fundaron a s\u00faa propia internacional en contraposici\u00f3n, a IV Internacional.\nNa meirande parte da s\u00faa existencia, a IV Internacional foi acosada por axentes da KGB (Polic\u00eda secreta sovi\u00e9tica), reprimida polos pa\u00edses capitalistas, como Francia e os Estados Unidos, e cualificada de ilex\u00edtima polos seguidores da Union Sovi\u00e9tica e m\u00e1is tarde do Mao\u00edsmo -posici\u00f3n que a\u00ednda hoxe mante\u00f1en-. Perante a segunda guerra mundial, loitaron por manter contacto baixo condici\u00f3ns de ilegalidade e ataques constantes contra eles.\nA IV Internacional sufriu unha escisi\u00f3n en 1940 e unha se cabe m\u00e1is significativa en 1953. A pesar dunha reunificaci\u00f3n parcial en 1963, son moitos os grupos que reclaman para si mesmos a continuidade da IV Internacional."}
{"id": "58511", "revid": "2330", "url": "https://gl.wikipedia.org/wiki?curid=58511", "title": "Komintern", "text": ""}
{"id": "58512", "revid": "1093", "url": "https://gl.wikipedia.org/wiki?curid=58512", "title": "IV Internacional", "text": ""}
{"id": "58513", "revid": "88215", "url": "https://gl.wikipedia.org/wiki?curid=58513", "title": "Idea", "text": "Unha idea (do grego \u03b5\u03af\u03b4\u03bf\u03bd \"eidon\": 'eu vin') \u00e9 unha imaxe que existe ou se forma na mente. A capacidade humana de contemplar ideas est\u00e1 asociada \u00e1 capacidade de raciocinio, autorreflexi\u00f3n e a habilidade de adquirir e aplicar o intelecto. As ideas dan lugar \u00f3s conceptos, que son a base de calquera tipo de co\u00f1ecemento, tanto cient\u00edfico como filos\u00f3fico. Non obstante, nun sentido popular, unha idea pode suscitarse mesmo en ausencia de reflexi\u00f3n, por exemplo, \u00f3 falar da idea dunha persoa ou dun lugar.\nDefinici\u00f3n.\nUnha idea \u00e9 un termo filos\u00f3fico que se pode analizar baixo catro puntos de vista segundo Jos\u00e9 Manuel Fern\u00e1ndez Cepedal (1950 \u2013 2001):\nOrixe.\nIdeas plat\u00f3nicas.\nPlat\u00f3n sit\u00faa as ideas no mundo intelixible, porque segundo el son a \u00fanica fonte de verdadeiro co\u00f1ecemento, \u00f3 ser:\nRacionalismo.\nOs racionalistas inclin\u00e1ronse pola soluci\u00f3n innatista: atrib\u00faen as ideas \u00e1 \"Naturaleza do home\".\nOs empiristas soste\u00f1en que a orixe das ideas hai que buscala na experiencia sensible; esta \u00e9 a encargada de encher de contidos (\"ideas\") a mente. \"Idea\" ser\u00eda un contido mental resultado da acci\u00f3n dos est\u00edmulos sobre os sentidos do suxeito.\nClases.\nRacionalismo.\nOs racionalistas distinguen entre ideas \"claras\", \"escuras\", \"distintas\", entre outras.\nEmpirismo.\nOs empiristas distinguen entre ideas de \"sensaci\u00f3n\" e de \"reflexi\u00f3n\", entre ideas \"simples\" e \"complexas\"; a natureza s\u00f3 proporciona ideas \"particulares\"; as \"xerais\" son produto da mente."}
{"id": "58514", "revid": "23204", "url": "https://gl.wikipedia.org/wiki?curid=58514", "title": "Grupo social", "text": "Un grupo social, chamado tam\u00e9n \"grupo org\u00e1nico\", \u00e9 un conxunto de persoas que desenvolven \"rol social\" rec\u00edproco dentro da sociedade. Este pode ser facilmente identificado, ten forma estruturada e \u00e9 duradeiro. As persoas dentro del act\u00faan de acordo cunhas mesmas \"normas,\" \"valores\" e \"fins\" acordados e necesarios para o ben com\u00fan do grupo.\nCando a adscrici\u00f3n a determinado grupo social est\u00e1 fortemente determinada por criterios econ\u00f3micos e est\u00e1 fortemente influ\u00edda pola clase da familia en que nace o individuo, o grupo social dos individuos ad\u00f3itase denominar clase social.\nDescrici\u00f3n.\nTodo grupo implica vantaxes e valores para cada un dos seus membros. Cando as persoas se dan conta disto, do \u00fatil que \u00e9 unirse con outras persoas, p\u00f3dese chegar \u00e1 creaci\u00f3n dun grupo con ese fin desexado, algo que despois d\u00e1 orixe \u00f3 que \u00e9 a asociaci\u00f3n.\nEstes p\u00f3dense dividir en diferentes clases de grupos:"}
{"id": "58516", "revid": "98629", "url": "https://gl.wikipedia.org/wiki?curid=58516", "title": "Clase social", "text": "Clase social \u00e9 un tipo de estratificaci\u00f3n social que forma parte dun sistema de clases. Rixese por diversos condicionantes, tal que:\nCondicionantes.\nO conxunto das clases sociais e as s\u00faas relaci\u00f3ns, forman un sistema de clases que \u00e9 t\u00edpico das sociedades industriaes modernas. Neste tipo de sociedade reco\u00f1\u00e9cese unha maior mobilidade social que noutros sistemas de estratificaci\u00f3n social. \u00c9 dicir, t\u00f3dolos individuos te\u00f1en a posibilidade de escalar ou ascender na s\u00faa posici\u00f3n social polo seu m\u00e9rito ou outro factor. A consecuencia \u00e9 a ruptura coas organizaci\u00f3ns estamentarias onde cada persoa est\u00e1 localizada segundo a tradici\u00f3n nun estrato espec\u00edfico, normalmente para toda a vida. Malia estas posibilidades de ascenso, o sistema de clases non cuestiona a desigualdade en si mesma, sobre todo en pa\u00edses do terceiro mundo onde existen combinaci\u00f3ns de clases e estamentos.\nA clase social \u00e1 que pertence un individuo determina as s\u00faas oportunidades, e def\u00ednse por aspectos que non se limitan \u00e1 situaci\u00f3n econ\u00f3mica. Tam\u00e9n incl\u00faen as maneiras de comportarse, os gustos, a linguaxe, as opini\u00f3ns... Mesmo as crenzas \u00e9ticas e relixiosas adoitan corresponderse coas dun status social ou (posici\u00f3n social).\nUn sistema de clases \u00e9 por tanto, unha xerarquizaci\u00f3n colectiva, onde o criterio de pertenza v\u00e9n determinado pola relaci\u00f3n do individuo coa actividade econ\u00f3mica, e principalmente, o seu lugar respecto dos medios de produci\u00f3n. Esta condici\u00f3n est\u00e1 estreitamente correlacionada coa herdanza familiar.\nClase social en Marx.\nEn Karl Marx as clases sociais aparecen como antag\u00f3nicas nun contexto hist\u00f3rico de conflito cuxo eixo central \u00e9 a materialidade. Dese enfrontamento mediado pola historia xorde a loita de clases que \u00e9 a manifestaci\u00f3n mesma do conflito de intereses da posici\u00f3n dos individuos. Para Marx, na sociedade capitalista o capital est\u00e1 repartido de forma desigual entre as d\u00faas grandes clases (proletariado e burgues\u00eda), favorecendo a estes \u00faltimos baixo un sistema feito \u00e1 medidad dos seus intereses. Este sistema ser\u00eda o capitalismo e o seu apoio te\u00f3rico, o liberalismo\nPara superar esa explotaci\u00f3n, o proletariado deb\u00edase unir superando as s\u00faas diferenzas xeogr\u00e1ficas e culturais (\"proletariados do mundo, un\u00eddevos\" sentenciara na \u00faltima p\u00e1xina do Manifesto comunista) e descubrir a s\u00faa conciencia de clase para as\u00ed superar a alienaci\u00f3n e superar a loita de clases en d\u00faas etapas:\nSe ben o so\u00f1o de Marx non se materializou, a s\u00faa dial\u00e9ctica provocou un xiro total na pol\u00edtica e a historia moderna. Por\u00e9n, as transformaci\u00f3ns sociais \u00f3 iniciar o s\u00e9culo XX levaron a que apareceran novas achegas, entre elas as que foron realizadas por Weber.\nClase social en Weber.\nMax Weber contribu\u00edu a atender a complexizaci\u00f3n social de occidente no s\u00e9culo XX (aparici\u00f3n de capas medias, burocracia etc) e comprender desde unha l\u00f3xica da acci\u00f3n social e a racionalidade. \u00c9 un erro ver a Weber coma o verdugo de Marx (como fixo crer a sociolox\u00eda funcionalista desde Talcott Parsons) a\u00ednda sendo este liberal e pr\u00f3ximo \u00f3 mundo relixioso. A distancia est\u00e1 m\u00e1is ben no enfoque m\u00e1is reducionista de Marx (primac\u00eda do factor material-econ\u00f3mico para explicar o capitalismo) algo que Weber trata de refutar a trav\u00e9s das s\u00faas teses sobre o esp\u00edrito protestante e a acci\u00f3n social, que \u00e9 o individualismo en oposici\u00f3n \u00e1 supremac\u00eda do colectivo, o social, de Marx.\nWeber distingue entre \u201cclases sociais\u201d, \u201cgrupos de status\u201d e \u201cpartidos pol\u00edticos\u201d, estratos distintos que corresponden respectivamente \u00e1s ordes econ\u00f3mica, social e pol\u00edtica.\nO contexto hist\u00f3rico presenta a chegada dunha clase media xa fortalecida trala experiencia do fordismo e que se sumar\u00eda coma un actor de peso entre o proletariado e a burgues\u00eda, a\u00ednda que coa excepci\u00f3n de ser un estado de tr\u00e1nsito permanente. A complexizaci\u00f3n deste proceso, traspasou a s\u00faa carga te\u00f3rica \u00e1 sociolox\u00eda contempor\u00e1nea (desde mediados dos 70), que se fixo cargo deste problema nun contexto de crise da sociedade moderna-industrial tal como se co\u00f1ecera historicamente.\nClase social na sociolox\u00eda contempor\u00e1nea.\nA nova complexizaci\u00f3n da sociedade desde fins do s\u00e9culo XX ata o s\u00e9culo XXI foi provocando encontros entre as posturas actualizadas de Weber e Marx (neoweberianos e neomarxistas) a\u00ednda que, por outra banda, continuaba a produci\u00f3n te\u00f3rica m\u00e1is ortodoxa do marxismo e a funcionalista contempor\u00e1nea (que se asocia tecnicamente \u00e1 xustificaci\u00f3n do neoliberalismo), cuxa figura de maior peso ser\u00eda Niklas Luhmann, quen baseou a s\u00faa revisi\u00f3n da teor\u00eda de sistemas nas teses do bi\u00f3logo chileno Humberto Maturana (autopoiesis) que encontraxustificaci\u00f3n case matem\u00e1tica na sociedade contempor\u00e1nea a diferenza do resto das teor\u00edas sociais.\nConverxen neomarxistas e neoweberianos na complexizaci\u00f3n contempor\u00e1nea das clases sociais, a desigualdade social crecente e o caos te\u00f3rico producido na transformaci\u00f3n do traballo. Entre os te\u00f3ricos destacados da an\u00e1lise de clase contempor\u00e1neo est\u00e1n Goldthorpe, Olin Wright, Erikson e Dahrendorff."}
{"id": "58517", "revid": "23204", "url": "https://gl.wikipedia.org/wiki?curid=58517", "title": "Atol Tupai", "text": "Tupai \u00e9 un atol do grupo de illas de Sotavento das illas da Sociedade, na Polinesia Francesa composto por cinco illotes ou motus. Depende administrativamente do concello de Bora Bora que se atopa a 22\u00a0km ao sur.\nO atol ten a particularidade de ter d\u00faas lagoas: a lagoa interior e unha lagoa exterior estreita pechada por un segundo anel de escollos. A superficie total \u00e9 de 11\u00a0km\u00b2. S\u00f3 ten alg\u00fans habitantes espor\u00e1dicos para colleitar copra. Disp\u00f3n dun aer\u00f3dromo privado.\nTam\u00e9n se chama Motu Iti, que quere dicir \u00abilla pequena\u00bb. Segundo unha lenda, as almas de cami\u00f1o ao mundo dos mortos pasan por Tupai.\nColonia eslovaca.\nEn 1926 a illa foi considerada para a soluci\u00f3n para unha pequena comunidade de colonos eslovacos, pero m\u00e1is tarde abandonouse en favor das illas Marquesas."}
{"id": "58518", "revid": "98629", "url": "https://gl.wikipedia.org/wiki?curid=58518", "title": "A fonte do xuramento", "text": "A fonte do xuramento \u00e9 unha peza teatral de Francisco Mar\u00eda de la Iglesia, considerada a primeira obra representada en galego, en 1882.\nFactores que rodean o seu nacemento.\nAntes do ano 1882, o teatro realizado en lingua galega era unha dram\u00e1tica de corte popular, incapaz de atraer para si as elites intelectuais ou socioecon\u00f3micas de Galiza. Por este motivo, Francisco Mar\u00eda de la Iglesia, rexionalista comprometido e mestre de profesi\u00f3n, viu a necesidade de crear un teatro galego para minor\u00edas. O escritor, nado en Santiago de Compostela mais que daquela resid\u00eda na Coru\u00f1a, tentou convencer os seus correlixionarios para crearen unha dram\u00e1tica galega culta. Por\u00e9n, non tivo \u00e9xito nesta s\u00faa tentativa. Incluso o resto dos rexionalistas coru\u00f1eses cheg\u00e1rono a bautizar co nome de Capit\u00e1n Ara\u00f1a. Por este motivo, Francisco Mar\u00eda de la Iglesia colleu azos e decidiu alpeirar el s\u00f3 coa s\u00faa causa. De feito, chegou a escribirlle en carta a Ux\u00edo Carr\u00e9 Aldao que non lle importaba iniciar el este tipo de dram\u00e1tica, a pesar de ser consciente de que os m\u00e9ritos recaer\u00edan no conxunto dos rexionalistas coru\u00f1eses. Foi as\u00ed como naceu \"A fonte do xuramento\".\nA obra.\nA representaci\u00f3n.\nUnha vez escrita \"A fonte do xuramento\", non foi doada a s\u00faa estrea. E \u00e9 que os prexu\u00edzos ling\u00fc\u00edsticos e sociais imperantes na Galiza da \u00e9poca dificultaban a consecuci\u00f3n de actores e, especialmente, de actrices. De feito, o papel de Minia foi interpretado por unha rapaza de orixe francesa. Despois da estrea, unha parte importante dos rexionalistas non lle perdoaron ao escritor compostel\u00e1n que presentase unha Galiza desconfiada e violenta, movida por baixas paix\u00f3ns como o desexo carnal ou os celos, xa que esta visi\u00f3n se afastaba bastante da Galiza buc\u00f3lica e id\u00edlica que o Rexionalismo pretend\u00eda fomentar.\nA peza foi estreada o 13 de agosto de 1882 no Liceo Brigantino da Coru\u00f1a, a cargo da secci\u00f3n de declamaci\u00f3n do Liceo, dirixida polo actor Francisco Lumbreras. Tivo boa acollida entre o p\u00fablico e volveuse representar o 27 dese mes no mesmo lugar, e o 23 de outubro no Teatro Principal da Coru\u00f1a. O 13 de xu\u00f1o de 1884 foi representada de novo polo Liceo Brigantino.\nA trama.\nA obra conta cunha trama realmente simple. Nela n\u00e1rrase en verso romance a historia dunha rapaza, Minia, que \"anda en amores\" cun home dunha parroquia distinta \u00e1 dela. \u00c1 parte da desconfianza que este home lles provoca a todos os habitantes da poboaci\u00f3n de Minia, os mozos da parroquia s\u00e9ntense ofendidos por que un home de f\u00f3ra \"ga\u00f1ase\" a s\u00faa moza m\u00e1is prezada. Al\u00e9n disto, e por se fose pouco, Alonso (personaxe que encarna os valores do perfecto rexionalista) leva tempo namorado de Minia.\nCanda as festas do lugar, chega onda Minia unha muller que afirma que est\u00e1 a buscar o pai de seu fillo (o cal leva no colo). Precisamente, este resulta ser a mesma persoa de quen Minia est\u00e1 namorada. Por este motivo, a protagonista n\u00e9gase a crer as palabras da nai abandonada, mais un tr\u00e1xico suceso \u00e1brelle os ollos. E \u00e9 que a s\u00faa parella, unha vez o encontrara a muller que o andaba a buscar, foi quen de tirar no chan o seu propio fillo (a\u00ednda un beb\u00e9), provoc\u00e1ndolle a morte.\nA obra finaliza cunha pelexa a mocazos entre os rapaces das parroquias rivais (o cal foi durante s\u00e9culos unha tradici\u00f3n popular en moitos puntos do rural galego). Alonso e os seus deciden aproveitar a ocasi\u00f3n para vingarse do forasteiro. Mais a pelexa remata coa morte de todos os personaxes ag\u00e1s Alonso, quen \u00e9 finalmente aceptado por Minia.\nOutros apuntamentos de interese.\nSegundo Manuel Lourenzo e Francisco Pillado, \"A fonte do xuramento\" enc\u00e1drase dentro da corrente do realismo costumista. Est\u00e1 escrita en versos octos\u00edlabos. O seu autor, a pesar do que a obra suxire, furta da vista do espectador todo o que poida ser considerado desagrad\u00e1bel. Esta obra supuxo o inicio do teatro galego moderno."}
{"id": "58519", "revid": "89787", "url": "https://gl.wikipedia.org/wiki?curid=58519", "title": "Illa Huahine", "text": "Huahine \u00e9 unha das illas de Sotavento do arquip\u00e9lago das illas da Sociedade, na Polinesia Francesa. \u00c9 a illa m\u00e1is oriental do grupo, situada a 175\u00a0km ao oeste de Tahit\u00ed.\nA illa est\u00e1 formada por d\u00faas pen\u00ednsulas monta\u00f1osas, Huahine Nui (Gran Huahine) e Huahine Iti (Pequena Huahine), unidas por un estreito istmo que separa as ba\u00edas de Maroe e Bourayne. Huahine Nui ten unha altitude de 669 m no monte Turi, e Huahine Iti culmina a 462 m no monte Pohuerahi. A illa est\u00e1 rodeada completamente por un escollo coralino, que est\u00e1 a unha media de 2\u00a0km da costa, e forma unha lagoa estreita accesible por dous pasos ao leste e dous ao oeste. A superficie total \u00e9 de 75\u00a0km\u00b2.\nA poboaci\u00f3n total era de 6303 habitantes no censo do 2012, distribu\u00edda en oito vilas: Fare (a capital), Maeva, Faie, Fitii, Parea, Tefarerii, Haapu e Maroe. A actividade principal \u00e9 o cultivo de vainilla, a produci\u00f3n de copra, a pesca e o turismo.\nEn Huahine at\u00f3pase unha das m\u00e1is grandes concentraci\u00f3ns de restos arqueol\u00f3xicos polinesios datados entre os anos 850 e 1100. O primeiro europeo en explorala foi o ingl\u00e9s James Cook en 1769. Antigamente era denominada \"Matairea\", que significa \u00abbrisa ditosa\u00bb. O nome \"Huahine\" significa literalmente \u00absexo de muller\u00bb. Probablemente poder\u00edase traducir como \u00abmuller embarazada\u00bb xa que o perfil do monte Tavaiura fai pensar nunha muller embarazada tombada. Domingo Bonaechea en 1775, chamouna \"A Fermosa\". Hoxe en d\u00eda co\u00f1\u00e9cese co sobrenome de \u00aba illa da muller\u00bb."}
{"id": "58520", "revid": "56817", "url": "https://gl.wikipedia.org/wiki?curid=58520", "title": "Vainilla", "text": "Vanilla \u00e9 un x\u00e9nero de orqu\u00eddeas que produce un froito do que se obt\u00e9n un saborizante do mesmo nome. Cando a co\u00f1eceron, os espa\u00f1ois pux\u00e9ronlle o nome de vainilla, por parecerse \u00e1s \"va\u00ed\u00f1as\" (feix\u00f3ns verdes) en pequeno.\nMorfolox\u00eda do x\u00e9nero.\nO x\u00e9nero \"Vanilla\" \u00e9 orixinario de M\u00e9xico e comprende m\u00e1is dun centenar de especies de plantas monopodial de h\u00e1bitos trepadores que chegan a alcanzar m\u00e1is de 35 m con follas alternas que se estenden por toda a s\u00faa lonxitude.\nAs follas da vainilla son curtas, oblongas, de cor verde escuro e cori\u00e1ceas, ata carnosas nalgunhas especies. Con todo, existe un significativo n\u00famero de especies cuxas follas reducironse a escamas ou est\u00e1n desprovistas, case ou totalmente delas e utilizan os seus talos reptantes para a fotos\u00edntese. Pos\u00faen longas e fortes ra\u00edces a\u00e9reas que nacen de cada n\u00f3dulo.\nAs inflorescencias racemosas son flores de curta duraci\u00f3n que xorden sucesivamente sobre curtos ped\u00fanculos das axilas das follas ou escamas. Cada acio pode conter ata 100 flores, pero xeralmente non excede as 20. Son flores bastante grandes e atractivas, a maior\u00eda cunha doce fragrancia, con 6 t\u00e9palos de cores que van do branco, verde, verdoso, amarelo ou crema. Cada flor \u00e1brese pola ma\u00f1\u00e1 e p\u00e9chase \u00e1 tardi\u00f1a, se a polinizaci\u00f3n non se produciu durante este per\u00edodo se marchita e morre.\nO labelo \u00e9 de forma tubular e rodea a longa e hirsuta columna abr\u00edndose como unha camp\u00e1 no \u00e1pice. A antera at\u00f3pase ao final da columna e colga sobre o estigma separada polo \"rostellum\". A floraci\u00f3n xorde soamente cando a flor desenvolveuse por completo. Estas se auto fertilizan, pero necesitan polinizadores, tales como abellas e certo colibries que obte\u00f1en o seu n\u00e9ctar, para levar a cabo o labor. A\u00ednda que a polinizaci\u00f3n manual \u00e9 o mellor m\u00e9todo no cultivo comercial da vainilla.\nO froito da vanilla \u00e9 unha semente alargada (10\u201320\u00a0cm)e carnosa en forma de va\u00ed\u00f1a. Madura gradualmente (de 8 a 9 meses tras a floraci\u00f3n), torn\u00e1ndose negra co tempo e despedindo un forte aroma. Cada va\u00ed\u00f1a cont\u00e9n miles de min\u00fasculas sementes, pero \u00e9 a va\u00ed\u00f1a a que se utiliza para elaborar o saborizante. A \"Vanilla planifolia\" \u00e9 significamente a \u00fanica orqu\u00eddea que se uitliza con fins industriais (na industria alimenticia e cosm\u00e9tica).\nO saborizante.\nA vainilla \u00e9 unha esencia saborizante elaborada usando as va\u00ed\u00f1as de sementes da orqu\u00eddea \"Vanilla\". A especie principalmente colleitada \u00e9 a \"Vanilla planifolia\", a\u00ednda que tam\u00e9n se utilizan outras, como \"Vanilla pompona\" e \"Vanilla tahitiensis\"). \u00c9 nativa de M\u00e9xico a\u00ednda que na actualidade est\u00e1 amplamente estendida polos tr\u00f3picos. Madagascar \u00e9 un dos maiores produtores.\nQu\u00edmica.\nA\u00ednda que se atopan moitos compostos no extracto de vainilla, o responsable predominante do seu caracter\u00edstico cheiro e sabor \u00e9 a vainillina.\nEsta esencia comercial\u00edzase de d\u00faas formas: o extracto real das va\u00ed\u00f1as de sementes e a esencia sint\u00e9tica, m\u00e1is barata, que consiste basicamente nunha soluci\u00f3n de vainillina sint\u00e9tica (4-hidroxi-3-metoxibenzaldeh\u00eddo).\nA vainilla natural \u00e9 unha mestura extremadamente complicada de varios centos de compostos diferentes, a diferenza da sint\u00e9tica, que se deriva do fenol e de gran pureza. Con todo, \u00e9 dif\u00edcil determinar a diferenza entre ambas.\nUsos.\nUtil\u00edzase en cremas, xeados, pasteis e outras preparaci\u00f3ns culinarias, engadindo un pouco de esencia ou coci\u00f1ando as va\u00ed\u00f1as no caldo do preparado. P\u00f3dese obter un aroma m\u00e1is forte cortando as va\u00ed\u00f1as pola metade; neste caso, os pequenos grans negros que se atopan no interior liberan o seu aroma.\nHistoria.\nA vainilla era xa moi apreciada na Mesoam\u00e9rica precolombiana e foi tra\u00edda a Europa (estend\u00e9ndose ao resto do mundo)\npolos conquistadores espa\u00f1ois.\nNo antigo M\u00e9xico, o pobo Totonaca era reco\u00f1ecido como produtor da mellor vainilla e continuou sendo o principal produtor ata mediados do s\u00e9culo XIX. Momento no que os cultivadores franceses en M\u00e9xico aprenderon a forma de inseminar artificialmente as flores, a partir dos co\u00f1ecementos do pobo Totonaca.\nAlg\u00fans expertos consideran a vainilla Totonaca como a de mellor calidade en todo o mundo, especialmente a de Papantla. E a mi\u00fado comercial\u00edzase en tendas de alimentaci\u00f3n especializadas coa etiqueta \"Vainilla mexicana\", a\u00ednda que M\u00e9xico tam\u00e9n produce vainilla de calidade inferior que adoita compartir esta marca.\nA compa\u00f1\u00eda Coca-cola \u00e9 a maior consumidora de extracto natural de vainilla. Cando se presentou a \"Nova Coca cola\" en 1985, a econom\u00eda de Madagascar foi \u00e1 quebra, recuper\u00e1ndose unicamente despois de que esta fracasase. A raz\u00f3n disto foi que a Nova coca cola utiliza un substituto sint\u00e9tico m\u00e1is barato da vainilla e as compras de vainilla natural reduc\u00edronse \u00e1 metade durante este per\u00edodo. Cara a 2002, a compa\u00f1\u00eda introduciu a \"Coca cola vainilla\", o mesmo refresco con este sabor.\nOutros Usos do Termo.\nNo argot dos activistas do BDSM, denom\u00ednase \"vainilla\" \u00e1s persoas que practican exclusivamente o chamado sexo convencional, sen desexos de experimentar novas sensaci\u00f3ns."}
{"id": "58529", "revid": "5863", "url": "https://gl.wikipedia.org/wiki?curid=58529", "title": "Galer\u00eda de imaxes de Bergondo", "text": "Galer\u00eda de imaxes do concello de Bergondo na provincia da Coru\u00f1a."}
{"id": "58531", "revid": "98629", "url": "https://gl.wikipedia.org/wiki?curid=58531", "title": "BDSM", "text": "BDSM \u00e9 a denominaci\u00f3n usualmente empregada para designar unha serie de pr\u00e1cticas e afecci\u00f3ns sexuais relacionadas entre si e vinculadas ao que se denomina sexualidade extrema ou non-convencional. O termo empr\u00e9gase a mi\u00fado, de forma equivocada, como sin\u00f3nimo de sadomasoquismo. En realidade, \u00e9 un acr\u00f3nimo que engloba pr\u00e1cticas de sexualidade non convencional, e que d\u00e1 nome ao que hoxe en d\u00eda \u00e9 considerado como unha subcultura espec\u00edfica. Actualmente, e independentemente da s\u00faa x\u00e9nese, o acr\u00f3nimo ent\u00e9ndese formado polas iniciais dalgunhas de ditas pr\u00e1cticas:\nXeneralidades.\nA todo o anterior haber\u00eda que engadir moitas pr\u00e1cticas fetichistas, entre elas o fetichismo dos tac\u00f3ns, da roupa de coiro e outros, xunto cos xogos de rol nos que cada parte asume un dos papeis, como os de \"mestre/a-alumna/o\", \"doutor-paciente\", \"aia-beb\u00e9\", xogos de \"adestramento\" de mascota e outros.\nTodas as actividades enmarcadas no BDSM te\u00f1en un elemento com\u00fan: os participantes constr\u00faen de forma voluntaria e partindo dunha situaci\u00f3n de consenso, relaci\u00f3ns con marcado traspaso de poderes, Erotic Power Exchange \"(EPE ou Intercambio Er\u00f3tico de Poder)\" onde unha parte exerce o rol dominante ou activo, e outra parte o submiso ou pasivo.\nAlgunhas das pr\u00e1cticas que engloba o termo, como a humillaci\u00f3n er\u00f3tica, o dor, a submisi\u00f3n e outras, non poder\u00edan entenderse \u00e1 marxe da s\u00faa implicaci\u00f3n cunha espec\u00edfica forma de pracer mutuo, sen a cal as citadas pr\u00e1cticas asociar\u00edanse con sensaci\u00f3ns desagradables. Durante unha sesi\u00f3n (o tempo en que se practica ese intercambio de poder) os participantes acordan determinadas regras para garantir que as pr\u00e1cticas real\u00edzanse nun contorno de consenso e libre vontade.\nHistoria.\nO termo BDSM aparece por primeira vez en abril de 1991, en torno ao foro de noticias por Internet denominado alt.sex, como a xustaposici\u00f3n de d\u00faas abreviaturas contrapostas, BD (bondage e Dominaci\u00f3n) e SM (Sadomasoquismo), que en realidade se crearon, precisamente, para distinguir do sadomasoquismo (que \"gozaba\" dunha co\u00f1ecida mala im\u00e1gen) \u00e1s \"outras\" afecci\u00f3ns. Paradoxalmente, \u00e9 desde o momento en que se trata de unificar ambas as correntes, cando a subcultura que as engloba comeza un desenvolvemento vertixinoso. Dado que BDSM \u00e9 unha palabra que abarca termos moi dispares, non \u00e9 f\u00e1cil dotala dunha historia m\u00e1is al\u00f3 do comezo do seu uso como acr\u00f3nimo, \u00e1 marxe do que corresponda a cada un dos seus compo\u00f1entes.\nComo elemento globalizador, o BDSM ten escasas d\u00e9cadas de vida e comeza cando diversas asociaci\u00f3ns de activistas homosexuais S/M dos EUA e Inglaterra tratan de crear un mesmo espazo subcultural para actividades ata ese momento ben distintas, como a Dominaci\u00f3n, o Bondage, o Fetichismo ou o Sadomasoquismo. \u00c9 a \u00e9poca da \"Old Guard\", mediados dos 70, e o seu libro de cabeceira \u00e9 \"Leatherman's Handbook\". Durante este per\u00edodo, o movemento conserva a s\u00faa vinculaci\u00f3n co mundo homosexual masculino, sen abrirse aos espazos hetero ou de homosexualidade feminina e rexeitando a idea de admitir a activistas switch (\u00e9 dicir, quen se confesaban c\u00f3modos en ambos os roles) entre as s\u00faas filas. Tam\u00e9n rexeitaban frontalmente a admisi\u00f3n de quen queira que considerasen as relaci\u00f3ns B/D e S/M como \"s\u00f3 xogo\".\nNon \u00e9 ata principios dos 80 cando o movemento BDSM comeza a englobar tam\u00e9n \u00e1 cultura heterosexual e l\u00e9sbica, sendo promotores dese substancial cambio grupos como \"Samois\" (organizaci\u00f3n l\u00e9sbica americana) e outros.\nA principios dos 90, comeza o que hoxe co\u00f1ecemos como o per\u00edodo da \"New Guard\" (Garda novo ou nova), que se caracteriza pola decidida apertura \u00f3 mundo heterosexual e da homosexualidade feminina, a aceptaci\u00f3n do fen\u00f3meno switch, a inclusi\u00f3n de elementos de sensibilidade interior (dominaci\u00f3n psicol\u00f3xica, relaci\u00f3ns D/S sen inclusi\u00f3n de trazos sadomasoquistas etc. ), a aceptaci\u00f3n de quen practicaban o \"s\u00f3 xogo\", e a participaci\u00f3n activa da muller heterosexual no asociacionismo BDSM.\n\"Robert Bienvenu\", reputado co\u00f1ecedor da tem\u00e1tica e catedr\u00e1tico de sociolog\u00eda na universidade de Indiana, Estados Unidos, exp\u00f3n unha visi\u00f3n alternativa da historia do BDSM, que el asenta sobre tres alicerces: o fetichismo europeo de finais dos anos 20, o americano (desde 1934), e o \"movemento do coiro\" a partir dos anos 50.\nConceptos b\u00e1sicos.\nSSC e RACSA.\nA comunidade internacional vinculada ao BDSM, v\u00e9n po\u00f1endo especial \u00e9nfase en que as pr\u00e1cticas sexan SSC, \u00e9 dicir Safe, Sane and Consensual (seguro, sensato e consensuado), termo acu\u00f1ado en 1983 por David Stein. O seu ide\u00f3logo definiuno do seguinte modo:\nAs relaci\u00f3ns BDSM deben seguir un modo seguro, sensato e consensuado respecto das s\u00faas pr\u00e1cticas:\nCon todo, o que no seu inicio foi unha definici\u00f3n creada para deslindar o campo do sadomasoquismo consensuado do dos malos tratos (sobre o que a sociedade americana manti\u00f1a unha severa prevenci\u00f3n), foi desenvolvendo nalg\u00fans pequenos grupos modelos de intransixencia moi afastados do prop\u00f3sito inicial e da metodolox\u00eda dos seus creadores. Isto levou ao propio David Stein a distanciarse do abuso que algunhas persoas fac\u00edan do seu slogan.\nDesde os anos noventa xorde un novo concepto, o Rack, que re\u00fane ao redor da s\u00faa definici\u00f3n un elevado n\u00famero de activistas. \"Rack\" \u00e9 o acr\u00f3nimo de \"Risk Aware Consensual Kink\", que v\u00e9n sendo traducido na comunidade galegofalante como \"risco asumido e consensuado para pr\u00e1cticas de sexualidade alternativa\" (ou non convencional): \"racsa\". O \"racsa\" pon o acento na responsabilidade propia dos participantes nunha actividade BDSM, responsabilidade informada e consensuada para avaliar e asumir os riscos de devandita actividade. M\u00e1is que unha diferenza sem\u00e1ntica ou de concepto, os partidarios do \"racsa\" tratan de modernizar unha definici\u00f3n (a do \"SSC\") que se concibiu fundamentalmente para trazar unha li\u00f1a divisoria cos malos tratos ou a violencia de x\u00e9nero, pero que os seus mesmos impulsores tiveron que reco\u00f1ecer, unha e outra vez, que o seu prop\u00f3sito orixinal estaba sendo defraudado e prostitu\u00eddo polo uso intolerante, extremista e pouco intelixente por parte dalg\u00fans grupos marxinais dentro da comunidade BDSM.\nA maior parte dos activistas da escena adoptan actualmente a postura de sinalar a definici\u00f3n \"SSC\" como adecuada para comunicarse co mundo da sexualidade convencional ou vainilla, mentres que soste\u00f1en que o termo \"racsa\" define con maior rigor e precisi\u00f3n as pr\u00e1cticas BDSM reais.\nPalabra de seguridade.\nDado que moitas das situaci\u00f3ns durante unha sesi\u00f3n conte\u00f1en elementos de fantas\u00eda e/ou rol, e que nalg\u00fans deles escenific\u00e1base a \"protesta\" do participante submiso, era necesario crear un sistema de comunicaci\u00f3n que lle permitise a este deixar claro o momento en que a s\u00faa protesta era real e equival\u00eda ao desexo de non continuar. E era preciso que o Dominante puidese percibir nitidamente este desexo e diferencialo da escenificaci\u00f3n do \"\u00a1non, non m\u00e1is!\" que pod\u00eda ser parte do xogo sexual pactado. A soluci\u00f3n, foi a denominada \"Palabra de Seguridade\". Pode ser unha palabra de r\u00e1pida dicci\u00f3n e sonora (-stop-, -tango-), unha que sexa significativa para quen debe lembrala (por exemplo o nome dunha persoa familiar) etc.\nA palabra-c\u00f3digo (tam\u00e9n as\u00ed chamada) \u00e9 usada pola parte submisa para indicar de forma r\u00e1pida que o grao, as circunstancias ou a actividade que se est\u00e1 desenvolvendo, non \u00e9 do seu gusto e que desexa parar. A \u00e9tica do BDSM prefixa que en todo momento a parte dominante respectar\u00e1 esa manifestaci\u00f3n e interromper\u00e1 a actividade.\nA primeira menci\u00f3n constatable do concepto rex\u00edstrase a finais de 1992 e ref\u00edrese a unhas precisi\u00f3ns fon\u00e9ticas aparecidas no c\u00edrculo activistas alem\u00e1ns \"S/M-Szene\" :\nA palabra de seguridade \u00e9 o medio a utilizar en casos de verdadeira urxencia, cando xorde a necesidade de ir ao ba\u00f1o, rec\u00f3rdase que se deixou a billa da ba\u00f1eira aberto, a outra parte est\u00e1 deslizando unha pluma de ganso polas plantas dos p\u00e9s da persoa submisa, sen saber que esta ten insoportables c\u00f3xegas nesa zona, ou cando se quere interromper a sesi\u00f3n por outras raz\u00f3ns.\nO seu uso \u00e9 xeralmente indiscutido, especialmente nos comezos dunha relaci\u00f3n, pero cont\u00e9n tam\u00e9n alg\u00fan risco, como deixa claro \"Datenschlag\":\nDentro da comunidade BDSM, existen outras formas minoritarias de contemplar o emprego da palabra de seguridade, especialmente para os practicantes do \"metaconsenso\". Para eles, a parte pasiva ou submisa cede voluntariamente e previo consenso, a completa responsabilidade sobre o desenvolvemento da sesi\u00f3n \u00e1 parte activa ou dominante. Neses casos \u00e9 a parte activa a que decide se interromper ou non a sesi\u00f3n, o que presup\u00f3n (ademais do previo consenso) un elevado grao de confianza e co\u00f1ecemento entre ambas as partes. Para rematar, os activistas da Old Guard rexeitan o uso da palabra de seguridade, por entender que \u00e9 un l\u00edmite non desexado na entrega.\nRoles.\nNo BDSM identif\u00edcanse dous roles: dominante (tam\u00e9n usado o termo \"top\", ou \"activo\" ) e submiso (tam\u00e9n \"bottom\" ou \"pasivo\"). O dominante \u00e9 o que goza destas pr\u00e1cticas mantendo a iniciativa e o control da acci\u00f3n, mentres que a parte submisa obt\u00e9n pracer ao entregarse en mans do dominante, para que sexa este quen lle dirixa.\nAdemais, algunhas persoas gustan de exercer ambos os roles, dependendo do momento ou da persoa coa que act\u00fae. Nese caso f\u00e1lase dun activista switch, termo ingl\u00e9s co que se designa aquilo capaz de conmutar ou investir unha acci\u00f3n ou un fen\u00f3meno.\nConsenso.\nO consenso que se establece en todas as relaci\u00f3ns BDSM, \u00e9 precisamente o que lle dota dun contido espec\u00edfico, distanci\u00e1ndoo de calquera situaci\u00f3n de violencia non-pactada, como os malos tratos, a violencia de x\u00e9nero etc. Do mesmo xeito que o consenso sexual permite distinguir con claridade cando d\u00faas persoas est\u00e1n facendo o amor e cando, ao faltar este, prod\u00facese unha violaci\u00f3n, de igual xeito comparar unha sesi\u00f3n BDSM (a pesar da aparencia de violencia verbal ou f\u00edsica) cunha situaci\u00f3n de malos tratos, ser\u00eda como pretender comparar a noite de amor dunha parella coa infamia dunha violaci\u00f3n.\nEsta forma de consenso pode revestir m\u00faltiples formas. Por exemplo, mediante a escenificaci\u00f3n dunha \"negociaci\u00f3n\" previa \u00e1 sesi\u00f3n , na que se establece o como, o cando e o grao das actividades a realizar, a palabra de seguridade a empregar etc. Pero tam\u00e9n pode adoptar a forma de acordo menos elaborado, cando existe ampla confianza por ambas as partes. En todo caso, sempre a s\u00faa existencia \u00e9 b\u00e1sica para que a actividade a desenvolver estea encadrada no que se denomina BDSM. Tam\u00e9n existen f\u00f3rmulas de consenso global, especialmente en parellas que se co\u00f1ecen ou se relacionan habitualmente. Nestes casos, non sempre se d\u00e1 unha \"negociaci\u00f3n\" previa antes de cada sesi\u00f3n, sen\u00f3n que a mi\u00fado establ\u00e9cense pactos m\u00e1is abertos e a m\u00e1is longo prazo.\nMetaconsenso.\nO metaconsenso \u00e9 unha forma evolucionada de consenso, propia dalgunhas relaci\u00f3ns BDSM moi avanzadas no mutuo co\u00f1ecemento e onde se producen situaci\u00f3ns de profunda confianza entre a parte submisa e o seu dominante, ademais de supor unha ampla experiencia por parte desta \u00faltima.\nEn devanditas relaci\u00f3ns, a parte submisa manifesta explicitamente que non desexa asumir a responsabilidade de interromper a sesi\u00f3n no caso de sentir que esta supera os seus l\u00edmites ou a s\u00faa capacidade, sen\u00f3n que desexa que sexa a parte dominante quen tome esa responsabilidade e decida en todo momento respecto diso. Isto implica, por exemplo, que a parte submisa asume de forma responsable, consensual e sensata, o seu desexo de que, en caso de rogar dar por finalizada unha actividade concreta (ou a sesi\u00f3n no seu conxunto), sexa a dominante quen decida aceptar ou non esa petici\u00f3n. O \"metaconsenso\" practic\u00e1base de forma moi xeneralizada nos inicios hist\u00f3ricos do BDSM, a \u00e9poca denominada da \"Old Guard\", a\u00ednda que era m\u00e1is co\u00f1ecido nos c\u00edrculos anglosax\u00f3ns coa denominaci\u00f3n, algo confusa, de \"non-consenso consensual\" (consensual non-consensuality).\nPor mor de popularizarse na comunidade o concepto SSC, o metaconsenso pasou a estar m\u00e1is en desuso e non volveu vivir un relativo relanzamento ata a d\u00e9cada dos 90, a\u00ednda que a s\u00faa pr\u00e1ctica continua sendo minoritaria na comunidade BDSM. Ofrece a \"\"vantaxe\",\" para a parte submisa, de non ter que \"preocuparse\" polo desenvolvemento da sesi\u00f3n, xa que ser\u00e1 a mesma dominante o que a interrompa, se cre que est\u00e1 sendo demasiado intensa, sen necesidade de esperar que aquela o manifeste. Isto \u00e9 especialmente importante nos casos onde a parte submisa se atopa nun estado pr\u00f3ximo ao \u00e9xtase, o chamado \"sub-space\" que pode sobrevir durante unha sesi\u00f3n. A pesar diso, moitas das persoas incorporadas ao BDSM tras o per\u00edodo da Old Guard, opinan que o metaconsenso \u00e9 unha pr\u00e1ctica que arrostra importantes riscos e consid\u00e9rana, xa que logo, nos l\u00edmites da comunidade.\nDiversidade.\nAlgo que sorprende ao estudar a evoluci\u00f3n do BDSM \u00e9 a s\u00faa diversidade. A\u00ednda que historicamente as s\u00faas ra\u00edces xorden do movemento sadomasoquista de x\u00e9nero homosexual, cando se desenvolve verdadeiramente como aglutinador, a partir de 1992, FairPlay agrupando unha ampla diversidade de pr\u00e1cticas, afecci\u00f3ns e identidades sexuais, ata o punto de que esa mesma diversidade conf\u00edrelle un dos seus aspectos m\u00e1is sobresa\u00edntes \nActualmente, o BDSM aglutina como subcultura a individuos estritamente heterosexuais, a homosexuais de ambos os sexos e a bisexuais. A cristi\u00e1ns practicantes e militantes, a agn\u00f3sticos e a persoas relacionadas con outras relixi\u00f3ns ou misticismos. En canto \u00e1s pr\u00e1cticas, van desde a muller que lle gusta usar zapatos de tac\u00f3n de agulla como elemento fetichista, constitu\u00edndo isto a s\u00faa \u00fanica achega non-convencional, ata o masoquista de alto grao que vincula dor e pracer \nTodos eles comparten unha certa est\u00e9tica e un elemento com\u00fan: o consenso e a tolerancia adulta, baixo o lema: -\"O teu gusto non \u00e9 o meu, pero me gusta que o poidas practicar\"-. Soamente na periferia do BDSM p\u00f3dense dar alg\u00fans casos de intransixencia, ao resto da sociedade ou a outros segmentos da comunidade, pero \u00e9 algo escasamente habitual nunha cultura que se adoita distinguir pola tolerancia a formas de pensamento alternativas.\nBondage.\n \nO bondage \u00e9 a pr\u00e1ctica de \"encordamentos\" ou ataduras sobre o corpo humano, con fins est\u00e9ticos ou sexuais. \u00c9 un anglicismo (de \"to bind\") que asume \u00e1 s\u00faa vez a tradici\u00f3n do shibari, palabra xaponesa para a arte do encordamento. Pode levar a inmovilizaci\u00f3n da persoa pasiva, ou non. As\u00ed mesmo, pode inclu\u00edr ou non a sujeci\u00f3n desta a un elemento fixo, a suspensi\u00f3n parcial ou total etc. As cordas adoitan ser de algod\u00f3n, ou fibras artificiais, pero tam\u00e9n poden ser de yute, palla de arroz, esparto, mestura etc. Tam\u00e9n se entende de forma extensiva como bondage as inmovilizaciones con esposas, panos, cadeas etc.\nO bondage pode formar parte dunha relaci\u00f3n m\u00e1is ampla, ou practicarse de forma exclusiva.\nDisciplina.\n \nDisciplina \u00e9 un termo xen\u00e9rico que describe as actividades de quen gustan, por activa ou por pasiva, da flaxelaci\u00f3n er\u00f3tica, tam\u00e9n chamada \"pr\u00e1ctica de az\u00f3utes er\u00f3ticos\". Consiste no uso da man para azoutar principalmente as n\u00e1degas da persoa pasiva (recibindo neste caso o nome espec\u00edfico de \"spanking\") ou ben usando alg\u00fan instrumento, nese caso est\u00e9ndese a zona azoutada a pernas, seos, t\u00f3rax etc., e f\u00e1lase de flaxelaci\u00f3n. Os instrumentos de azoute cl\u00e1sicos neste \u00faltimo tipo de pr\u00e1ctica son os \"floggers\" ou \"gatos de cola\", a paleta, a canne ou vara fina e flexible de freixo ou similar, a fusta, a fustriga e o l\u00e1tego, entre outros. E tam\u00e9n unha infinidade de instrumentos dese\u00f1ados en principio con outro prop\u00f3sito, como cepillos de roupa, zapatillas etc.\nDominaci\u00f3n e submisi\u00f3n.\nNa escena BDSM def\u00ednese como relaci\u00f3n D/s ou de dominaci\u00f3n-submisi\u00f3n, a integrada por unha banda pasiva, que adopta o rol submiso, e unha parte activa, que fai o propio respecto do rol dominante. En todo caso concr\u00e9tase ao redor dun modelo de Intercambio Er\u00f3tico de Poder, (EPE), baseado no consenso.\nEsta pr\u00e1ctica, ao contrario que moitas outras que forman parte do BDSM, non se define cun termo anglosax\u00f3n, sen\u00f3n que se deriva do lat\u00edn e as\u00ed se co\u00f1ece tam\u00e9n nos pa\u00edses anglosax\u00f3ns (pola s\u00faa abreviatura D/s), \u00e1 marxe de que estes usen frecuentemente o termo EPE. Alg\u00fans estudosos na materia pretenden ver niso unha proba m\u00e1is das ra\u00edces mediterr\u00e1neas deste tipo de relaci\u00f3ns e o seu maior auxe en pa\u00edses do Mediterr\u00e1neo, respecto dos pa\u00edses anglosax\u00f3ns, onde son m\u00e1is estendidas as relaci\u00f3ns S/M. \nNa D/s empr\u00e9ganse as denominaci\u00f3ns de submisa ou submiso, nun caso, e as de \"Amo\" - \"Ama\", no outro. A denominaci\u00f3n de \"D\u00f3mina\" ou \"Mistress\" (para dominantes femininos), adoita ser m\u00e1is usada na chamada \"dominaci\u00f3n feminina profesional\", m\u00e1is preto da prostituci\u00f3n especializada que das relaci\u00f3ns D/s. Outras denominaci\u00f3ns usuais a\u00ednda que non tan frecuentes, son \"escravo/a, Se\u00f1or/a, Titor/a e Master/Lady\". A mi\u00fado des\u00edgnanse cunha inicial mai\u00fascula as denominaci\u00f3ns do dominante, e en min\u00fascula as de submisas e submisos \"BDSM: Teor\u00eda e Pr\u00e1ctica\", 1996.\nEste tipo de relaci\u00f3ns con frecuencia asumen rituais altamente elaborados e con contidos simb\u00f3licos complexos, que enlazan aos seus practicantes dunha forma moito m\u00e1is intensa que noutras actividades do BDSM. \u00c1 s\u00faa vez, unha parella D/s non desde\u00f1a o uso de ningunha das outras pr\u00e1cticas contidas no BDSM. Unha sesi\u00f3n durante un ritual D/s pode ser breve e improvisada, ou prolongarse durante horas, inclu\u00edndo bondage, disciplina, fetichismo, suspensi\u00f3ns, sexo expl\u00edcito, uso do binomio pracer-dor etc. Pero sempre como un medio m\u00e1is de expresi\u00f3n da s\u00faa relaci\u00f3n; por iso alg\u00fans a te\u00f1en como a forma m\u00e1is extensiva, interdependiente e sofisticada dentro do BDSM\nDeterminados s\u00edmbolos propios de relaci\u00f3nelas D/s, como o colar de submisi\u00f3n e o anel, que na s\u00faa orixe se usaban como instrumento de mutuo reco\u00f1ecemento social (do mesmo xeito que os xestos mas\u00f3nicos na loxa), estend\u00e9ronse ao longo e ancho da escena BDSM, perdendo parte do seu car\u00e1cter diferenciador no interior da propia escena e pasando a converterse pouco menos que en s\u00edmbolos xen\u00e9ricos do BDSM. Nalg\u00fans casos transcenderon os l\u00edmites da comunidade e forman parte hoxe en d\u00eda dalgunhas das expresi\u00f3ns populares de \"moda vangardista\".\nSadomasoquismo.\nO sadomasoquismo \u00e9 un termo xen\u00e9rico que define relaci\u00f3ns nas cales o binomio dor-pracer ten unha grande importancia como medio de materializar relaci\u00f3ns de intercambio de poder. Denom\u00ednase sadismo, por outra banda, \u00e1 pr\u00e1ctica activa que realizan as persoas que senten un pracer sexual ao \"castigar\" a outra. Masoquismo, ser\u00eda a pr\u00e1ctica pasiva, a daquelas persoas que experimentan un pracer sexual ao sufrir determinada intensidade de dor.\nAs investigaci\u00f3ns de certo peso cient\u00edfico realizadas nas d\u00faas \u00faltimas d\u00e9cadas, conducen a pensar que ambas as tendencias coexisten en maior ou menor grao en todo ser humano.\nFetichismo.\nO Fetichismo \u00e9 o uso de s\u00edmbolos ou fetiches aos que se lles asocia, por parte de quen o practica, un valor especial, m\u00e1is al\u00f3 do seu uso coti\u00e1n ou do seu valor intr\u00ednseco. Pode ser unha figura relixiosa que leva no coche para protexerse dun accidente (fetichismo relixioso), unha peza \u00e1 que se concede por quen a leva o poder de traer boa sorte (fetichismo socio-cultural) ou unhas medias enmarcando unhas pernas femininas, que espertan en quen as contempla unha forte motivaci\u00f3n er\u00f3tica (fetichismo sexual).\nNo marco do BDSM, os fetichismos que se relacionan son aqueles de contido sexual, e os m\u00e1is com\u00fans son os relacionados cos p\u00e9s, as medias, as botas, os zapatos de tac\u00f3n alto de agulla, a roupa interior, os uniformes, o pelo corporal -ou a ausencia do mesmo- etc. Existen xa que logo dous tipos de fetichismo no BDSM: o da persoa que gusta espertar motivaci\u00f3ns sexuais, por exemplo levando altos tac\u00f3ns de agulla, e o das persoas que senten atra\u00eddas pola exhibici\u00f3n do correspondente fetiche. \nXogos de rol.\nO concepto de \"xogo\" \u00e9 moi usual nunha parte importante da comunidade BDSM. Tr\u00e1tase de persoas que consideran as pr\u00e1cticas relacionadas coa s\u00faa afecci\u00f3n como algo de contido, forma e fondo eminentemente l\u00fadico-sexual, esc\u00e9nico. No vocabulario destes activistas, f\u00e1lase de \"xogo\", de \"xogar\", e de xogos de rol, refer\u00edndose xeralmente a quen tomaren e representaren un papel dentro dunha escenograf\u00eda formada por un par complementario: mestre-alumna, coidador-mascota, enfermeira-paciente, amo-escrava etc. Existen alg\u00fans que reciben unha denominaci\u00f3n espec\u00edfica, como os xogos de idade ou Age play (os de Adulto/a ou Coidador/a e beb\u00e9, e outros). Un elemento esencial deste tipo de relaci\u00f3n \u00e9 o EPE (Erotic Power Exchange ou Intercambio Er\u00f3tico de Poder). Este tipo de fantas\u00edas escenifican na pr\u00e1ctica unha situaci\u00f3n non-igualitaria como elemento de xogo sexual, pero se enmarcan en relaci\u00f3ns que, paradoxalmente, adoitan ser m\u00e1is igualitarias (fora do xogo) que moitas outras do resto da sociedade. \nDurante a sesi\u00f3n (ou m\u00e1is ben, neste caso, durante o \"xogo\") os practicantes act\u00faan seguindo os modelos de \"comportamento\" supostos no personaxe que interpretan: se se trata dun rol coidador-mascota, aquel utilizar\u00e1 a linguaxe propia de quen fala cari\u00f1osamente (ou con enfado) coa s\u00faa \"mascota\", mentres que quen se atrib\u00fae este \u00faltimo papel, imitar\u00e1 en parte os movementos, comportamentos e ata sons de devandita mascota. Ao finalizar a sesi\u00f3n, a parella recobra a s\u00faa relaci\u00f3n \"habitual\".\nMoi diferente \u00e9 a visi\u00f3n doutra parte da comunidade BDSM, respecto dos mesmos elementos. Neste caso, os participantes perciben igualmente que a relaci\u00f3n ten amplos compo\u00f1entes de fantas\u00eda, pero rexeitan consideralo \"exclusivamente\" como un xogo esc\u00e9nico, sen\u00f3n que o dotan de elementos profundos e dun complexo simbolismo, que transcende o espazo-tempo dunha sesi\u00f3n, impregnando tam\u00e9n outras facetas da vida da parella.\nTipos de relaci\u00f3ns.\nEPE (cesi\u00f3n er\u00f3tica de poder).\nErotic power exchange, abreviadamente EPE ou EPC para outros, significa no seo da comunidade BDSM \"Intercambio er\u00f3tico de poder \", e podemos traducilo como \"actividades consensuadas de cesi\u00f3n er\u00f3tica da vontade (ou do poder)\". \u00c9 en realidade unha terminolox\u00eda recente para o que sempre se definiu no noso pa\u00eds como relaci\u00f3ns de Dominaci\u00f3n - submisi\u00f3n , D/s, pero incorporando a nomenclatura actual inglesa. Dada a influencia cultural do \u00e1mbito anglosax\u00f3n, \u00e9 probable que en anos vindeiros a definici\u00f3n de EPE, vaia desprazando gradualmente \u00e1 de D/s. Ambas describen a mesma situaci\u00f3n, como testemu\u00f1a a E.P.E.I.C. (Erotic Power Exchange Information Center), unha das organizaci\u00f3ns mundiais m\u00e1is reco\u00f1ecidas dentro do BDSM, que traballa en com\u00fan coa \"International Maledom/femsub Guild\", sociedade que ampara aos grupos BDSM con presenza en Internet:\nO perfil que adopta unha ou outra relaci\u00f3n depender\u00e1 enteiramente das fantas\u00edas dos seus integrantes, dos pactos entre eles etc. En tanto sexan consensuadas, informadas, sensatas, presididas polo sentido com\u00fan e voluntarias, a comunidade BDSM entenderaas como D/s, ou na terminolox\u00eda anglosaxoa EPE, Erotic Power Exchange.\nBDSM e sexo.\nA importancia do sexo (entendido como sexo directo) nas pr\u00e1cticas BDSM \u00e9 variada. Coexisten na comunidade dous tipos de sensibilidades \u00e1 cuesti\u00f3n. Por unha banda aqueles que opinan que o BDSM \u00e9 algo que transcende o directamente sexual e non precisa do seu concurso, e por outro quen o consideran unha parte non xa importante, sen\u00f3n insubstitu\u00edble da vivencia BDSM. Neste caso, p\u00f3dese observar con claridade unha controversia norte-sur: dunha parte os pa\u00edses anglosax\u00f3ns, e as s\u00faas \u00e1reas de influencia, m\u00e1is propensos \u00e1 primeira concepci\u00f3n, e da outra os pa\u00edses e zonas do sur, m\u00e1is af\u00edns \u00e1 segunda. \nPoliharmonia.\n\"Polyarmonia\" (ou poliharmonia) \u00e9 un concepto derivado e relacionado coa poliamoria, que se define como un estado onde coexisten m\u00e1is dunha relaci\u00f3n \u00edntima e simult\u00e1nea, co pleno consentimento e co\u00f1ecemento de t\u00f3dalas partes involucradas, salientando as esencias de honestidade e compromiso. Pero a diferenza desta \u00faltima, a poliharmonia pon o acento no mantemento harm\u00f3nico dunha relaci\u00f3n constitu\u00edda por unha persoa dominante, e d\u00faas ou m\u00e1is que desenvolven o rol submiso.\nA\u00ednda que no BDSM este tipo de relaci\u00f3ns non \u00e9 infrecuente (especialmente en D/s e S/M), os seus integrantes adoitan atopar algunhas dificultades para a socializaci\u00f3n no seo da comunidade. Non hai estudos co\u00f1ecidos sobre o tema, polo que as opini\u00f3ns no sentido de que ditas dificultades responden a unha visi\u00f3n tradicionalista da parella por parte do colectivo, ou ben a que este reprocha aos dominantes poliharm\u00f3nicos o que estes cacen con frecuencia en cotos alleos, non deixan de ser meras conxecturas.\n24/7.\nAlgunhas parellas dentro da comunidade BDSM non enmarcan a s\u00faa relaci\u00f3n en base \u00e1s estruturas de poder configuradas no chamado Intercambio Er\u00f3tico de Poder. A forma m\u00e1is extrema deste tipo de relaci\u00f3n ser\u00eda a denominada \"24/7\", onde a parella (xeralmente nos roles amo/a-submisa/o) estende a escenificaci\u00f3n da s\u00faa vivencia ata a totalidade do tempo dispo\u00f1ible, \u00e9 dicir, coma se \"vivisen\" permanentemente (24 horas ao d\u00eda, sete d\u00edas \u00e1 semana) na situaci\u00f3n escenificada. Nestes casos s\u00e9guese falando de roles, pero se evita coidadosamente antepor a palabra \"xogo\". Ao mesmo tempo, elab\u00f3ranse sofisticadas formas para compaxinar a vida social, laboral ou familiar da parella, co seu prop\u00f3sito de permanecer na relaci\u00f3n \"24/7\". Este tipo de relaci\u00f3n recibe tam\u00e9n o nome de TPE ou \"Total Power Exchange\", unha denominaci\u00f3n desenvolvida polo co\u00f1ecido activista Steven S. Davis nos debates do que foi o maior enclave intelectual para o desenvolvemento do BDSM mundial, o alt.sex.bondage. O TPE difer\u00e9nciase de todas as demais relaci\u00f3ns BDSM por rexeitar os freos e as limitaci\u00f3ns que estas se autoimpo\u00f1en, pero mant\u00e9n estritamente o \u00fanico elemento que dota de com\u00fan marco a toda a comunidade BDSM: o consenso. O mesmo Davis escrib\u00eda:\nNo ano 2006, o director Roland Reber estreou unha pel\u00edcula sobre o tema titulada \"24/7 - The Passion of Life\".\nServizos profesionais.\nNo BDSM, pola s\u00faa forte implicaci\u00f3n co sexo, at\u00f3panse tam\u00e9n unha serie de ofertas de \"servizos contra pago\", polas que unha muller (xeralmente) ofrece determinado tipo de servizos relacionados coas pr\u00e1cticas do BDSM, no rol de \"Lady\", \"D\u00f3mina\" ou \"Dominatrix\" (nun 95% dos casos) ou no de \"submisa\" (moi infrecuentemente). Moito menos frecuente \u00e9 a oferta de servizos de homes tipo \"dominante\" ou \"submiso\", e case sempre relacionados coa homosexualidade masculina. En todos os casos anteriores danse as premisas da prostituci\u00f3n especializada: acordo previo sobre o prezo e delimitaci\u00f3n dos servizos que se ofrecen. Non sempre se incl\u00fae o sexo penetrativo neles, ata isto \u00e9 pouco frecuente no tipo m\u00e1is co\u00f1ecido (o das \"dominatrix\"), no que -caso de solicitalo o cliente- \u00e1s veces encom\u00e9ndase devandito servizo, sustitutoriamente, a outra profesional que act\u00faa como \"doncela \"ou \"submisa\" da primeira. As actividades ad\u00f3itanse desenvolver nos chamados \"estudos\", con maior ou menor acondicionamento est\u00e9tico-fetichista. Os non-profesionais prefiren para eses lugares a denominaci\u00f3n de alxube ou \"sala de xogo\".\nA sensibilidade da comunidade BDSM \u00e1 chamada \"dominaci\u00f3n profesional\", \u00e9 complexa. Oscila entre a comprensi\u00f3n, a aceptaci\u00f3n forzada, o rexeitamento e a adoraci\u00f3n. Boa proba diso \u00e9 o que ocorre cos dous locais de ambiente BDSM que existen en Barcelona: mentres que nun deles as profesionais da dominaci\u00f3n te\u00f1en prohibida a entrada e mantense a norma de expulsar a calquera persoa que no local ofreza, contrate ou use servizos profesionais -polo menos as\u00ed consta nas s\u00faas normas-, o outro local \u00e9 en realidade a extensi\u00f3n dun co\u00f1ecido \"estudo\" profesional e as \"profesionais da dominaci\u00f3n\" son absolutamente benvidas.\nO mundo da \"dominaci\u00f3n profesional\" ou da prostituci\u00f3n especializada, adoita recibir un amplo tratamento nos medios de difusi\u00f3n masivos (prensa escrita e TV), ao falar de BDSM. Este tratamento \u00e9 moi superior en grao ao que representan ditas actividades no global da comunidade. Isto d\u00e9bese, probablemente, \u00e1 maior dificultade de contactar, entrevistar e gravar a membros non-profesionais, en contraste coa facilidade de acceso aos profesionais e \u00e1 dispo\u00f1ibilidade destes a escenificar calquera actividade solicitada polos medios, a cambio da esperada promoci\u00f3n que a difusi\u00f3n do programa puidese significar. O descrito \u00e9 unha situaci\u00f3n v\u00e1lida para case todos os pa\u00edses europeos, inclu\u00edda especialmente Espa\u00f1a. TVE emitiu baixo o nome \"Sexo secreto\" un documental sobre esa mesma \"dominaci\u00f3n profesional\", centrada esta vez en Barcelona. V\u00e9xase tam\u00e9n a ep\u00edgrafe sobre televisi\u00f3n neste mesmo artigo.\nEn 1997 aparece na localidade de Cerna, a 150 quil\u00f3metros de Praga, Checoslovaquia, o \"Other World Kingdom\", un centro da denominada \"dominaci\u00f3n feminina\" por pago, un lugar constitu\u00eddo ao redor dunhas antigas mansi\u00f3ns ducales, nas que \"reina\" a muller dominante (profesional) baixo a atenta mirada da \"Ra\u00ed\u00f1a Patricia I\", e na que todos os homes son \"escravos\" que pagan puntualmente os seus \"impostos\" \u00e1 feminina e mon\u00e1rquica sociedade.\nPel\u00edculas e documentais que mostran escenificaci\u00f3ns do mundo da prostituci\u00f3n especializada no BDSM, ademais do xa citado, son, entre outros: \"Ma\u00eetresse, Domina - Die Last der Lust, Tokyo Decadence, Exit to Eden, Ach, Hilde, Gib\u00b4s uns a bissle, Besuch bei einer Domina, Nightlife in Tokyo, Wildly Available, Fetishes\". (Ver BDSM no cinema)\nPr\u00e1cticas no BDSM.\nDada a diversidade que caracteriza ao BDSM, \u00e9 dif\u00edcil facer unha descrici\u00f3n (nin tan sequera unha enumeraci\u00f3n) das pr\u00e1cticas que m\u00e1is frecuentemente se dan nese tipo de relaci\u00f3ns. Hai que recordar que, por exemplo, \u00e9 moi posible que activistas do bondage xamais practiquen ningunha das opci\u00f3ns habituais na subcultura S/M. Quizais sexa a Dominaci\u00f3n - submisi\u00f3n (D/s) a \"familia\" BDSM que maior n\u00famero de pr\u00e1cticas re\u00fana, xa que en principio asume indiscriminadamente todas as dos outros grupos, se \u00e1 parella D/s par\u00e9cenlles adecuadas para canalizar a s\u00faa relaci\u00f3n.\nDe todos os xeitos algunhas das pr\u00e1cticas m\u00e1is com\u00fans poden ser, sen esquecer as limitaci\u00f3ns antes mencionadas:\nCon todo, moitas das pr\u00e1cticas e usos si revisten unha com\u00fan importancia, como o Colar, as Cerimonias de Iniciaci\u00f3n, os aneis, as marcas e tatuaxes, a roupa e os sinais de c\u00f3digo etc, .\nRituais e s\u00edmbolos.\nComo toda cultura con complexas e ritualizadas formas de expresi\u00f3n, o BDSM mostra unha serie de s\u00edmbolos aos que os seus integrantes dan un valor m\u00e1is ou menos esencial. Entre eles, destacan alg\u00fans de particular incidencia nos c\u00edrculos D/s, como o Anel de O, ou o colar de submisi\u00f3n, e outros cun valor m\u00e1is xen\u00e9rico para o conxunto do BDSM, como o tr\u00edscele ou a bandeira do Movemento do Coiro, a denominada \"Leather-Pride\"\nO primeiro est\u00e1 baseado no tr\u00edscelel de orixe c\u00e9ltica, usado polos dru\u00eddas e que utilizaron profusamente no pasado s\u00e9culo movementos e organizaci\u00f3ns de ideolox\u00eda fascista, e non no trisquelion, de orixe grega. Con todo, Quagmyr (o seu dese\u00f1ador) af\u00e1stao do tr\u00edscele c\u00e9ltico e das outras manifestaci\u00f3ns simb\u00f3licas similares, como os pertencentes ao nacionalismo bret\u00f3n, ao budismo ou ao tao\u00edsmo. O simbolismo que encerra para o seu creador (e que xorde da lectura da novela Historia de O) est\u00e1 suavemente encadeado co do Ying e o yang. \nOs tres bordos curvos, representar\u00edan as subculturas B/D, D/s e S/M que deron lugar ao termo xen\u00e9rico BDSM. O metal representa os grill\u00f3ns que simbolizan servizo e posesi\u00f3n, os tres c\u00edrculos negros escenifican o control sobre o lado escuro da sexualidade BDSM, mentres que a esquem\u00e1tica figuraci\u00f3n dos brazos en aspa representa ao spanking er\u00f3tico. O c\u00edrculo externo \u00e9 significativo da unidade ao redor da protectora comunidade. \n\"Quagmyr\", 2002 \nA \"Leather-Pride\" (orgullo do coiro), foi dese\u00f1ada polo activista americano Tony DeBlase en maio de 1988, para a celebraci\u00f3n ese ano do \"International\" \"Mr. Leather\" en Chicago. Conta con moitos adeptos entre os grupos homo S/M, a\u00ednda que se estendeu como s\u00edmbolo de identidade para toda a cultura BDSM. O seu dese\u00f1o orixinal at\u00f3pase no primeiro dos museos da comunidade, o Leather Arquives e Museum desa mesma cidade. O museo mant\u00e9n unha sala co nome do seu dese\u00f1ador, un dos activistas americanos que m\u00e1is intensamente promoveu o intercambio de co\u00f1ecementos e experiencias no seo da comunidade.\nColar.\nO colar no BDSM, de coiro ou metal, simboliza a entrega. Poden ser tremendamente sofisticados, estilizados ou bastos e de \"castigo\", destinados ao seu uso en sesi\u00f3ns \u00edntimas ou para levar en p\u00fablico. Adoitan levar un ou m\u00e1is ganchos para completalos cun tirante-gu\u00eda, que o dominante manexa ou usa para inmobilizar, e poden estar adornados con abelorios, campanillas, cascabeis, pugas ou ata aplicaci\u00f3ns de ouro e prata. O seu uso simb\u00f3lico d\u00e1se fundamentalmente nas relaci\u00f3ns D/s (dominaci\u00f3n-submisi\u00f3n, \u00e9 dicir, as que incorporan elementos de cesi\u00f3n de poder ou EPE). \nA importancia do colar para a comunidade BDSM, e esencialmente para os practicantes de D/s, p\u00f3dese medir nas declaraci\u00f3ns dunha muller submisa, asinante como \"cinnamon\", que escribe o seguinte:\nCon todo, na \u00faltima d\u00e9cada e paralelamente ao uso de colares deste tipo como elemento de moda entre os mozos, adv\u00edrtese un uso menos ritualizado pero non por iso menos simb\u00f3lico. Dese\u00f1adores como Joop, Gucci ou Vivienne Westwood \u00fasano xa fai tempo nas s\u00faas creaci\u00f3ns. Sin\u00e9ad O'Connor, Jennifer Aniston, Madonna e Britney Spears p\u00f3rtanos con toda naturalidade. Por iso, quizais, moitas persoas dentro da comunidade BDSM portan un colar D/s en festas, eventos etc., non xa como mostra dunha relaci\u00f3n de submisi\u00f3n existente, sen\u00f3n como proba do seu status de sumis@. Igual ocorre coas persoas sadomasoquista, que nin busca nin desexa unha relaci\u00f3n BDSM, ata coa muller dominante, que pode portalo como s\u00edmbolo de identidade xen\u00e9rico. Na D/s, segue sendo un elemento de simb\u00f3lica transcendencia, e a s\u00faa entrega e aceptaci\u00f3n adoita ir unida a cerimonias e rituais espec\u00edficos.\nCerimonias de iniciaci\u00f3n.\nAs cerimonias de iniciaci\u00f3n adoitan darse, case en exclusiva, entre a subcultura D/s e son practicamente desco\u00f1ecidas no resto do BDSM. \u00c1 marxe de escenificaci\u00f3ns de \"xogo\", adoitan ser m\u00e1is propias daquela parte do D/s que se identifica cos conceptos do TPE ou Total Power Exchange (Intercambio Total de Poder), m\u00e1is co\u00f1ecidas como relaci\u00f3ns \"24/7\".\nNa D/s, a cerimonia inici\u00e1tica cumpre un dobre obxectivo e f\u00f3rmase ao redor dunha dobre orixe: aquelas persoas que nunca anteriormente sostiveran unha relaci\u00f3n D/s (Rito Inici\u00e1tico) e aquelas que, tendo experiencias anteriores, entran nunha nova relaci\u00f3n (Rito Inicial). En canto ao dobre obxectivo, tr\u00e1tase por parte dos seus practicantes de enlazar co sentimento do TPE ao mesmo tempo que de dotar dun sentido transcendente, suprasexual e filos\u00f3fico \u00e1 relaci\u00f3n. Moitos dos rituais bas\u00e9anse nas triangulaciones t\u00edpicas das sociedades secretas medievais e da masoner\u00eda, e nalg\u00fan caso incorp\u00f3ranse elementos da fantas\u00eda literaria contempor\u00e1nea (Mundos de Gor, Historia de O etc.).\nAneis.\nA orixe e o significado do anel como s\u00edmbolo dunha relaci\u00f3n, parece ser que prov\u00e9n dos grill\u00f3ns que utilizaban os b\u00e1rbaros para levar \u00e1 noiva \u00e1 vivenda de quen a capturou, o que dotar\u00eda ao actual anel de submisi\u00f3n dun intenso simbolismo. \nA III dinast\u00eda do Imperio Antigo exipcio foi a primeira en utilizar un anel para o dedo, hai uns 4.800 anos. Para os exipcios, o c\u00edrculo significaba eternidade. Alg\u00fans aros romanos ostentaban unha chave en miniatura soldada a eles. Esta chave, de acordo coa lei romana, simbolizaba un contrato matrimonial: a esposa ti\u00f1a dereito \u00e1 metade da fortuna do seu marido, e pod\u00eda apropiarse dun saco de gran, unha peza de tea ou calquera outro ben que houbese no almac\u00e9n da s\u00faa casa. En gran parte dos ritos matrimoniais anteriores ao cristianismo, o anel simbolizaba a submisi\u00f3n da esposa, e as\u00ed o incorporou, nun principio, o acervo cristi\u00e1n-occidental. \nDesde a estrea da pel\u00edcula \"Historia de O\", en 1974, o anel que aparece no filme v\u00e9n sendo incorporado aos s\u00edmbolos habituais do BDSM, mencionado como Anel de O, e moi especialmente en relaci\u00f3nelas D/s, onde o \"Master\" imponllo \u00e1 \"submisa\" ou \"escrava\" nunha cerimonia que adoita revestir especial relevancia. A\u00ednda que non existen probas fehacientes do seu uso na chamada \"\u00e9poca pioneira\" ou da \"Old Guard\", nin tampouco nas fases da que poderiamos chamar protohistoria BDSM, todo fai pensar que existiron ese tipo de s\u00edmbolos. Curiosamente, este non \u00e9 o anel descrito na novela de Pauline R\u00e9age, que foi a orixe da pel\u00edcula, sen\u00f3n o que por decisi\u00f3n est\u00e9tica do director da mesma, forma parte desde ese momento da iconograf\u00eda BDSM. O que a autora describira na s\u00faa novela, \u00e9 en realidade un anel plano, sen argola e co s\u00edmbolo do tr\u00edscele, as tres \u00e1s c\u00e9lticas\nMarcas e tatuaxes.\nNo BDSM, xunto co uso de s\u00edmbolos externos como colares, aneis etc., d\u00e1se con certa frecuencia a utilizaci\u00f3n de adornos de modificaci\u00f3n corporal suave, como tatuaxes, marcas, piercings etc. O tatuaxe adoita ser moi frecuente nas mulleres que adoptan o rol submiso, ben en forma de s\u00edmbolos \u00e9tnicos inconcretos, ben con figuraci\u00f3ns do seu status como submisa: cadeas, esposas, o nome do seu dominante etc. Igualmente frecuentes son neste caso os piercings, especialmente os realizados sobre as mamilas. Menos frecuentes son aqueles que levan en embigo ou na zona xenital. Entre os homes submisos tam\u00e9n se dan ditas manifestaci\u00f3ns, a\u00ednda que en algo menor n\u00famero.\nNo caso de sinais que non derivan das habituais tatuaxes, atop\u00e1monos cunha pr\u00e1ctica infrecuente pero curiosamente moi desexada (especialmente en contornos D/s), a xulgar polas manifestaci\u00f3ns dos seus practicantes: as marcas. Estas poden ser a lume ou con outros sistemas (escarificaci\u00f3n) e adoitan realizarse en estudos profesionais de tatuaxe, con amplas garant\u00edas sanitarias. O habitual adoita ser o s\u00edmbolo do nome da persoa dominante, sexa este unha abreviatura, un ideograma ou calquera outro elemento simb\u00f3lico. A cerimonia do marcado pode revestir unha singular importancia e acompa\u00f1arse dunha festa entre os membros da comunidade relacionados coa parella.\nRoupa e sinais de c\u00f3digo.\nPor \"roupa de c\u00f3digo\" adoita entenderse na escena BDSM aquela coa que \u00e1 maior parte dos seus activistas g\u00fastalles identificarse. En determinadas festas e reuni\u00f3ns pode pedirse aos asistentes que ve\u00f1an vestidos dese xeito (\"c\u00f3digo estrito\"), aconsellarse o vestiario de c\u00f3digo ou indicarse que a asistencia non obriga ao c\u00f3digo (\"c\u00f3digo libre\").\nO tipo de roupa adoita estar baseado, para elas, no l\u00e1tex, o coiro e o vinilo, como elementos b\u00e1sicos, e adoita inclu\u00edr a mi\u00fado elementos de connotaci\u00f3ns abertamente fetichistas: corpi\u00f1o, medias de rexilla e ligueiros, botas ou zapatos de tac\u00f3n alto, bustiers etc. Adornos como colares e medallons, non son infrecuentes. Para eles, adoita diferenciarse moito se se trata da escena heterosexual ou da escena homo-S/M. No primeiro caso, pantal\u00f3ns e camisas negras ou escuras, podendo ser de seda ou coiro, a\u00ednda que non \u00e9 o habitual. No segundo caso, os materiais son practicamente os mesmos que os delas: coiro, l\u00e1tex e vinilo. A escena heterosexual \u00e9 moito m\u00e1is permisiva e aberta, en canto aos c\u00f3digos de vestiario, mentres que nos ambientes homo-S/M ad\u00f3itase dar unha maior importancia ao mesmo.\nExisten unha serie de sinais relacionados coa vestimenta, xeralmente baseadas na situaci\u00f3n espec\u00edfica do BDSM na escena angloamericana, e fundamentalmente na necesidade de saber rapidamente se a outra persoa comparte afecci\u00f3n ou non. Esta situaci\u00f3n d\u00e9bese en gran medida \u00e1 imposibilidade de interactuar con normalidade en p\u00fablico, como sucede na Europa continental, e m\u00e1is exactamente en Espa\u00f1a, Alema\u00f1a, Francia etc. Na escena angloamericana sucede frecuentemente que nos locais afamados do mundo BDSM, re\u00fanense nunha fin de semana varios centos de persoas, na s\u00faa maior parte absolutamente desco\u00f1ecidas entre si. As posibilidades de interacci\u00f3n son moi limitadas: calquera situaci\u00f3n de sexo expl\u00edcito, especialmente de tipo S/M, e especialmente se no local cons\u00f3mese alcol, \u00e9 un risco de tipo penal. Queda xa que logo a escenificaci\u00f3n, as roupaxes atrevidas e os c\u00f3digos de cor no vestiario.\nO proceso de converxencia social.\nExiste un dobre proceso de converxencia social, no seo do BDSM. Por unha banda, aquel que realiza todo o que se achega \u00e1 comunidade BDSM, desde a inexperiencia e o desexo latente, desexando acabar cunha e saciar o outro. E doutra parte, o que realiza a propia comunidade, no seu conxunto, ao reco\u00f1ecemento social pleno por parte da sociedade.\nAchegamento individual ao BDSM.\nToda persoa que se achega ao BDSM adoita percorrer unha serie de estadios ou niveis de aproximaci\u00f3n social e de autoreconocemento, que a mi\u00fado son com\u00fans e independentes do sexo, inclinaci\u00f3n de rol ou educaci\u00f3n. Na literatura especializada f\u00e1lase neste sentido dos \"estadios de iniciaci\u00f3n\".\nEvoluci\u00f3n social do BDSM.\nO colectivo BDSM percorreu na \u00faltima d\u00e9cada un complexo cami\u00f1o desde a alegalidade reberetada de leis francamente punitivas, ata o status actual de -\"un pouco tolos pero non perigosos\"-. Pode parecer que ese estado non se corresponde co esforzo realizado por toda a comunidade, pero \u00e9 un enorme salto cuantitativo e cualitativo. A inclusi\u00f3n da tem\u00e1tica BDSM -e non de forma pexorativa- na mercadotecnia, a publicidade, a cultura social, ata na arte e a pol\u00edtica, fai que ese proceso de converxencia social vaia superando decenios de incomprensi\u00f3n en espazos de tempo que se miden actualmente en meses. Como todo grupo cultural con identidade propia, a comunidade BDSM desenvolveu nas diferentes cidades dos cinco continentes sistemas de comunicaci\u00f3n directa, en forma de clubs, festas privadas ou p\u00fablicas, pubs, asociaci\u00f3ns e federaci\u00f3ns etc.\nLocais e Clubs.\nO n\u00facleo orixinal dos locais BDSM estivo formado por establecementos que emerxeron desde os anos 50 (\"movemento do coiro\"), de \u00e1mbito exclusivamente homosexual e masculino. A necesidade de devanditos locais bas\u00e9ase en que pos\u00faen instalaci\u00f3ns e accesorios que son dif\u00edciles de atopar no \u00e1mbito privado (cruces de Santo Andr\u00e9, poldros etc.) e que ao mesmo tempo favorecen a socializaci\u00f3n durante o \"xogo\", desexada por moitos dos practicantes do BDSM. Isto impulsou tam\u00e9n a creaci\u00f3n de locais para a comunidade hetero en practicamente todas as grandes cidades americanas e europeas, a maior\u00eda de tipo mixto(\u00e9 dicir, compartindo o escenario con outras culturas do sexo non-convencional, como o movemento swinger). Non sucede do mesmo xeito coa comunidade homosexual, que mant\u00e9n gran n\u00famero de locais destinados de forma exclusiva e exclu\u00ednte ao S/M e \u00e1 D/s. \nActualmente, as grandes asociaci\u00f3ns americanas adoitan ter as s\u00faas festas tem\u00e1ticas e as s\u00faas reuni\u00f3ns sectoriais en locais \"amigos\", pero son infrecuentes na escena hetero os locais exclusivos. \u00c1s veces, isto conduce a erros c\u00f3micos, como o do diario espa\u00f1ol que definiu \u00e1 m\u00e1is antiga asociaci\u00f3n pansexual do BDSM, a americana \"The Eulenspiegel Society\" como unha disco de ambiente BDSM. Esta asociaci\u00f3n, con m\u00e1is de 5000 afiliados, non mant\u00e9n nin auspicia ning\u00fan pub (e menos unha discoteca).\nOs locais estritamente BDSM en Europa e Estados Unidos adoitan tender a impor un rigoroso \"c\u00f3digo de vestiario\" e comportamento \"esc\u00e9nico\" para os seus visitantes, mentres que nos locais mixtos (salvo festas ocasionais) mantense unha postura m\u00e1is tolerante respecto diso. No Xap\u00f3n as actuaci\u00f3ns BDSM p\u00fablicas, especialmente as de tipo bondage e S/M, son socialmente aceptables, non parece existir informaci\u00f3ns fiables acerca da situaci\u00f3n de locais BDSM noutros continentes. En Bos Aires, Arxentina, unha sala de chat \"Mazmorra\", deu lugar a unha rede social, denominada Mazmo.\nEn Espa\u00f1a a evoluci\u00f3n \u00e9 moi similar: xunto a locais m\u00edticos e esencialmente S/M da escena homo, como \"Bears\", \"Eagles\", \"Inferno\" e outros, at\u00f3panse ducias de establecementos da contorna swinger que mante\u00f1en unha \"sala de xogos\" ou alxube decorada e habilitada. Alg\u00fans realizan eventos fetichistas de forma peri\u00f3dica, nos que adoita ser habitual unha singular mestura de identidades e estilos. Actualmente s\u00f3 existen tres locais con esencias de BDSM-pansexual e de apertura p\u00fablica continuada en Espa\u00f1a: dous en Barcelona e outro en Madrid. \nO 21 de xullo celebr\u00e1sese o D\u00eda Mundial do BDSM.\nOrganizaci\u00f3ns.\nAs organizaci\u00f3ns BDSM, tanto heteros, homos como pansexuais, desenvolveron e desenvolven un amplo espectro de actividades: informativas, formativas, defensa legal, promoci\u00f3n de eventos, talleres, investigaci\u00f3n etc. Son especialmente activas e reputadas en Estados Unidos, Inglaterra, Alema\u00f1a, Su\u00edza, Austria, e Escandinavia. Neses pa\u00edses, as s\u00faas estruturas son profundamente democr\u00e1ticas -a pesar da xerarquizaci\u00f3n de roles nas s\u00faas pr\u00e1cticas privadas- e cunha sobreentendida tolerancia interna e externa, derivada do concepto unificador do consenso. Non ocorre o mesmo na \u00e1rea hispanoparlante, onde non adoitan existir organizaci\u00f3ns inscritas e rexistradas como tales, unha situaci\u00f3n que se estende tam\u00e9n \u00e1s zonas latinas e mediterr\u00e1neas, salvo excepci\u00f3ns (como no caso particular de M\u00e9xico, onde esta pr\u00e1ctica veuse desenvolvendo nos \u00faltimos anos coas mesmas caracter\u00edsticas que nos pa\u00edses anglo-saxons, e onde, ademais, a s\u00faa mestizaxe e idiosincracias particulares fixeron que o seu estilo sexa moi particular e variado).\nEmpirismo: informes e enquisas.\nO BDSM, como cultura de sexualidade alternativa, aflora en amplas capas da sociedade, algo que se pode constatar nos diferentes estudos sociol\u00f3xicos que se realizaron sobre o tema, desde que en 1977 se publica o primeiro realizado con t\u00e9cnicas emp\u00edricas modernas. Nese mesmo ano, un informe realizado sobre universitarios americanos chegou ao resultado de que un 15% dos interrogados reco\u00f1ec\u00edan fantas\u00edas de tipo BDSM, porcentaxe que chegaba ao 21% nas estudantes bisexuais e l\u00e9sbicas.Elliott, Leland / Brantley, Cynthia, Sex on Campus, 1997, Random House, Nova York\nEn xeral, e dependendo da enquisa espec\u00edfica, os datos ofrecen unha porcentaxe de entre o 8 e o 25% do total da poboaci\u00f3n euro-americana cun interese claro nas pr\u00e1cticas BDSM. Janus, Samuel S. / Janus, Cynthia L., 1993 \"The Janus Report on Sexual Behavior\", Wiley, Nova York, Durex Global Sex Survey, Enquisa 2005 \nNese sentido, un estudo do \"Institut f\u00fcr rationale Psychologie\" realizado en 1999 chegou \u00e1 conclusi\u00f3n que entre un 65 e un 70% das mulleres enquisadas desexaban ocasionalmente experimentar a submisi\u00f3n sexual ante as s\u00faas parellas, mentres que m\u00e1is dun 40% aceptaban relaci\u00f3ns claramente BDSM (Frankfurter Rundschau do 5 de novembro de 2002). Unha enquisa supranacional desenvolvida en m\u00e1is de 40 pa\u00edses, cifrou nun 20% da poboaci\u00f3n os que realizaran pr\u00e1cticas de BDSM, desde suaves a severas.\nEn Espa\u00f1a, as enquisas realizadas sobre o tema non ofrecen uns cocientes fiables, dado o escaso universo sobre o que se realizaron. A\u00ednda as\u00ed, os datos dunha delas, realizada en 1999, parecen referendar os obtidos noutras enquisas europeas: un 23 % dos homes e un 19 % das mulleres enquisadas admit\u00eda realizar alg\u00fan tipo de pr\u00e1ctica BDSM, mentres que un 33 e un 45 %, respectivamente, ti\u00f1an fantas\u00edas BDSM. Entre quen o practicaban, un 65 % afirmaban relaci\u00f3ns de tipo dominaci\u00f3n - submisi\u00f3n (D/s), mentres que un 17 % reco\u00f1ec\u00edanse como practicantes do sadomasoquismo. En canto aos roles, un 32% dos homes e un 11% das mulleres que practicaban BDSM e escolleron un rol na enquisa, consider\u00e1banse prefentemente dominantes, mentres que respectivamente un 33 % e un 72 % reco\u00f1ec\u00edan tendencias fundamentalmente submisas. Un 23 % e un 9 %, respectivamente, afirmaban sentirse switch.\nMoito m\u00e1is fiables son os estudos sociol\u00f3xicos realizados entre a propia comunidade BDSM por instituci\u00f3ns e colectivos americanos e europeos. A destacar:\nBDSM e psiquiatr\u00eda.\nA psiquiatr\u00eda achegouse \u00e1s pr\u00e1cticas BDSM principalmente a trav\u00e9s do masoquismo e o sadismo. Nos Estados Unidos, no pasado, ditas fantas\u00edas e pr\u00e1cticas eran consideradas patol\u00f3xicas. Con todo hoxe d\u00eda xa non son considerados como tal en si mesmos. Segundo os revisados criterios do DSM-IV a condici\u00f3n patol\u00f3xica \u00e9 determinada polos \"significativos prexu\u00edzos nas esferas social, laboral as\u00ed como nas outras \u00e1reas principais de actividade\" que deben presentar as \"fantas\u00edas, pulsi\u00f3ns sexuais ou actividades\" para ser considerdas patol\u00f3gicas.\nLexislaci\u00f3n.\nA relaci\u00f3n do BDSM coa Lei \u00e9 complexa, dada a especial natureza destas relaci\u00f3ns. Non conv\u00e9n esquecer que as leis que regulan a interacci\u00f3n sexual, son moi diferentes segundo pa\u00eds: En Arcansas, unha pr\u00e1ctica oral -ata no seo dun matrimonio legalmente constitu\u00eddo- pode ser delito. En cambio, a lexislaci\u00f3n holandesa permite as relaci\u00f3ns entre adultos e menores de 16 anos, se estas non son forzadas. Pero, ademais, o que lle presta unha especial configuraci\u00f3n ao BDSM, \u00e9 a s\u00faa premisa de consenso, a voluntariedad que impregna todas as s\u00faas actividades. E esa \u00e9, a mi\u00fado, a pedra de toque nos casos de conflito legal.\nBDSM e cultura.\nTeatro.\nA\u00ednda que ser\u00eda posible establecer certos elementos relacionados co BDSM no teatro cl\u00e1sico, non \u00e9 ata a aparici\u00f3n do contempor\u00e1neo cando se pode comezar a falar con propiedade dunha proxecci\u00f3n da tem\u00e1tica na arte esc\u00e9nica. Neste sentido, cabe destacar d\u00faas obras, unha austr\u00edaca e outra alem\u00e1, nas que o BDSM non s\u00f3 vese incorporado, sen\u00f3n que traza a li\u00f1a argumental das pezas.\nWorauf sich K\u00f6rper kaprizieren, Austria. Peter Kern dirixe e escribe o libreto para esta comedia que se apoia no filme de Jean Genets, \"Un chant d'amour\", cine de autor de 1950, adapt\u00e1ndoo \u00e1 Viena de hoxe. Un matrimonio no que unha vella gloria do cine (Miriam Goldschmidt) somete baixo o seu sadismo de porter\u00eda ao esposo (Heinrich Herki) e ao camareiro(G\u00fcnter Bubbnik), ata que entran na densa tea de ara\u00f1a da s\u00faa gris existencia dous novos personaxes.\nAch, Hilde (\"Ai, Hilda\" ), Alema\u00f1a. Unha obra de teatro de Anna Schwemmer, estreada en Berl\u00edn. A moza Hilde queda embarazada e tras o abandono do seu noivo, decide facerse D\u00f3mina profesional. Toda a obra cont\u00e9n unha visi\u00f3n l\u00fadica e cuidadamente fr\u00edvola -con todo prop\u00f3sito por parte da s\u00faa autora- da subcultura da prostituci\u00f3n que imita escenarios BDSM, tam\u00e9n chamada \"dominaci\u00f3n profesional\".\nCine.\n \n\u00c1 marxe das pel\u00edculas que forman parte dos circu\u00edtos da pornograf\u00eda comercial, o cine tratou desde os seus inicios en profundidade as relaci\u00f3ns BDSM; desde 1909 ata a d\u00e9cada actual, un per\u00edodo este \u00faltimo con abundante mostras: \"Sade\", \"Quills\", \"A profesora de piano\", \"Beyond Vanilla\", \"Ichi- the Killer\", \"Secretary\", \"Wir leben ... SM!\", \"Bettie Page: Dark Angel\", \"Ma M\u00e9re\", \"Ecstasy in Berlin 1926\", \"The Magdalene Sisters\", \"Gib\u00b4s uns a bissle\", \"24/7:The Passion of Life\", \"Surrender\", \"Bathory\", \"Besuch bei einer Dominam\", \"Futei non kisetsu- I Am an S/M Writer\", \"Shibari\", \"Hostel\", \"Jackass: The Movie\", \"The Isle\", \"Hwal\", \"Sin City\", \"Headspace\" e \"Un ano sen amor\", entre outras.\nNaturalmente, existen miles de pel\u00edculas con \"acentos\" ou \"toques\" de sadomoasoquismo ou de bdsm xen\u00e9rico, sen que poidan ser consideradas, en sentido estrito, pel\u00edculas con escenarios bdsm: \"\u00daltimo tango en Par\u00eds\", \"Emanuelle\", \"Instinto b\u00e1sico\", \"Eyes Wide Shut\", \"A Clockwork Orange\" ou \"Personal Services\", por non citar outras moitas, son pel\u00edculas con pinceladas dese tipo, pero dificilmente poden entenderse como parte dunha filmograf\u00eda do BDSM. Igual ocorre con toda a obra de Luis Bu\u00f1uel, todas as conversi\u00f3ns cinematogr\u00e1ficas dalg\u00fans cl\u00e1sicos espa\u00f1ois, como Ram\u00f3n G\u00f3mez de la Serna, Emilia Pardo Baz\u00e1n, Ram\u00f3n Mar\u00eda del Valle-Incl\u00e1n, todas as pel\u00edculas de Federico Fellini, Fassbinder, Stanley Kubrik, Carlos Saura ou Ingmar Bergman. Autores e directores cunha marcada tendencia a usar as s\u00faas obras como reflexo dunha postura persoal aberta, cando non claramente propicia, a esa tem\u00e1tica, pero que non poden considerarse como \"pel\u00edculas BDSM\". Por iso, unha pel\u00edcula como \"O graduado\", por m\u00e1is que a escena dos p\u00e9s femininos observados con adoraci\u00f3n desde o couz\u00f3n da porta sexa susceptible de ser considerada como fetichista, non deber\u00eda citarse como referencia filmogr\u00e1fica desa subcultura, ao contrario que as anteriormente citadas como exemplo da proxecci\u00f3n cinematogr\u00e1fica do x\u00e9nero na d\u00e9cada do 2000. No \"artigo principal\", BDSM no Cine, at\u00f3pase amplamente referenciada dita filmograf\u00eda, cunha listaxe detallada das 100 pel\u00edculas m\u00e1is notables do x\u00e9nero.\nLiteratura.\nDo mesmo xeito que ocorre respecto da historia do BDSM, conv\u00e9n recordar que ao definir a literatura sobre o BDSM non se pode simplificar e recorrer a unha listaxe das obras escritas sobre todas e cada unha das partes que o integran, sadomasoquismo, flagelaci\u00f3n, D/s etc. En primeiro lugar esa listaxe seria materia dos artigos sobre cada un deses conceptos, e en segundo lugar faltar\u00eda o elemento integrador que d\u00e1 sentido ao BDSM, o concepto do consenso e a tolerancia activa para cos practicantes doutras variantes. Polo tanto, e pola propia definici\u00f3n de BDSM, non poden buscarse exemplos literarios moito m\u00e1is atr\u00e1s da segunda guerra mundial.\nUnha peza fundamental \u00e9 sen d\u00fabida Historia de O, xunto a \"Retorno a Roissy\" (Pauline R\u00e9age),1954, ademais de \"9 semanas e media\" , de Elizabeth McNeill (1978), \"Dezemberkind\" de Leander Sukov (2003, 2004), algunhas obras da escritora Anne Rice (\"Exit to Eden\", \"The Claiming of Sleeping Beauty\" (1983), \"Beauty's Punishment\" (1984) e \"Beauty's Release\" (1985)), Jeanne de Berg (\"L'Image\", 1956, dedicado a Pauline R\u00e9age), a novela \"Topping from Below\" de Laura Reese (1999). M\u00e1is recentemente, as novelas de Marthe Blau, \"Submissi\u00f3n\" e \"Entre As s\u00faas Mans\" (2005). Algunhas obras da saga \"GOR \", de John Norman. E, naturalmente, todas as obras de Pat Califia, Gloria Brame, do colectivo Samois e moitas do escritor Georges Bataille (\"Histoire de l'oeil\"-Historia do ollo-, \"Madame Edwarda\", 1937), as\u00ed como de Bob Flanagan: \"Slave Sonnets\" (1986), \"Fuck Journal\" (1987), \"A Taste of Honey\" (1990). Unha importante parte do poem\u00e1rio de Pablo Neruda reflicte sentimentos e sensaci\u00f3ns derivadas das relaci\u00f3ns de EPE ou intercambio er\u00f3tico de poder.\nUn novo subx\u00e9nero: o BDSM rom\u00e1ntico.\nO aumento exponencial da comunidade BDSM nos \u00faltimos 10 anos orixinou a aparici\u00f3n dun subx\u00e9nero literario que previamente non exist\u00eda como tal: o \"BDSM rom\u00e1ntico\". Sempre houbo relatos de bondage, sadomasoquistas etc., polo menos de forma constatable desde o s\u00e9culo XIV, e anteriormente en formas literarias pouco investigadas respecto diso ( ver o \"Cantar de Mio Cid\", a escena dos condes e as fillas de Rodrigo, ou alg\u00fans poemas da l\u00edrica provenzal), pero este \u00e9 un x\u00e9nero xurdido no s\u00e9culo XXI. Podriamos definilo como unha especie de novela rosa con sexo duro e expl\u00edcito, e con personaxes, escenarios e linguaxe BDSM. Actualmente moitos autores ded\u00edcanse a escribir prolificamente ata media ducia de novelas por autor e ano, nalg\u00fan caso partindo de experiencia propias como practicantes do BDSM e noutros desembarcando desde x\u00e9neros literarios alleos, e sendo m\u00e1is frecuente autoras que autores.\nUn exemplo \u00e9 Meet Claire Thompson, autora de \"Slave Girl, Bird in a Cage, Julie's Submission, Closely Held Secrets, Club De Sade, Turning Tricks, Eros, Slave Gamble, Slave Castle, Face of Submission, Jewel Thief, Confessions of a Submissive, Slaves to love, Tracy in chains, The Toy, The Stalker\". Un espazo que tam\u00e9n navegan numerosos outros autores angloamericanos, como JW McKenna (\"Office Slave I\" e \"II\", \"Kept Woman, Naughty Girl, The Politician's Wife, Lord of Avalon, Sold, Controlled, The Hunted, Trackers, Slave Planet, Darkest Hour\" etc.), Bonnie Hamre, Alice Gaines, Cheyenne McCray e outros, creando a mi\u00fado series con personaxes de ficci\u00f3n BDSM que se repiten a trav\u00e9s das s\u00faas novelas.\nArte.\nDo mesmo xeito que no caso da literatura, unha mostra da arte BDSM non deber\u00eda inclu\u00edr obras da protohistoria cultural do sadomasoquismo, a flaxelaci\u00f3n, o fetichismo etc, e s\u00f3 comezar cando se perciben os aspectos integradores do BDSM. Nese sentido, son pouco relevantes para o presente concepto as figuras das Venus de Kostienki, Rusia ( 3000 a.C.) ou os gravados na tumba e o sarc\u00f3fago da arist\u00f3crata exipcia Bastret ( 1376 a.C.).\nPolo innegable potencial de fetichismo visual do BDSM, \u00e9 l\u00f3xico que a maior parte dos artistas que dedicaron parte ou a totalidade da s\u00faa obra a esta tem\u00e1tica o fixesen nos seguintes campos:\nTelevisi\u00f3n.\nA irrupci\u00f3n do BDSM nas canles de televisi\u00f3n produciuse nos \u00faltimos dez anos. Gran n\u00famero de canles comezaron a realizar programas monogr\u00e1ficos sobre o BDSM ou o sadomasoquismo (con moita m\u00e1is frecuencia centr\u00e1ndose nese \u00faltimo aspecto) ou incorpor\u00e1ndoo a progr\u00e1malos tipo \"docudrama\" de cada canle xeneralista. Este foi o caso de Alema\u00f1a, Francia etc. En Espa\u00f1a, tanto TVE, como Antena 3 e Telecinco realizaron, con mellor ou peor fortuna, programas deste tipo. Moitas canles reproduciron documentais de longa duraci\u00f3n (\"Besuch bei einer Domina\", Alema\u00f1a, ARD) e case todos inclu\u00edron na s\u00faa programaci\u00f3n pel\u00edculas de tem\u00e1tica BDSM (Historia de O, que tan s\u00f3 fai unha d\u00e9cada fosen impensables en Espa\u00f1a].\nRecentemente, o afamado programa Documentos TV, de TVE, emitiu un documental de 55 minutos de duraci\u00f3n sobre a tem\u00e1tica. Na web do programa incl\u00faese un texto no que se cita, entre outros, o seguinte:\nA pesar diso, o documental ofrece exclusivamente unha visi\u00f3n parcial da chamada \"dominaci\u00f3n profesional\" en Barcelona. M\u00e1is exactamente, do \"sadomasoquismo profesional\" -\u00e9 dicir, contra pago- en devandito \u00e1mbito local, incidindo na xa habitual confusi\u00f3n entre BDSM -o concepto xen\u00e9rico, o todo englobador- e o sadomasoquismo -tan s\u00f3 unha dos seus partes e non a m\u00e1is practicada. V\u00e9xase tam\u00e9n a ep\u00edgrafe sobre Servizos Profesionais neste mesmo artigo. Con todo, segundo os m\u00e1is recentes estudos sociol\u00f3xicos realizados en Alema\u00f1a, s\u00f3 un 18 % da comunidade BDSM recorreu a servizos de pago por profesionais nos seis meses anteriores \u00e1 enquisa.\nDeste panor\u00e1ma dist\u00ednguese favorablemente a cadea canadense Showcase, que emite cada semana unha serie tipo docudrama, \"Kink\", enteiramente dedicada ao BDSM e cun total de 63 cap\u00edtulos. Na s\u00faa cuarta tempada, foi valorada pola cr\u00edtica como a de maior calidade er\u00f3tica na televisi\u00f3n actual.Stephen Cole, maio 2005\nPara rematar, algunhas co\u00f1ecidas series de televisi\u00f3n como O Comisario e CSI gravaron cap\u00edtulos dedicados monograficamente \u00e1s relaci\u00f3ns sadomasoquistas ou (con menor frecuencia) xenericamente BDSM.\nDicionario tem\u00e1tico.\nComo toda cultura estruturada, o BDSM ten unha linguaxe propia, un argot, entrelazado de palabras que se usan de forma case exclusiva en devandita comunidade (24/7), palabras de extracci\u00f3n xeral pero de significativa importancia nela (dominante) e palabras cun sentido completamente diferente no seo do BDSM respecto ao resto da sociedade (vainilla).\nPola contra, moitas das palabras que figuran nunha boa parte dos breviarios sobre o BDSM, impresos ou publicados na Rede, pertencen en realidade a un vocabulario m\u00e1is estendido, que poder\u00eda definirse como vocabulario sexol\u00f3gico (fisting, choiva dourada, cunnilingus etc.)."}
{"id": "58532", "revid": "98629", "url": "https://gl.wikipedia.org/wiki?curid=58532", "title": "Pohnpei", "text": "Pohnpei \"altar de pedra\" (anteriormente co\u00f1ecida como Ponape) \u00e9 o nome dunha illa das Illas Senyavin, que forman parte do grupo m\u00e1is grande das Illas Carolinas. Pertence ao Estado de Pohnpei, un dos catro estado dos Estados Federados de Micronesia (FSM). Os principais centros de poboaci\u00f3n en Pohnpei incl\u00faen Palikir, a capital federal dos FSM, e Kolonia, a capital do Estado de Pohnpei. A illa de Pohnpei \u00e9 a m\u00e1is grande (334\u00a0km\u00b2), a m\u00e1is alta (case 800 metros), con maior poboaci\u00f3n (36.000 habitantes), e a illa m\u00e1is desenvolvida nos FSM. Os insulares de Pohnpei te\u00f1en a reputaci\u00f3n de ser o m\u00e1is acolledores cos estranxeiros entre os residentes do grupo de illas.\nPohnpei cont\u00e9n unha gran cantidade de biodiversidade. Tam\u00e9n \u00e9 un dos lugares m\u00e1is h\u00famidos na terra con precipitaci\u00f3ns anuais superiores aos 7.600\u00a0mm rexistrados cada ano en certos lugares monta\u00f1osos. \u00c9 o fogar da \u00e1rbore ka (Terminalia carolinensis) at\u00f3pase s\u00f3 en Pohnpei e Kosrae.\nXeograf\u00eda.\nO punto m\u00e1is alto da illa \u00e9 Monte Nanlaud en 772 ou 782 metros. Pohnpei \u00e9 o fogar de varias ducias de especies de aves, inclu\u00edndo catro especies end\u00e9micas, o Trichoglossus rubiginosus, o Rhipidura kubaryi, o Myiagra pluto e o Rukia longirostra. Unha quinta end\u00e9mica, o Aplonis pelzelni, p\u00e9nsase que extinguiuse recentemente. Os \u00fanicos r\u00e9ptiles terrestres son unhas poucas especies de lagarto. Orixinalmente, exist\u00edan s\u00f3 tres mam\u00edferos: ratas, morcegos e cans. Introduc\u00edronse porcos, alg\u00fans agora son salvaxes, do mesmo xeito que os cervos tra\u00eddos en tempos dos alem\u00e1s. As lagoas son ricas en peixes, moluscos, tartarugas e outra fauna mari\u00f1a.\nClima.\nPohnpei pertence a zona de Clima ecuatorial (K\u00f6ppen: \"F\"). tam\u00e9n \u00e9 un dos lugares m\u00e1is h\u00famidos na terra cun rexistro de choiva anual superior a 7.600\u00a0mm cada ano en certas localizaci\u00f3ns monta\u00f1osas.\nHistoria.\nOs nativos de Pohnpei, especialmente as xeraci\u00f3ns \"m\u00e1is vellas\", ref\u00edrense a mi\u00fado a sucesos do seu pasado como sucedidos, por exemplo, nos \"tempos alem\u00e1ns\" ou \"antes dos espa\u00f1ois\", que identifica os per\u00edodos hist\u00f3ricos do seguinte xeito:\nOs espa\u00f1ois denominaron Ponap\u00e9 \u00e1 illa e ao asentamento m\u00e1is importante na mesma, a s\u00faa primeira capital.\nAs illas Carolinas foron descubertas o 22 de agosto de 1526 polo explorador espa\u00f1ol Toribio Alonso de Salazar. O 1 de xaneiro de 1528 o descubridor Alonso de Saavedra tomou posesi\u00f3n en nome do Rei de Espa\u00f1a das illas de Uluti, sendo visitado o arquip\u00e9lago en 1542, Illas Matelotes, 1543, 1545 e por Legazpi en 1565.\nEn Pohnpei at\u00f3panse interesantes ru\u00ednas dunha civilizaci\u00f3n micronesia, destacando as ru\u00ednas de Nan Madol.\nPohnpei, xunto coas Illas Senyavin, foi unha das illas m\u00e1is tardiamente descubertas por Occidente: foi avistada por primeira vez polo navegante ruso Fyodor Litke en 1828, m\u00e1is de dous s\u00e9culos despois que o resto das Illas Carolinas. Nesta illa atopouse a principal sede de goberno das Carolinas, chamada comunmente \"a colonia\", adxacente \u00e1 capital actual, Palikir.\nTras a guerra hispano-estadounidense, Alema\u00f1a comprou a illa a Espa\u00f1a; baixo soberan\u00eda alem\u00e1, a colonia foi nomeada oficialmente Kolonia. Pohnpei foi ocupada polo Xap\u00f3n durante a primeira guerra mundial, tras a cal a Sociedade de Naci\u00f3ns declarou que as illas Carolinas deb\u00edan pasar a administraci\u00f3n xaponesa, como d\u00e9beda de guerra pola derrota alem\u00e1, xunto coas illas Marshall e as Marianas (excepto Guam, territorio estadounidense).\nDurante a segunda guerra mundial a illa foi esquivada durante as campa\u00f1as anfibias estadounidenses entre 1943 e 1945. As instalaci\u00f3ns militares foron bombardeadas en varias ocasi\u00f3ns, inclu\u00edndo os bombardeos dos barcos de batalla USS Massachusetts (BB-59) e Iowa (BB-61), as\u00ed como o ataque a\u00e9reo de Cowpens (CVL-25). Ao termo da guerra, as Illas Carolinas pasaron a formar parte do Territorio en Fideicomiso das Illas do Pac\u00edfico.\nOs Estados Federados de Micronesia obtiveron a independencia en 1986. Desde ent\u00f3n, Pohnpei foi un resgardado porto tropical baixo control indirecto dos Estados Unidos.\nA poboaci\u00f3n en 2001 era de 49.300 habitantes.\nPol\u00edtica e administraci\u00f3n.\nDivisi\u00f3n territorial e descentralizaci\u00f3n.\nOs concellos da illa de Pohnpei son:\nLista dos concellos actuais.\nO Estado de Pohnpei conta con once municipios distribu\u00eddos do seguinte xeito: seis para a illa de Pohnpei, cinco para as illas exteriores.\nO municipio de Kolonia s\u00f3 se incorporou despois da segunda guerra mundial, apart\u00e1ndoo de Nett.\nMitos sobre Pohnpei.\nO hipot\u00e9tico continente de Lemuria, formulado por cient\u00edficos no s\u00e9culo XIX, foi relacionado posteriormente con Pohnpei. As lendas xurdidas ao redor de Lemuria levaron a m\u00edsticos franceses a relacionar estas lendas coas infrecuentes ru\u00ednas de Nan Madol, explicando a existencia destas ru\u00ednas como o que restaba emerxido dese hipot\u00e9tico continente tras un cataclismo. Posteriormente, escritores como Lovecraft e August Derleth aproveitaron tales mitificaciones para situar en Pohnpei a entrada a fant\u00e1sticas civilizaci\u00f3ns de terribles alien\u00edxenas; nos 1960 o uf\u00f3logo Erik von D\u00e4niken afirmaba que as ru\u00ednas de Nan Madol e outras en Ponape deb\u00edanse \u00e1 obra de extraterrestres."}
{"id": "58533", "revid": "98629", "url": "https://gl.wikipedia.org/wiki?curid=58533", "title": "Kosrae", "text": "Kosrae anteriormente co\u00f1ecida como Kusaie, \u00e9 unha illa da Micronesia e un estado dos Estados Federados de Micronesia no oc\u00e9ano Pac\u00edfico. Forma parte do arquip\u00e9lago de illas Carolinas. O Estado de Kosrae \u00e9 un dos catro estados dos Estados Federados de Micronesia, e incl\u00fae a illa principal de Kosrae e algunhas illas pr\u00f3ximas e illotes, o m\u00e1is importante dos cales est\u00e1 habitado (1.500 persoas) Illa Lelu. Ten unha superficie de 110\u00a0km\u00b2 e unha poboaci\u00f3n de 6.666 habitantes (segundo o censo de 2010). O estado div\u00eddese en catro municipios: Tufunsak, Utwa, Malem e Lelu. A capital do estado \u00e9 Tofol, no municipio de Lelu. O monte Finkol \u00e9 o punto m\u00e1is alto a 634 m.\nXeograf\u00eda.\nKosrae, a m\u00e1is oriental das illas Carolinas, ten unha poboaci\u00f3n de 6.616 (censo 2010). At\u00f3pase aproximadamente ao norte do ecuador, entre Guam e as illas de Hawai. Ten unha superficie de aproximadamente Algunhas partes da illa experimentan erosi\u00f3n costeira.\nKosrae \u00e9 unha Illa elevada \u00e9 esta en gran parte intacta. Estase convertendo nun destino para mergulladores e excursionistas. O arrecife de coral que rodea a illa mantense en perfecto estado a trav\u00e9s dun extenso sistema de boias de amarre, instaladas e mantidas por expatriados e operadores de mergullo co axuda da oficina de Recursos mari\u00f1os do goberno. Os arrecifes est\u00e1n en gran parte intactos, e conte\u00f1en miles de corais duros, alg\u00fans di que te\u00f1en miles de anos de antig\u00fcidade.\nA illa destaca pola s\u00faa natureza exuberante e virxe, as lagoas de coral e a baixa actividade tur\u00edstica. Vista desde o oc\u00e9ano, a forma da illa asem\u00e9llase a un corpo feminino. Isto provocou que a illa chamesa \"a illa da dama durmi\u00f1ona.\"\nO Aeroporto Internacional de Kosrae (C\u00f3digo IATA KSA) at\u00f3pase nunha illa artificial no arrecife a uns 150 metros da costa e est\u00e1 conectada \u00e1 illa principal por unha ponte nova que se abriu para o p\u00fablico en xaneiro de 2016. Est\u00e1 servido por United Air Lines (anteriormente Micronesia Continental) voos \"Island Hopper\" 737-800 (d\u00faas veces por semana en cada sentido) entre Hawai e Guam, con escala noutros destinos da FSM (Pohnpei e Chuuk) e as illas Marshall no cami\u00f1o. Nauru Airlines tam\u00e9n a conectan semanalmente coa s\u00faa frota de avi\u00f3ns 737-300 con Brisbane, en Australia e Nadi en Fidxi.\nHai unha significativa illa pr\u00f3xima \u00e1 costa dentro da franxa de arrecifes ao redor de Kosrae, a illa Lelu, ten s\u00f3 2 Km\u00b2 de superficie, pero cunha poboaci\u00f3n de ao redor de 1.500. Pertence ao municipio de Lelu, que incl\u00fae a zona ao redor de Tofol, a capital do estado. Outras illas moi pequenas, deshabitadas dentro da franxa de arrecifes son, Yen Yen e Yenasr (tam\u00e9n no municipio de Lelu), a illa do aeroporto, Kiul, Mutunyal, Sroansak (municipio Tafunsak), e Srukames (tam\u00e9n no municipio de Tafunsak, parte de Walung).\nEducaci\u00f3n.\nO Departamento de Educaci\u00f3n de Kosrae ten seis escolas primarias p\u00fablicas (Escola de Tafunsak, escola primaria de Malem, Escola Primaria de Utwe, Escola Primaria de Lelu, Escola Primaria de Sansrik, Escola Primaria de Walung) e unha escola secundaria (Instituto de secundaria de Kosrae). Tam\u00e9n existe unha escola privada (Escola Adventista do s\u00e9timo d\u00eda de kosrae).\nIdiomas.\nO idioma oficial de Kosrae \u00e9 o Kosraeano, a\u00ednda que o Ingl\u00e9s tam\u00e9n pode ser utilizado no discurso gobernamental. De acordo coa Constituci\u00f3n de Kosrae, o ingl\u00e9s ten \"igual rango\" que o Kosraeano (a\u00ednda que no caso de que as versi\u00f3ns kosraeana e inglesa da Constituci\u00f3n entren en conflito irresoluble, prevalece a versi\u00f3n kosraeana). Con todo, o idioma nacional dos Estados Federados da Micronesia \u00e9 o Ingl\u00e9s.\nHistoria.\nA evidencia arqueol\u00f3xica mostra que a illa foi colonizada polo menos nos primeiros anos do primeiro milenio. Isto incl\u00fae a cidade de Leluh que existe desde o 1250 AD, e no seu apoxeo tivo unha poboaci\u00f3n de aproximadamente 1.500 habitantes e unha superficie de 27 hect\u00e1reas. Contou con pir\u00e1mides funerarias para a nobreza.\nO primeiro avistamento rexistrado polos occidentais foi polo navegante espa\u00f1ol \u00c1lvaro de Saavedra o 14 de setembro de 1529 ao intentar volver de Tidore a Nova Espa\u00f1a. A illa estaba baixo a soberan\u00eda espa\u00f1ola desde 1668, pero non foi ocupada de xeito efectivo ata 1885. No momento do primeiro contacto da illa cos viaxeiros europeos en 1824, Kosrae ti\u00f1a unha sociedade moi estratificada, t\u00edpica das illas dos arredores da \u00e9poca. As s\u00faas caracter\u00edsticas culturais incl\u00faen as li\u00f1axes matrilineais e clans, cunha estrutura feudal de \"nobres\" que controlaban a terra traballada polos \"com\u00fans\" e os asentamentos que consist\u00edan en pequenos grupos de parentes pr\u00f3ximos que compart\u00edan unha soa coci\u00f1a.\nA primeira misi\u00f3n establecerona os congregacionalistas en 1852, e practicamente toda a illa converteuse ao cristianismo pola d\u00e9cada de 1870. Hoxe en d\u00eda, moitas seitas do cristianismo est\u00e1n representadas en Kosrae, e a relixi\u00f3n segue desempe\u00f1ando un papel integral na cultura.\nO pirata Bully Hayes naufragou en Kosrae o 15 de marzo de 1874, cando o seu barco o \"Leonora\" foi capturado no porto de Utwe durante unha tormenta. Bully Hayes residiu en Utwe durante sete meses, durante os cales aterrorizou \u00e1 poboaci\u00f3n local. En setembro de 1874, o HMS \"Rosario\" (baixo o mando do capit\u00e1n Dupuis) chegou para investigar as reclamaci\u00f3ns contra Hayes. Foi detido, pero logo escapou nun barco de 14 p\u00e9s, constru\u00eddo de madeira procedente dos restos do naufragio do \"Leonora\". O seu tesouro puido quedar atr\u00e1s, enterrado nalg\u00fan lugar no bosque, a\u00ednda que as escavaci\u00f3ns posteriores non atoparon nada. En 1885, logo dunha disputa entre o Imperio espa\u00f1ol e o Imperio alem\u00e1n, finalmente resolto baixo a mediaci\u00f3n de Estado Vaticano, a Armada espa\u00f1ola tomou o control efectivo da illa. Logo da derrota espa\u00f1ola contra dos Estados Unidos na guerra de 1898, o 2 de febreiro de 1899 Espa\u00f1a vendeu as Illas Carolinas a Alema\u00f1a por 25 mill\u00f3ns de pesetas (17 mill\u00f3ns de marcos alem\u00e1ns). A illa quedou baixo o control do Imperio do Xap\u00f3n logo da primeira guerra mundial.\nImportantes melloras econ\u00f3micas tiveron lugar durante o Mandato do Pac\u00edfico Sur do Xap\u00f3n de 1914 a 1945. A illa foi practicamente manexada por uns poucos misioneiros que converteron a poboaci\u00f3n; Willard Price, cando visitouna na d\u00e9cada de 1930, informou que a illa non ti\u00f1a c\u00e1rcere, al\u00ed non houbera asasinatos en sesenta anos, e o alcohol e o tabaco eran desco\u00f1ecidos. A illa foi fortificada polos xaponeses durante a segunda guerra mundial, pero ningunha batalla produciuse en Kosrae. A guarnici\u00f3n xaponesa comandada polo tenente xeneral Yoshikazu Harada consist\u00eda en 3.811 homes do Ex\u00e9rcito Imperial Xapon\u00e9s inclu\u00edndo unha compa\u00f1\u00eda tanques e 700 homes do Ex\u00e9rcito Imperial Xapon\u00e9s. Excav\u00e1ronse t\u00faneles e bunkers que te\u00f1en varias entradas nos picos interiores da illa e a maior\u00eda a\u00ednda poden explorarse hoxe.\nEn 1945, a administraci\u00f3n de Kosrae pasou aos Estados Unidos, que gobernou a illa como parte do Territorio das Illas do Pac\u00edfico. A axuda e o investimento aumentaron desde a d\u00e9cada de 1960.\nDurante o per\u00edodo de territorio en fideicomiso (TTPI), Kosrae administrouse inicialmente como un dos municipios do Distrito de Ponape (Pohnpei), pero en 1977 converteuse nun distrito separado. Cando a constituci\u00f3n de Micronesia foi derrotado nos distritos do TTPI de Palau e as Illas Marshall, Kosrae uniuse aos distritos restantes (Yap, Chuuk e Pohnpei) para formar os Estados Federados de Micronesia (FSM). Kosrae \u00e9 o \u00fanico estado dos FSM cunha soa illa (as sete ou oito pequenas illas pr\u00f3ximas \u00e1 costa est\u00e1n dentro da franxa de arrecifes, a m\u00e1is importante Lelu, se subsume na illa principal), mentres que os outros tres estados est\u00e1n compostos de moitos illas.\nAta 1977, Kosrae subdivid\u00edase en distritos ou aldeas a nivel sub-municipio:\nEn 1980, cre\u00e1ronse cinco municipios a partir das antigas vilas ou distritos:\nO n\u00famero de municipios, posteriormente, reduciuse a catro (mediante a integraci\u00f3n de Walung en Tafunsak).\nEconom\u00eda.\nNos primeiros tempos, exist\u00eda en Kosrae un sistema de intercambio baseado en conchas de mar, a\u00ednda que pouco se sabe sobre a forma en que operaba.\nDesde a d\u00e9cada de 1960, o goberno Kosraeano converteuse na principal fonte de emprego na illa, onde a pesca e a agricultura tradicional seguen sendo a principal fonte de subsistencia dos insulares. As importaci\u00f3ns substitu\u00edron case todas as demais manufacturas nativas. O US d\u00f3lar \u00e9 a moeda oficial utilizada en Kosrae e en toda a Micronesia.\nA industria do turismo ata a data centrouse principalmente en torno ao mergullo no arrecife de coral que rodea a illa. O surf, senderismo e o paddle surf a trav\u00e9s do extenso sistema de mangleiros est\u00e1 crecendo en popularidade. a carreira pedestre anual Rockhopper de 10\u00a0km. iniciouse en 2013 e atrae a varias ducias de competidores das illas pr\u00f3ximas de Kwajalein e Pohnpei.\nAlimentos.\nOs alimentos tradicionais inclu\u00edan \u00e1rbore do pan, coco, pl\u00e1tano, taro, i\u00f1ame e cana. A \u00e1rbore do pan era o alimento b\u00e1sico de costume, e conserv\u00e1base en fosas envoltos en follas para tempos de escaseza. Os cocos reserv\u00e1banse para os nobres.\nA comida era unha parte central da vida da illa, xa que cada asentamento consist\u00eda en pequenos grupos familiares reunidos ao redor dunha casa coci\u00f1a que conti\u00f1a polo menos un forno de terra. Co taro brando fac\u00edase unha festa culinaria chamada \"fahfah\" coci\u00f1ada polos homes adestrados nas t\u00e9cnicas de elaboraci\u00f3n necesarias para preparala adecuadamente, tam\u00e9n preparaban o suhka (Kava). Elaborado a partir das ra\u00edces dunha planta da monta\u00f1a, o Suhka era servido aos membros da nobreza. Os peixes se pescan principalmente da lagoa usando redes.\nHoxe en d\u00eda a alimentaci\u00f3n da maior\u00eda das familias consiste en arroz importado, carnes en conserva e peixe, combinando o peixe con tub\u00e9rculos frescos da zona. Ata hoxe en d\u00eda, a \"fahfah\" e o porco consid\u00e9ranse alimentos principalmente de festa. P\u00e9nsase que os xaponeses introduciron limoneiros na illa, que agora dan froitos durante case todo o ano e consid\u00e9ranse de alta calidade. Tam\u00e9n abunda unha variedade de mandarinas, que son de cor verde cando est\u00e1n maduras, e son famosas e buscadas en todas as illas dos arredores. As maz\u00e1s de monta\u00f1a, unha froita tropical da \u00e1rbore sen relaci\u00f3n coas maz\u00e1s (Malus), cult\u00edvanse en moitas partes de Kosrae as\u00ed como deliciosas fresas, papaias e anan\u00e1s. Hai moitas variedades de pl\u00e1tanos que son alg\u00fans dos de mellor sabor que se poden atopar en calquera lugar, alg\u00fans deben ser coci\u00f1ados antes de comer e outros se poden comer crus. Alg\u00fans agricultores locais cultivan e exportan \u00e1s Illas Marshall gran variedade de verduras como cogombros, col chinesa, leituga, berenxena, cabaza, mel\u00f3n e sand\u00eda.\nMunicipios.\nO estado de Kosrae se subdivide en catro municipios.\nDos cinco municipios orixinais de 1980 Walung foi absorbido posteriormente por Tafunsak.\nA capital do estado \u00e9 Tofol, no municipio de Lelu."}
{"id": "58534", "revid": "23204", "url": "https://gl.wikipedia.org/wiki?curid=58534", "title": "Atol Bikini", "text": "O Atol Bikini ( ou ; marshal\u00e9s: \n, que significa \"lugar de cocos\"), tam\u00e9n co\u00f1ecido como Atol de Eschscholtz entre os anos 1800 e 1946 \u00e9 un atol deshabitado duns 6\u00a0km\u00b2 de superficie. \u00c9 un dos atois que comp\u00f3n as Illas Marshall. Consta de 36 illas que bordean unha lagoa central duns 594,2\u00a0km\u00b2. Despois da segunda guerra mundial, os habitantes do atol foron relocalizados \u00e1 forza en 1946, despois que as illas e a lagoa foran o lugar de 23 ensaios nucleares polos Estados Unidos ata 1958.\nO atol at\u00f3pase no extremo norte da Cadea Ralik, aproximadamente a 850 km. ao noroeste da capital Majuro. Tres familias foron reinstaladas na illa Bikini en 1970, cun total duns 100 residentes, pero os cient\u00edficos atoparon niveis perigosamente altos de estroncio-90 na auga do pozo en maio de 1977, e os residentes levaban concentraci\u00f3ns anormalmente altas de cesio-137 nos seus corpos. Foron evacuados de novo en 1980. O atol \u00e9 visitado ocasionalmente hoxe por mergulladores e alg\u00fans cient\u00edficos, e est\u00e1 ocupado por un pu\u00f1ado de coidadores.\nEtimolox\u00eda.\nO nome ingl\u00e9s da illa deriva do nome colonial alem\u00e1n \"Bikini\" dado ao atol cando formaba parte da Nova Guinea alem\u00e1. O nome alem\u00e1n transliterado a partir do nome \nmarshales da illa, , () \"Pik\" que significa \" superficie plana\" e \"Ni\" que significa \"coco\" ou \"superficie de cocos\".\nCultura.\nO estilo de vida tradicional dos insulares en Bikini base\u00e1base no cultivo de plantas e no consumo de marisco e peixe. Eran h\u00e1biles navegantes e construtores de embarcaci\u00f3ns, que navegaban nos praos de dous cascos cara e dende os illotes arredor de Bikini e outros atois das Illas Marshall e desenvolveran unha sociedade unida por asociaci\u00f3n familiar e tradici\u00f3n. Cada lagoa estaba dirixida por un rei e unha ra\u00ed\u00f1a, cun seguimento de caciques e xefas que constitu\u00edan unha casta gobernante.\nXap\u00f3n ocupou as illas a partir de 1914. Os insulares traballaron nas plantaci\u00f3ns de copra baixo a atenta mirada dos xaponeses, que se quedaron unha parte das vendas. Os xefes pod\u00edan reter ata 20.000 d\u00f3lares ao ano, e o resto distribu\u00edase aos traballadores. Os habitantes das illas Marshall se enorgullec\u00edan de ofrecer hospitalidade uns aos outros, incluso a parentes distantes.\nHistoria.\n\u00c9 famoso polas probas nucleares que levaron a cabo nel. Como parte dos \"Territorios de Proba do Oc\u00e9ano Pac\u00edfico\", se probaron m\u00e1is de 20 bombas de hidr\u00f3xeno e at\u00f3micas. Tam\u00e9n porque o bikini, traxe de ba\u00f1o de d\u00faas pezas introduciuse nos d\u00edas da primeira proba nuclear no atol, debendolle o seu nome a que illa saia nas noticias.\nAntes das probas nucleares, a poboaci\u00f3n ind\u00edxena foi recolocada no atol Rongerik. Devanditas probas comezaron en xullo de 1946. \n \nEntre 1946 e 1958, vinte e tres dispositivos nucleares foron detonadas no atol de Bikini. O 1 de marzo de 1954 a detonaci\u00f3n co nome clave Castle Bravo, foi a primeira proba pr\u00e1ctica da bomba de hidr\u00f3xeno. A explosi\u00f3n nuclear m\u00e1is grande xamais provocada polos Estados Unidos, foi moito m\u00e1is forte do previsto, e creou unha ampla contaminaci\u00f3n radioactiva.\nEn 1968 os Estados Unidos declararon a habitabilidade de Bikini e comezou a traer a un pequeno grupo de Bikinianos volvendo aos seus fogares na d\u00e9cada de 1970 como unha proba. En 1978, con todo, os habitantes retir\u00e1ronse de novo cando o estroncio-90 nos seus corpos alcanzou niveis perigosos logo que un equipo franc\u00e9s de cient\u00edficos fixeran probas adicionais na illa.\nBandeira do Atol Bikini.\nA bandeira foi adoptada en 1987 como xeito de recordatorio ao goberno estadounidense sobre as s\u00faas obrigaci\u00f3ns cos nativos. As 23 estrelas brancas no rect\u00e1ngulo azul representan as illas do Atol. As tres estrelas negras representan as tres illas que foron destru\u00eddas en marzo de 1954 durante as probas nucleares dunha bomba de hidr\u00f3xeno. As d\u00faas estrelas negras na parte inferior esquerda, representan as illas Kili e Ejit do atol Majuro, onde os nativos foron recolocados antes de que se iniciasen as probas. At\u00f3pase situada a uns 683 Km. m\u00e1is ao sur. Ambas as estrelas at\u00f3panse separadas simbolicamente das tres superiores para representar a distancia f\u00edsica e en calidade de vida das illas Bikini.\nAs palabras da parte inferior, \"MEN OTEMJEJ REJ ILO BEIN ANIJ\" suponse representan as palabras do l\u00edder bikiniano, Juda, ao comodoro estadounidense Ben Wyatt, cando este \u00faltimo foi a pedirlle aos poboadores que cedesen as s\u00faas illas para probas nucleares por 'o ben de toda a humanidade'. Trad\u00facense como \"Todo est\u00e1 nas mans de Deus\".\nA illa hoxe.\nO Grupo Asesor especial para Bikini da OIEA determinou en 1997 OIEA Informe do Grupo Asesor de Bikini que \"\u00c9 seguro cami\u00f1ar en todas as illas ... a pesar da radioctividade residual nas illas, no atol de Bikini, segue sendo m\u00e1is alta que noutros atois das Illas Marshall, non \u00e9 perigoso para a sa\u00fade nos niveis medidos ... O principal risco ser\u00eda a radiaci\u00f3n dos alimentos: comer produtos cultivados localmente, tales como froitas, poder\u00eda engadir importantes doses de radioctividade no corpo ... Comer cocos ou froito do pan da illa de Bikini en ocasi\u00f3ns non ser\u00eda motivo de preocupaci\u00f3n. Pero comer moitos durante un longo per\u00edodo de tempo sen tomar as medidas correctivas poder\u00eda dar lugar a doses de radiaci\u00f3n superiores aos niveis de seguridade acordados internacionalmente \".\n\u00c9 porque os riscos destes alimentos que o grupo finalmente non recomenda plenamente o reasentamento na illa.\nPatrimonio da Humanidade.\nDebido a que o sitio presenta evidencias tanxibles directas das probas nucleares realizadas al\u00ed no medio da paradoxal localizaci\u00f3n tropical, a UNESCO determinou que o atol simboliza o amencer da era nuclear e nomeouno Patrimonio da Humanidade o 3 de agosto de 2010."}
{"id": "58535", "revid": "23204", "url": "https://gl.wikipedia.org/wiki?curid=58535", "title": "Atol Kili", "text": "Kili (ou K\u00f5lle, no idioma local) \u00e9 un atol coralino de 0,93 km no oc\u00e9ano Pac\u00edfico, situado en 5\u00b037\u00b4N, 169\u00b007\u00b4E. At\u00f3pase ao suroeste de Jaluit, na cadea Ralik e pertence \u00e1s Illas Marshall: \u00e9 unha das s\u00faas illas m\u00e1is pequenas. Foi co\u00f1ecido tam\u00e9n polos nomes Hunter Island (Bennet 1797) e Djeboar Island. Parece que o primeiro barco en arribar \u00e1 illa foi o mercante ingl\u00e9s Britannia en 1797\"Ships visiting the Marshall Islands (until 1885)- Kili Island\", edited by Dirk H.R. Spennemann. A illa estivo deshabitada ata 1948, cando o goberno de Estados Unidos trasladou aos habitantes do Atol Bikini mentres levaba a cabo as probas nucleares, tras haberlles situado primeiro na illa de Rongerik e en Kwajalein. En 1978, alg\u00fans intentaron o retorno a Bikini, pero foron evacuados de novo pois Bikini segu\u00eda contendo \u00edndices altos de radioactividad. En Kili residen uns 600 habitantes. Kili non ten lagoa nin protecci\u00f3n coralina. Non se pode acceder a ela por v\u00eda mar\u00edtima durante catro meses ao ano debido \u00e1 furia do mar. Un pequeno aeroporto garante os contactos. O principal produto agr\u00edcola \u00e9 a copra. Polo acordo entre os Estados Unidos e as Illas Marshall, a poboaci\u00f3n recibe unha axuda duns 15 d\u00f3lares ao ano per capita. Disp\u00f3n dunha escola primaria cuns 150 alumnos."}
{"id": "58536", "revid": "23204", "url": "https://gl.wikipedia.org/wiki?curid=58536", "title": "Atol Bokak", "text": "O Bokak (tam\u00e9n co\u00f1ecido como Taongi Atoll) \u00e9 un atol deshabitado de 3,2\u00a0km\u00b2 situado no Oc\u00e9ano Pac\u00edfico en 14\u00ba32N 169\u00ba00E. At\u00f3pase na Cadea Ratak.\nO primeiro europeo en descubrir Bokak foi Alonso de Salazar, un explorador espa\u00f1ol o 21 de agosto de 1526.\nBokak \u00e9 o m\u00e1is seco dos atois das Illas Marshall, cun car\u00e1cter semi-\u00e1rido. A temperatura media anual \u00e9 de aproximadamente 28\u00a0\u00b0C.. A media de precipitaci\u00f3n anual \u00e9 inferior a 1.000\u00a0mm, e corresponde principalmente a finais de ver\u00e1n. Os ventos predominantes son de norte a nordeste.\nA dureza, o clima seco, a falta de auga potable, e a pobreza dos chans indican que o atol permaneceu deshabitado. O atol foi tradicionalmente utilizado para a caza e a recolecci\u00f3n, especialmente aves mari\u00f1as, por parte dos habitantes doutros atois, no norte da cadea de Ratak. A explotaci\u00f3n das abundantes tartarugas mari\u00f1as, aves, ovos e r\u00e9xese polo costume."}
{"id": "58538", "revid": "85894", "url": "https://gl.wikipedia.org/wiki?curid=58538", "title": "Majuro", "text": " \nMajuro (; Marshal\u00e9s: '; oficialmente en xapon\u00e9s: ) \u00e9 mencionada \u00e1s veces como a capital e a maior cidade da Rep\u00fablica das Illas Marshall. Tam\u00e9n \u00e9 un gran atol de coral de 64 illas no Oc\u00e9ano Pac\u00edfico. Forma o distrito lexislativo de Ratak (Sunrise) Chain das illas Marshall. O atol ten unha superficie terrestre de 9\u00b47 km\u00b2 e encerra unha lagoa de 295 km\u00b2. Do mesmo xeito que ocorre noutros atois nas Illas Marshall, Majuro est\u00e1 composto por estreitas masas de terra.\nO principal n\u00facleo de poboaci\u00f3n son as comunidades de Delap-Uliga-Djarrit (DUD) localizadas no punto oriental do atol Majuro son a capital das Illas Marshall, est\u00e1 formado por tres motus contiguos e ten unha poboaci\u00f3n de 20.301 persoas (2012). Majuro ten un porto, un distrito comercial e hoteis. Majuro ten un aeroporto internacional que voa a Hawai, Micronesia, Kiribati e Nauru, e serve aos destinos nacionais de todo o pa\u00eds.\nXeograf\u00eda.\n\u00c9 un atol coralino e ten unha superficie total de aproximadamente 304,2\u00a0km\u00b2 cunha masa de terra de ao redor de 9,17\u00a0km\u00b2 e unha lagoa duns 295,05\u00a0km\u00b2. O atol consta de preto de 64 illas e a altura m\u00e1xima \u00e9 de s\u00f3 13 m.s.m.. S\u00f3 unhas poucas illas est\u00e1n habitadas, pero todo o atol ten ao redor de 30.000 habitantes, que representa case a metade da poboaci\u00f3n do pa\u00eds. \u00c9 popular a pesca deportiva, e os mergulladores son atra\u00eddos cara a esta \u00e1rea. As illas m\u00e1is grandes son:\nIllas Orientais\n\"Delap, Uliga-Darrit - DUD\" \u00e1rea metropolitana, incl\u00fae as illas m\u00e1is grandes\nIllas Occidentais \nHistoria.\nOs humanos habitan o atol durante polo menos 2.000 anos.\nO atol Majuro foi reclamado polo Imperio Alem\u00e1n co resto das Illas Marshall en 1884, e os alem\u00e1ns estableceron un posto comercial. Do mesmo xeito que co resto dos Marshalls, Majuro foi capturado pola Armada Imperial Xaponesa en 1914 durante a primeira guerra mundial e quedou baixo o Imperio do Xap\u00f3n por mandato da Liga das Naci\u00f3ns en 1920. A illa pasou a formar parte do territorio xapon\u00e9s de Nanyo, a\u00ednda que os xaponeses estableceron un goberno en Nanyo, os asuntos locais quedaron principalmente nas mans dos l\u00edderes locais tradicionais ata o comezo da segunda guerra mundial.\nO 30 de xaneiro de 1944, as tropas dos Estados Unidos invadiron o atol, pero descubriron que as forzas xaponesas evacuaran as fortificaci\u00f3ns de Kwajalein e Enewetak aproximadamente un ano antes. S\u00f3 quedaba un suboficial xapon\u00e9s como coidador. Coa s\u00faa captura, aseguraron as illas. Isto deu \u00e1 armada dos Estados Unidos un dos maiores ancoradoiros no Pac\u00edfico central. A lagoa converteuse nunha gran base naval de operaci\u00f3ns e foi a maior e m\u00e1is activa do mundo ata que a guerra se desprazou cara ao oeste cando substitu\u00eduse por Ulithi (Yap, Estados Federados de Micronesia).\nDespois da segunda guerra mundial, Majuro quedou baixo o control dos Estados Unidos como parte do Territorio en Fideicomiso das Illas do Pac\u00edfico. Suplantou ao Atol de Jaluit como o centro administrativo das Illas Marshall, un status que mant\u00e9n despois da independencia das Illas Marshall en 1986."}
{"id": "58543", "revid": "109216", "url": "https://gl.wikipedia.org/wiki?curid=58543", "title": "Arrecife Kingman", "text": "O Kingman Reef, en galego: Arrecife Kingman, \u00e9 un pequeno arrecife de coral tropical de 1 km\u00b2 de superficie, situado ao norte do Oc\u00e9ano Pac\u00edfico, aproximadamente a medio cami\u00f1o entre Hawai e Samoa Americana, \u00f3 redor de 920 millas n\u00e1uticas ao sur de Honolulu. (6\u00b024' N, 162\u00b024' O). Forma parte do conxunto das Illas da Li\u00f1a.\nEn 1789 foi descuberto polo capit\u00e1n do navio \"Betsey\", Edmund Fanning, que estivo a piques de encallar. A posici\u00f3n foi fixada en 1853, polo norteamericano W.E. Kingman do \"Shooting Star\", que deixou o seu nome, a\u00ednda que tam\u00e9n foi co\u00f1ecida como \"Danger Rock\".\n\u00c9 a fronteira norte da li\u00f1a de illas do Pac\u00edfico e un territorio non incorporado dos Estados Unidos administrado en Washington, D.C. pola Armada dos Estados Unidos, anexado en 1922. O arrecife est\u00e1 pechado ao p\u00fablico, xa que as autoridades norteamericanas non permiten a visita deste territorio.\n\u00c1s veces, a s\u00faa franxa costeira pode chegar a tres quil\u00f3metros de circunferencia, con todo o punto m\u00e1is alto do arrecife \u00e9 dun metro sobre o nivel do mar, polo que o arrecife se atopa case permanentemente mollado ou alagado o que sup\u00f3n un gran risco para o tr\u00e1fico mar\u00edtimo. Non ten recursos naturais, est\u00e1 deshabitado e non xera ning\u00fan tipo de actividade econ\u00f3mica. O arrecife cont\u00e9n unha profunda lagoa interior que foi usada en 1937 e 1938 como unha estaci\u00f3n intermedia entre Hawai e a Samoa Americana polos hidroavi\u00f3ns da aeroli\u00f1a Pan Am. A finais dos anos 30, Pan American planeou ancorar un hotel flotante en Kingman e usar o arrecife como unha parada para os seus hidroavi\u00f3ns no seu cami\u00f1o cara a Nova Zelandia pero a idea foi abandonada."}
{"id": "58544", "revid": "89787", "url": "https://gl.wikipedia.org/wiki?curid=58544", "title": "Loretta Martin", "text": "Loretta Martin \u00e9 un grupo de m\u00fasica coru\u00f1\u00e9s formado no ano 2002, como un proxecto musical que pretend\u00eda desenvolver un estilo pr\u00f3ximo ao rock e ao blues, tendo como principais influencias a bandas angl\u00f3fonas dos sesenta e setenta como os Rolling Stones, Steve Miller Band ou os Beatles. Toma o seu nome dun personaxe da canci\u00f3n \"Get Back\" deste \u00faltimo grupo.\nTraxectoria.\nNo ano 2003, coa incorporaci\u00f3n de novos membros, a banda vai abrindo o abano das s\u00faas referencias e comeza a experimentar sons m\u00e1is pr\u00f3ximos ao funk e \u00e1s m\u00fasicas do Brasil, sendo Lenine, Zuco 103, Jamiroquai, -123min, Fundaci\u00f3n Tony Manero ou Seu Jorge alg\u00fans dos referentes m\u00e1is reco\u00f1ecibles.\nNo ano 2004 gravan d\u00faas canci\u00f3ns para o recompilatorio \"Campus Sons\" despois de ser os segundos clasificados do concurso co mesmo nome no 2003. A finais dese ano, a banda sofre importantes cambios, coa sa\u00edda dalg\u00fans membros e a incorporaci\u00f3n do bater\u00eda Iago Otero. A partir dese momento, a actividade do grupo aumenta notablemente e antes de rematar o ano gravan e autoeditan a s\u00faa segunda maqueta (a primeira, gravada no 2003, non chegou a ser editada nunca) que incl\u00fae tres canci\u00f3ns; as 500 unidades fabricadas rem\u00e1tanse en tan so tres meses.\nNo ano 2006, despois dun 2005 moi intenso no tocante ao directo, gravan e dan \u00e1 luz o seu primeiro traballo: \"Paraiso distante\", autoproducido por eles mesmos e editado posteriormente por Falcatruada a comezos de 2007. Despois da gravaci\u00f3n, coincidindo coa edici\u00f3n do disco, Ion Rivero, sae da banda, co que a formaci\u00f3n reducirase a Brais Mor\u00e1n (voz e guitarra), Fran Sanz (baixo) e Iago Otero (bater\u00eda).\nNos meses entre a gravaci\u00f3n e a sa\u00edda do disco a actividade de directo, xestionada pola propia banda, aumentou notablemente, marcando unha tendencia ascendente e constante que se manter\u00e1 durante os dous anos seguintes. Pronto superan os cen concertos, tendo percorrido toda Galiza e facendo incursi\u00f3ns en Catalu\u00f1a e Portugal. Tam\u00e9n foron o abreconcertos da Fundaci\u00f3n Tony Manero na s\u00faa xira galega de celebraci\u00f3n do seu d\u00e9cimo aniversario (e quinto de Loretta Martin) e compartiron palco con bandas como Ruxe Ruxe, Lamatumb\u00e1, Super Furry Animals, The Homens, Terrakota, Narf, Marful, Los Suaves ou Safari Orquestra.\nA finais de 2008 Iago Otero abandona a banda e pouco tempo despois fai o mesmo Fran Sanz, membro fundador xunto con Brais Mor\u00e1n, co que levaba tocando desde o ano 1999.\nA comezos de 2010 o grupo re\u00fanese de novo, desta volta con Miguel Cabana \u00e1 bater\u00eda. Un ano despois, en febreiro de 2011, gravan nos estudios Abrigueiro de Arturo Vaquero en Friol o que ser\u00e1 o seu novo disco, \"Despois da Mandinga\" e que ver\u00e1 a luz en marzo de 2012."}
{"id": "58552", "revid": "88215", "url": "https://gl.wikipedia.org/wiki?curid=58552", "title": "Galatasaray Spor Kul\u00fcb\u00fc", "text": "O Galatasaray Spor Kul\u00fcb\u00fc \u00e9 un club deportivo turco de Istambul, fundado en 1905 por Ali Sami Yen. O seu equipo de f\u00fatbol actualmente compite na Superliga de Turqu\u00eda e o seu campo \u00e9 o estadio Ali Sami Yen, con capacidade para 23.785 espectadores. O equipo de baloncesto \u00e9 co\u00f1ecido por motivos de patrocinio como Galatasaray Medical Park.\nEn f\u00fatbol, \u00e9 o primeiro e \u00fanico club turco que ga\u00f1ou un trofeo europeo e o segundo club, tralo Ajax de \u00c1msterdan, en ga\u00f1ar a Copa da UEFA sen perder un s\u00f3 partido. O seu maior \u00e9xito foi no ano 2000 cando ganou a Copa da UEFA ante o Arsenal FC de Inglaterra e a Supercopa de Europa ante o Real Madrid CF. O seu maior rival na Superliga de Turqu\u00eda \u00e9 o Fenerbah\u00e7e Spor Kul\u00fcb\u00fc, tam\u00e9n da cidade de Istambul."}
{"id": "58573", "revid": "43749", "url": "https://gl.wikipedia.org/wiki?curid=58573", "title": "N-VA", "text": ""}
{"id": "58575", "revid": "23204", "url": "https://gl.wikipedia.org/wiki?curid=58575", "title": "Lebre", "text": "Reciben o nome com\u00fan de lebres as especies do x\u00e9nero \"Lepus\", o tipo da familia dos lep\u00f3ridos, sendo chamadas o resto \"coellos\" de forma com\u00fan. Tal divisi\u00f3n dos lep\u00f3ridos non \u00e9 cient\u00edfica, pois non responde a unha realidade dende o punto de vista evolutivo, sen\u00f3n a observaci\u00f3ns sobre o seu aspecto e h\u00e1bitos. \nCaracter\u00edsticas.\nPolo xeral, dise que as lebres son os lagomorfos coas orellas e os ollos m\u00e1is desenvolvidos, son m\u00e1is lixeiras e veloces (algunhas especies chegan ata case os 80\u00a0km/h), non constr\u00faen coelleiras sen\u00f3n simples leitos nos acobillos do terreo e paren cr\u00edas provistas de pelo e cos ollos abertos. Por\u00e9n, existen excepci\u00f3ns a alg\u00fans destes trazos xerais, como por exemplo os coellos do x\u00e9nero \"Sylvilagus\", que non constr\u00faen coelleiras como os coellos europeos, pero que non se consideran lebres.\nPolo xeral as lebres son animais de figura lixeira e patas traseiras moi adaptadas para a carreira. As orellas, xeralmente longas, var\u00edan en lonxitude dunhas especies a outras, sendo m\u00e1is longas e amplas naqueles animais que viven en climas des\u00e9rticos como a lebre de California, chamada popularmente \"jackrabbit\" nos Estados Unidos, mentres que as que viven en climas fr\u00edos, como a lebre \u00e1rtica, son proporcionalmente m\u00e1is pequenas e asem\u00e9llanse \u00e1s dos coellos. Todas as especies pos\u00faen un o\u00eddo moi agudo e probablemente \u00e9 o principal sentido \u00e1 hora de detectar aos seus eventuais depredadores, a\u00ednda que tam\u00e9n dispo\u00f1en dunha boa vista e olfacto. Ao m\u00ednimo indicio de perigo o animal comeza unha fren\u00e9tica carreira que, nalgunhas especies como a lebre europea, incl\u00fae constantes cambios de sentido e rodeos para confundir ao atacante.\nA lonxitude e cor da s\u00faa pelaxe var\u00eda en cada especie, pero sempre adaptado para camuflarse coa contorna. A lebre \u00e1rtica var\u00eda de cor cada ano, sendo parda en primavera e ver\u00e1n, gris en outono e branca en inverno. Son completamente vexetarianas e a s\u00faa dieta \u00e9 similar \u00e1 dos coellos.\nAs lebres son animais solitarios, a\u00ednda que non lles importa a presenza doutros conx\u00e9neres nos arredores do seu territorio. Tan s\u00f3 pelexan na \u00e9poca de c\u00edo (variable segundo as especies). As lebres europeas macho apenas comen durante este per\u00edodo de tempo (primavera) e pasan o d\u00eda loitando cos seus rivais, golpe\u00e1ndose coas patas dianteiras nunha especie de \"boxeo\" ritual. En Inglaterra, o dito popular \"Est\u00e1s m\u00e1is tolo ca unha lebre marceira\" ten a s\u00faa orixe nesta conduta. Curiosamente, as femias que non aceptan emparellarse loitan cos \"pretendentes\" rexeitados do mesmo xeito que estes se desf\u00e1n dos seus competidores.\nO que todas as lebres te\u00f1en en com\u00fan entre si \u00e9 o feito de pariren cr\u00edas (lebratos ou lebrachos) moi precoces e seren especies moi prol\u00edficas. Paren entre 3 e 8 cr\u00edas en cada parto e cada femia \u00e9 capaz de producir m\u00e1is de 4 camadas ao ano. Viven en todos os continentes, salvo Ocean\u00eda (a\u00ednda que en Australia foron introducidas recentemente) e na Ant\u00e1rtida.\nAs lebres constit\u00faen as presas de multitude de mam\u00edferos carn\u00edvoros e aves de presa, e son unha especie de interese cinex\u00e9tico en todo o mundo. Nalgunhas zonas as lebres son transmisoras da tularemia, unha enfermidade infecciosa que tam\u00e9n afecta aos humanos.\nDiferenzas coas especies pr\u00f3ximas.\nAs lebres son lagomorfos e non roedores. Dist\u00edngiuense deles pola dentici\u00f3n (os lagomorfos te\u00f1en dous pares de dentes incisivos no maxilar superior), as\u00ed como pola ausencia de b\u00e1culo (\u00f3so peneano).\nNo seo dos lagomorfos c\u00f3mpre tam\u00e9n diferenciar as chamadas \"lebres verdadeiras\" das picas, tam\u00e9n denomionadas lebres asubiadoras ou lebres ananas, que se clasifican nunha familia diferente (a dos ocot\u00f3nidos). \nTam\u00e9n hai notables diferenzas cos coellos :\nTaxonom\u00eda.\nDescrici\u00f3n.\nO x\u00e9nero \"Lepus\" foi descrito en 1758 por Linneo na p\u00e1xina 57 do volume 1\u00ba do seu \"Systema Naturae\".\nEtimolox\u00eda.\nLinneo tomou o nome \"Lepus\" do lat\u00edn cl\u00e1sico \"l\u0115pus\".\nO termo \"lebre\" v\u00e9n do lat\u00edn cl\u00e1sico \"l\u0115pus\" ou, m\u00e1is exactamente, do acusativo \"l\u0115p\u014frem\", do que procede \"*l\u0115p\u014fre\" do lat\u00edn vulgar.\nSin\u00f3nimos.\nAdemais do nome que lle impuxo Linneo, o x\u00e9nero co\u00f1eceuse tam\u00e9n polos sin\u00f3nimos seguints:\nClasificai\u00f3n.\nNa actualidade, reco\u00f1\u00e9cense dentro do x\u00e9nero os subx\u00e9neros e especies seguintes: \n X\u00e9nero \"Lepus\" \nNa Pen\u00ednsula Ib\u00e9rica at\u00f3panse tres especies diferentes:"}
{"id": "58577", "revid": "7596", "url": "https://gl.wikipedia.org/wiki?curid=58577", "title": "Mormonismo", "text": "Mormonismo \u00e9 un termo que describe os aspectos culturais, relixiosos e ideol\u00f3xicos de varias denominaci\u00f3ns do movemento dos Santos \u00daltimos D\u00edas, especificamente \u00e1 Igrexa de Xesucristo dos Santos dos \u00daltimos D\u00edas (SUD). Actualmente, o termo mormonismo empr\u00e9gase m\u00e1is comunmente para describir aspectos da Igrexa SUD con base en Utah, e non para os morm\u00f3ns culturais ou a outros grupos escindidos que practican a poligamia.\nEtimolox\u00eda.\nO termo mormonismo deriva do termo Morm\u00f3n usualmente usado para describir a quen cren no Libro de Morm\u00f3n, o texto que foi engadido como sagra escritura, ademais da Biblia. O libro descr\u00edbese a si mesmo como unha historia de diferentes grupos prehisp\u00e1nicos que cr\u00edan no Deus da Biblia e que deixaron o seu rexistro en ferros dourados. Os crentes deste credo soste\u00f1en que Joseph Smith recibiu tales ferros de ouro de mans dun dos autores, Moroni o 22 de setembro de 1827, e traduciunas en 1829.\nNeste aspecto a Primeira Presidencia da Igrexa de Xesucristo dos Santos dos \u00daltimos D\u00edas pronunciouse, buscando que o p\u00fablico en xeral non relacione a Igrexa maioritaria con outros grupos que practican a poligamia pois a\u00ednda que comparten certa cronolox\u00eda hist\u00f3rica, as s\u00faas tradici\u00f3ns, liderado e n\u00facleo fundamental de crenzas non son a mesma.\nHistoria.\nSegundo Joseph Smith Jr., a fundaci\u00f3n deste movemento relixioso foi precedida pola confusi\u00f3n que varias igrexas ocasionaban neste mozo, que lle levou a recorrer \u00e1 Biblia en busca dunha mellor resposta. Varias denominaci\u00f3ns interpretaban o mesmo pasaxe de escrituras dunha forma tan diferente \u00e1s demais, que s\u00f3 causaban a\u00ednda m\u00e1is confusi\u00f3n. Varias visi\u00f3ns e visitas de seres celestiais (entre eles, Deus pai e o seu fillo Xesucristo) sucederon m\u00e1is adiante, nas cales afirmou recibir instruci\u00f3ns para restaurar a verdadeira Igrexa de Xesucristo. Esta Igrexa, de acordo coa s\u00faa doutrina, desaparecera s\u00e9culos atr\u00e1s no medio dunha Grande Apostas\u00eda. A primeira visi\u00f3n ocorrer\u00eda cando, sendo un mozo de catorce anos, decidiu preguntarlle a Deus cal era a igrexa verdadeira. Na s\u00faa autobiograf\u00eda, Joseph Smith describe a visita de dous seres divinos coas seguintes palabras:\nNas seguintes visitas (visi\u00f3ns) indicar\u00edaselle onde atopar uns antigos rexistros escritos sobre ferros de ouro, que conti\u00f1an un compendio hist\u00f3rico da \"Am\u00e9rica antiga\". En tal compendio afirm\u00e1base que un profeta chamado Morm\u00f3n resumira, cara ao ano 385 a.C., os rexistros dos descendentes dun grupo de inmigrantes provenientes do reino de Israel que chegaran navegando ata Am\u00e9rica 600 anos antes de Cristo e que deran orixe en parte aos poboadores amerindios atopados al\u00ed polos colonizadores posteriores. Os escritos de Morm\u00f3n foran ordenados nun s\u00f3 libro cos escritos de profetas especialmente elixidos a trav\u00e9s dos s\u00e9culos.\nSmith dixo que Moroni, fillo de Morm\u00f3n, escondeu posteriormente o libro nun outeiro, actualmente co\u00f1ecida como cerro Cumorah, no Estado de Nova York, e engadiu que en 1823, o propio Moroni, en forma de anxo, aparec\u00e9uselle para dicirlle onde estaba escondido o libro e que Deus quer\u00eda que o traducise. O libro inclu\u00eda tam\u00e9n o referido \u00e1 visita que Xes\u00fas de Nazaret realizar\u00eda ao continente americano logo da s\u00faa resurrecci\u00f3n.\nO libro publicouse por primeira vez como o Libro de Morm\u00f3n en 1830 en ingl\u00e9s e cara a 1886 en espa\u00f1ol.\nPersecuci\u00f3n en Nova York.\nO 6 de abril de 1830 en Fayette, condado de Seneca (Nova York), Smith e os seus seguidores organizaron unha Igrexa de acordo coas leis dese estado cun total de seis membros. Joseph Smith Jr. e os seus seguidores atoparon moita oposici\u00f3n tanto oficial como de particulares que comezaron a estigmatizarlos non tanto polas s\u00faas crenzas, sen\u00f3n polas s\u00faas pr\u00e1cticas. En efecto, Smith practicou a poligamia varios anos antes de promulgar, en xullo de 1843, unha revelaci\u00f3n que a aprobaba, feito que permitiu aos primeiros l\u00edderes morm\u00f3ns, como Brigham Young e outros, practicala publicamente no medio dos seus cada vez m\u00e1is numerosos seguidores, o cal avivou a persecuci\u00f3n.\nJoseph Smith foi asasinado a sangue fr\u00edo en Carthage, xunto ao seu irm\u00e1n Hyrum, en xu\u00f1o de 1844 por unha turba enardecida, mentres cumpr\u00eda prisi\u00f3n por malentendidos. A s\u00faa morte terminou fortalecendo o movemento, a\u00ednda que outros presidentes tomaron o lugar de Smith, fraccionando a igrexa, pero expand\u00edndose amplamente polos Estados Unidos de Am\u00e9rica.\nWilford Woodruff, declarou en 1890 a fin oficial da poligamia nun documento chamado o Manifesto (Ver Doutrina e Convenios, Declaraci\u00f3n Oficial N\u00famero 1).\nMasacre de Mountain Meadows.\nEn 1857, a igrexa mormoa estaba asegurando o seu poder en Utah cando unha caravana dun centenar e medio de colonos buscando terra atravesaba o estado con destino a California (era dirixida polo se\u00f1or Fincher e por iso \u00e9 polo que se lle co\u00f1ec\u00eda como a \"caravana Fincher\"). A caravana foi rodeada e atacada por un grupo de homes armados.\nTras cinco d\u00edas de sitio, a milicia convenceu aos colonos para renderse coa promesa de que se lles dar\u00eda un salvoconduto para atravesar o estado. Cando os colonos se renderon, tivo lugar a maior matanza de pioneiros brancos da historia da colonizaci\u00f3n en Am\u00e9rica. Ao redor de 140 homes, mulleres e nenos foron executados a sangue fr\u00edo; s\u00f3 17 nenos menores de 8 anos foron conservados con vida. Oito anos \u00e9 o m\u00e1ximo dentro da idade de inocencia infantil entre os grupos morm\u00f3ns.\nEn marzo de 1877, 20 anos m\u00e1is tarde, o goberno dos Estados Unidos executou ao home ao mando dos asasinos John D. Lee. Este home confesou recibir ordes de Brigham Young, quen non foi xulgado polo feito e quen morreu o mesmo ano da execuci\u00f3n de Lee.\nMorm\u00f3ns en Espa\u00f1a.\nO primeiro membro espa\u00f1ol da Igrexa de Xesucristo dos Santos dos \u00daltimos D\u00edas do que se ten rexistro foi Melit\u00f3n Trejo de Estremadura (1870). Trejo viaxou a Salt Lake City onde axudou a traducir ao espa\u00f1ol algunhas partes do Libro de Morm\u00f3n: Outro Testamento de Xesucristo. Tempo m\u00e1is tarde formou parte da expedici\u00f3n misional cara a M\u00e9xico.\nAs seguintes conversi\u00f3ns \u00e1 Igrexa non ocorreron ata 1966, podendo organizarse formalmente en pequenas congregaci\u00f3ns ou ponlas tras a promulgaci\u00f3n da Lei de Liberdade Relixiosa. A inscrici\u00f3n como entidade relixiosa no rexistro do Ministerio de Xustiza tivo lugar en outubro de 1968. A primeira misi\u00f3n (diocese) foi organizada en xullo de 1970. Durante este per\u00edodo a Igrexa foi medrando debido ao n\u00famero elevado de bautismos.\nO crecemento da Igrexa foi sorprendente chegando a estar entre unha das cinco igrexas cristi\u00e1s que m\u00e1is r\u00e1pido crece en todo o mundo. Conta cun Templo, onde se realizan ordenanzas sacras polas familia, no barrio madrile\u00f1o de Moratalaz.\nM\u00e1is de medio milleiro de mozos espa\u00f1ois as\u00ed como doutras nacionalidades prestan servizo voluntario, non remunerado, durante dous anos completos en proxectos de \u00edndole altru\u00edsta en colaboraci\u00f3n con entidades de gran prestixio como Cruz Vermella, C\u00e1ritas e corporaci\u00f3ns municipais.\nDoutrinas principais do mormonismo.\nAs crenzas dos seguidores desta fe est\u00e1n baseadas na Biblia e no Libro de Morm\u00f3n conxuntamente, texto que polo demais consideran parte integral e can\u00f3nica da mesma Biblia (co mesmo sentido que os Deuterocan\u00f3nicos).\nDoutra banda, tam\u00e9n consideran como parte da revelaci\u00f3n de Deus (no mesmo sentido que o Maxisterio da Igrexa no catolicismo romano), outras escrituras preparadas polos profetas da Igrexa: Como A Perla de Gran Prezo e Doutrina e Convenios. Este \u00faltimo texto difire entre unha denominaci\u00f3n e outra pois, segundo afirman os seus seguidores, \u00e9 un compendio das revelaci\u00f3ns modernas de Deus aos seus profetas, de modo que se engaden novas revelaci\u00f3ns en cada edici\u00f3n.\nA familia.\nSegundo os seus seguidores, o n\u00facleo do mormonismo \u00e9 a familia e o seu fortalecemento espiritoal, e todos os seus ensinos converxen en tal punto[12]. Afirman ter a mesma organizaci\u00f3n que orixinalmente ti\u00f1a a Igrexa fundada por Cristo e posu\u00edr por iso unha serie de sub-organizaci\u00f3ns internas de axuda e apoio social.\nEn 1998, o presidente Gordon B. Hinckley, presidente da Igrexa con sede en Utah fixo a seguinte declaraci\u00f3n en canto \u00e1 posici\u00f3n da Igrexa sobre o matrimonio plural:\nEscrituras.\nO Libro do Morm\u00f3n.\n\u00c9 o volume de escritura sacra fundamental do mormonismo, de a\u00ed o seu alcume, e consid\u00e9rano contempor\u00e1neo coa Biblia e semellante a ela na s\u00faa misi\u00f3n de verificar a existencia de Xesucristo e o seu rol divino. \u00c9 unha historia da comunicaci\u00f3n de Deus con antigos habitantes das Am\u00e9ricas. Comeza 600 anos antes de Cristo, cando Divos mandou a un profeta chamado Lehi a sa\u00edr de Xerusal\u00e9n coa s\u00faa familia para ser conducidos, de xeito milagroso, a unha nova terra prometida: Am\u00e9rica. Logo de Lehi, o Libro de Morm\u00f3n relata o chamado doutros profetas: Nefi, Mos\u00edah e Helam\u00e1n, entre outros. Morm\u00f3n foi un deses profetas e foi quen compendiou os escritos de todos os profetas que lle precederon nun libro, o cal ser\u00eda o Libro de Morm\u00f3n, un complemento \u00e1 Biblia.\nDoutrina e Convenios.\nA pesar de que varios grupos relixiosos partiron da Igrexa orixinalmente establecida por Joseph Smith, todos mante\u00f1en adherencia \u00e1s revelaci\u00f3ns modernas dos l\u00edderes sucesores de Smith, as cales escrib\u00edronse nun ou varios volumes de libros considerados sacros e transmitidos \u00e1s congregaci\u00f3ns da s\u00faa fe. O nome dos libros var\u00eda, de acordo \u00e1 igrexa en cuesti\u00f3n, partindo todos da Doutrina e Convenios: Doutrina e Pactos, A Palabra do Se\u00f1or etc; mentres que outras denominaci\u00f3ns seguen algunhas, mais non todos os ensinos de Joseph Smith.\nCr\u00edticas.\nCr\u00edticas desde os c\u00edrculos cristi\u00e1ns maioritarios.\nMoitos cristi\u00e1ns, tanto cat\u00f3licos como protestantes, acusan ao mormonismo (en especial \u00e1 Igrexa de Xesucristo dos Santos dos \u00daltimos D\u00edas) de non ser unha denominaci\u00f3n cristi\u00e1."}
{"id": "58579", "revid": "1093", "url": "https://gl.wikipedia.org/wiki?curid=58579", "title": "Morm\u00f3n", "text": ""}
{"id": "58581", "revid": "98629", "url": "https://gl.wikipedia.org/wiki?curid=58581", "title": "Restauracionismo", "text": "O restauracionismo \u00e9 unha tendencia que define a un conxunto variado de movementos relixiosos autodefinidos a si mesmos como o \"descubrimento e \"restauraci\u00f3n\" en tempos modernos da forma orixinal do cristianismo\". Baixo a cobertura do termo at\u00f3panse varios movementos relixiosos motivados por unha idea comparable de recuperaci\u00f3n das orixes do cristianismo. Alg\u00fans destes movementos orixin\u00e1ronse nas illas brit\u00e1nicas, pero s\u00f3 progresar\u00edan nos Estados Unidos e posteriormente en terras da s\u00faa fronteira occidental durante o s\u00e9culo XIX coa chegada do chamado \"Segundo Grande Espertar\".\nCon car\u00e1cter m\u00e1is xeral, esta tendencia \u00e9 co\u00f1ecida co nome de \"primitivismo\" (que caracteriza a moitos movementos que se remontan ao cristianismo primitivo e que tam\u00e9n te\u00f1en lugar en tempos modernos, inclu\u00edndo aos bautistas e, antes que eles, aos anabaptistas).\nCaracter\u00edsticas.\nOs movementos relixiosos que se co\u00f1ecen como \"restauracionistas\" caracter\u00edzanse por:\nO termo apl\u00edcase especialmente ao Movemento de Restauraci\u00f3n e, por comparaci\u00f3n, apl\u00edcase tam\u00e9n a outros grupos cuxo parecido \u00e9 en gran parte fortu\u00edto. O nome \"Restauraci\u00f3n\" tam\u00e9n o empregan os grupos que descenden dos primeiros seguidores de Joseph Smith, e \u00e9 un termo que prefiren para describirse a si mesmos antes que o que est\u00e1 m\u00e1is difundido fose do grupo (mormonismo). A historia de ambos os grupos chega a solaparse brevemente, pero outras denominaci\u00f3ns tam\u00e9n son chamadas restauracionistas debido \u00e1 s\u00faa aspiraci\u00f3n de restabelecer o \"cristianismo orixinal\", de acordo \u00e1 s\u00faa propia interpretaci\u00f3n do mesmo.\nAntecedentes.\nCara a principios do s\u00e9culo XIX, o rexurdimento calvinista e wesleano co\u00f1ecido como o Grande Espertar puxera en xogo \u00e1s igrexas congregacionalistas, presbiterianas, bautistas e \u00e1s novas congregaci\u00f3ns metodistas que pugnaban por ga\u00f1ar influencia nos nacentes Estados Unidos. Con todo, unha vez que ese gran \"rexurdimento relixioso\" empezou a decaer, unha nova etapa de secularismo comezou a reverter os logros que as igrexas evanx\u00e9licas obtiveran na sociedade. Ademais, este novo rexurdir fomentara a difusi\u00f3n dunha forte crenza de que a relixi\u00f3n evanx\u00e9lica estaba debilitada e dividida, principalmente por unha lealdade pouco razoable cara aos distintos credos e doutrinas que fac\u00edan que a salvaci\u00f3n e a unidade entre os cristi\u00e1ns parecese m\u00e1is inalcanzable que nunca.\nO \"Segundo Grande Espertar\" abriuse paso polos territorios da fronteira occidental estadounidense, impulsado pola aspiraci\u00f3n de dar preeminencia a Deus na vida da nova naci\u00f3n americana, exaltada por unha crecente actitude proclive a aceptar interpretaci\u00f3ns novas das escrituras, e por un celo renovado por unha aut\u00e9ntica espiritualidade. A medida que estas tendencias \u00edan estend\u00e9ndose, ga\u00f1aban conversos para os movementos relixiosos protestantes da \u00e9poca. Con todo, o rexurdimento tivo un alcance que traspasou as fronteiras entre denominaci\u00f3ns relixiosas, dando lugar a resultados id\u00e9nticos dentro de distintos grupos protestantes e indo a\u00ednda m\u00e1is lonxe ao disolver as lealdades que manti\u00f1an ligados aos fieis \u00e1s s\u00faas distintas igrexas. Xa que logo, estiveron acompa\u00f1ados por unha insatisfacci\u00f3n cada vez maior cara \u00e1s igrexas evanx\u00e9licas, especialmente respecto da doutrina do calvinismo, que era normalmente aceptada, ou polo menos tolerada, na maior\u00eda destes cultos.\nProtesta en contra do protestantismo.\nOs restauracionistas non se conformaban coa mera cooperaci\u00f3n entre as denominaci\u00f3ns relixiosas. Os l\u00edderes destes movementos non consideraban que Deus pretendese cos reavivamentos unicamente facer crecer \u00e1s vellas instituci\u00f3ns e perpetuar as antigas divisi\u00f3ns. Pola contra, consideraban que o novo espertar relixioso era o precursor dunha nova era. Os restauracionistas buscaban o restabelecemento e a renovaci\u00f3n de toda a igrexa cristi\u00e1 de acordo ao modelo establecido no Novo Testamento. Daban pouco valor aos credos nacidos co tempo no catolicismo e o protestantismo, aos que atribuir\u00edan a responsabilidade de dividir ao cristianismo. Alg\u00fans ata consideraban que a Biblia tam\u00e9n sucumbira a unha corrupci\u00f3n antiga ou malinterpretaci\u00f3ns debidas a un n\u00famero indeterminado de traduci\u00f3ns, necesitando as\u00ed ser corrixida.\nDa Reforma protestante poder\u00eda dicirse que posu\u00edu nos seus inicios certo impulso restauracionista que trataba de corrixir a marcha da igrexa e devolvela \u00e1 obediencia orixinal. Pero os movementos protestantes de reforma, inclu\u00edndo aos puritanos, aceptaron a idea de que a historia ten certa \"xurisdici\u00f3n\", segundo apunta o historiador Richard T. Hughes. Igualmente, Mark Noll afirma que os protestantes \"por mediaci\u00f3n da historia, adquiriron os tesouros contidos nas escrituras\". Os protestantes cr\u00edan que deb\u00edan respectar a historia cando esta se interpretaba mediante a fe. Ata Xo\u00e1n Calvi\u00f1o sostivo (a\u00ednda que a afirmaci\u00f3n \u00e9 enigm\u00e1tica) que o pasado \u00e9 un \" maxisterio vivo\". Pola contra, os restauracionistas aspiraban a ir m\u00e1is al\u00f3 da historia, rebel\u00e1ndose contra a \"xurisdici\u00f3n\" dos logros do pasado, para ser libres de abrazar o modelo divino revelado nun principio aos ap\u00f3stolos de Cristo, isto \u00e9, o Reino de Deus.\nEntre as organizaci\u00f3ns restauracionistas de ao redor do s\u00e9culo XIX c\u00f3ntanse, os Disc\u00edpulos de Cristo, as Igrexas de Cristo, os morm\u00f3ns, as igrexas Adventistas, os cristadelfianos, os Testemu\u00f1as de Xeov\u00e1 e outros. Son grupos moi dispares que en aparencia parecen ter poucos puntos en com\u00fan, con todo, cando llos observa \u00e1 luz da tem\u00e1tica restauracionista, faise visible a s\u00faa relaci\u00f3n. Todas estas denominaci\u00f3ns xurdiron a partir da crenza de que a verdadeira relixi\u00f3n cristi\u00e1 morrera moitos anos atr\u00e1s e era recuperada mediante as s\u00faas igrexas. Alg\u00fans cren que eles encarnan esa restauraci\u00f3n de forma exclusiva. Outros consideran formar parte dun descubrimento da pr\u00e1ctica primitiva do cristianismo que na actualidade pode atoparse en moitas igrexas, inclu\u00edndo as igrexas \u00e1s que eles pertencen.\nRestauracionistas.\nO restauracionismo chama a atenci\u00f3n sobre a existencia do que adoita co\u00f1ecerse como a Grande Apostas\u00eda, ou o estado corrupto do cristianismo tradicional. Debido ao seu divisionismo, os seus erros e os seus compromisos co mundo, a igrexa apartouse da li\u00f1a trazada pola igrexa fundada por Xesucristo. Non haber\u00eda necesidade de Restauraci\u00f3n se non existise unha apostas\u00eda a grande escala e se houber unha igrexa que estivese no modelo verdadeiro e lex\u00edtimo do cristianismo. Deste xeito, os restauracionistas poden distinguirse como grupo na s\u00faa convicci\u00f3n de que houbo unha apostas\u00eda que eles tratan de corrixir.\nAlg\u00fans dos que adoptaron o principal punto de vista restauracionista limit\u00e1ronse a abandonar certos elementos da s\u00faa propia tradici\u00f3n relixiosa en favor de crenzas aparecidas noutros movementos primitivistas do pasado. O bautismo de adultos por inmersi\u00f3n, a organizaci\u00f3n congregacionalista da Igrexa, a indiferenza cara ao trinitarismo, a non crenza no inferno, a existencia de ministros laicos, teor\u00edas da expiaci\u00f3n non sustitucionistas, a conversi\u00f3n pola libre vontade, e a mi\u00fado un papel elevado para a muller na Igrexa son elementos caracter\u00edsticos deste tipo de concepci\u00f3ns non tradicionais.\nNalg\u00fans casos, estes grupos cren que a ruptura da esencia do cristianismo provocada pola Grande Apostas\u00eda foi tan desastrosa e total como para considerar f\u00fatil calquera intento de recuperaci\u00f3n do cristianismo sobre as bases existentes, sendo necesaria unha restauraci\u00f3n de tal xeito radical que o \u00fanico punto en com\u00fan co cristianismo tradicional ser\u00eda o uso do nome de Xesucristo.\nMovemento de Restauraci\u00f3n.\nDos movementos de ao redor do s\u00e9culo XIX, o m\u00e1is optimista con respecto ao estado do cristianismo da s\u00faa \u00e9poca foi o Movemento de Restauraci\u00f3n de Stone e Campbell. Outros se refiren ocasionalmente aos seguidores deste movemento como campbelitas a\u00ednda que eles mesmos non o adoptaron como denominaci\u00f3n, xa que o consideran pexorativo. Estas igrexas tratan fortemente de evitar aplicarse calquera das etiquetas de conveniencia que dividen aos cristi\u00e1ns, cham\u00e1ndose a si mesmas con nomes xen\u00e9ricos de orixe neotestamentario tales como \"Disc\u00edpulos de Cristo\", \"Igrexas Cristi\u00e1s Independentes\", \"Igrexas de Cristo Independentes\", ou \"Igrexas de Cristo\". Aglutinaron a moitos membros procedentes das igrexas bautista, congregacionalista, presbiteriana e metodista, as\u00ed como a outros cristi\u00e1ns dun amplo espectro de denominaci\u00f3ns evanx\u00e9licas e do cristianismo unitario, cun \u00e9xito inicial incrible. Con todo, a medida que o movemento \u00eda progresando, f\u00f3ronse consolidando as\u00ed mesmo elementos distintivos propios irrenunciables aos que de modo desaprobatorio fac\u00edase referencia como credos non escritos, que deron lugar por fractura a tres grupos, cada un dos cales converter\u00edase nunha denominaci\u00f3n reco\u00f1ecible. Quizais non existe outro movemento que tipifique de mellor forma o Segundo Grande Espertar que o movemento antidenominacional, o Movemento de Restauraci\u00f3n.\nSantos dos \u00daltimos D\u00edas (Morm\u00f3ns).\nA \"Igrexa de Xesucristo dos Santos dos \u00daltimos D\u00edas\" buscou, como fixeron os \"Cristi\u00e1ns\" e os \"Disc\u00edpulos\", restaurar o cristianismo primitivo logo da apostas\u00eda. Eles consideran que as valiosas verdades do evanxeo que Cristo instauro perd\u00e9ronse no transcurso do s\u00e9culos. Os morm\u00f3ns cren que a perdida da verdade foi tan desastrosa que fai necesarios un novo profeta e novos ap\u00f3stolos para restabelecer o Reino de Deus na terra. Soste\u00f1en que o seu fundador, Joseph Smith, foi ese profeta.\nComo parte da s\u00faa misi\u00f3n prof\u00e9tica, Smith publicou o \"Libro de Morm\u00f3n\", que afirmou traducir duns ferros de ouro coa historia duns nativos americanos procedentes orixinalmente do pobo xudeu. Os membros de devandita Igrexa cren que o \"Libro de Morm\u00f3n\" tam\u00e9n \u00e9 a palabra de Deus, sendo un compa\u00f1eiro da Biblia, entregado aos homes na actualidade. Este cont\u00e9n a historia do pobo que habitou no continente americano entre o 600 a. C. e o 421 d.C.. Smith estableceu a Igrexa de Xesucristo dos Santos dos \u00daltimos D\u00edas (morm\u00f3ns) en 1830, a cal el e os seus seguidores consideran a restauraci\u00f3n da igrexa creada por Cristo para os nosos tempos.\nAdventismo.\nO adventismo \u00e9 un tipo de escatolox\u00eda cristi\u00e1 que orienta a s\u00faa mensaxe cara a unha Segunda Vinda de Cristo que inaugurar\u00eda o Reino de Deus nun futuro inminente. Este punto de vista adoita ir unido \u00e1 crenza de que Xesucristo volver\u00e1 para recibir s\u00f3 a un reducido grupo de cristi\u00e1ns verdadeiros que agardan a s\u00faa vinda e que se prepararon de antem\u00e1n.\nOs milleristas e o sabatismo.\nOs milleristas, xurdidos da predicaci\u00f3n de William Miller, son a familia m\u00e1is co\u00f1ecida dos movementos adventistas. Este grupo \u00e9 antecesor dos adventistas do s\u00e9timo d\u00eda, unha denominaci\u00f3n que reviviu ensinos apocal\u00edpticos ao anticipar o fin do mundo. Non buscaba a unidade do cristianismo sen\u00f3n prepararse para o retorno inminente de Xesucristo. Os mileristas buscaron a recuperaci\u00f3n do sentimento de inminencia polo cumprimento das profec\u00edas do tempo do fin, practicando ademais un literalismo sen concesi\u00f3ns na interpretaci\u00f3n da Biblia, algo que consideraban perdido no catolicismo e protestantismo tradicionais.\nO movemento da Igrexa de Deus Universal pertence a esta categor\u00eda debido a que o ministerio de Herbert W. Armstrong e o seu Igrexa de Deus Radiof\u00f3nica (\"Radio Church of God\"), posteriormente convertida na \"Igrexa de Deus Universal\", iniciouse como un grupo dentro da \"Conferencia Xeral da Igrexa de Deus (S\u00e9timo D\u00eda)\", pertencente ao conglomerado das igrexas adventistas que descend\u00edan do milerismo. A propia Igrexa de Deus Universal haber\u00eda de dar lugar a m\u00faltiples corp\u00fasculos cando, a finais dos anos 1980, promoveu unha revisi\u00f3n doutrinal para achegarse teol\u00f3xiamente ao cristianismo ensinado polas igrexas evanx\u00e9licas.\nCristadelfi\u00e1ns.\nOs Cristadelfi\u00e1ns, dirixidos inicialmente por John Thomas, un converso ao movemento restauracionista das igrexas \"cristi\u00e1s\", empezou a publicar agudas cr\u00edticas cara aos seus correlixionarios, censur\u00e1ndoos pola s\u00faa falta de disposici\u00f3n a abrazar o cristianismo primitivo. Os seus partidarios constitu\u00edron un movemento novo despois de que Thomas empezase a desmarcarse coa s\u00faa oposici\u00f3n \u00e1s doutrinas da inmortalidade da alma e da Trindade, o rexeitamento a participar en pol\u00edtica e nas Forzas Armadas, as\u00ed como outras caracter\u00edsticas distintivas.\nTestemu\u00f1as de Xehov\u00e1.\nOs \"testemu\u00f1as de Xeov\u00e1\" xurdiron nos anos 1870 a partir dun grupo de estudantes da Biblia dirixido por Charles Taze Russell. Eles cren que nalg\u00fan momento do primeiro s\u00e9culo de nosa era, debido \u00e1 Apostas\u00eda perd\u00e9ronse as crenzas e entendemento orixinal. As Testemu\u00f1as cren que estas poden recuperarse por medio dunha interpretaci\u00f3n da Biblia en sentido literal, espiritual, simb\u00f3lica, prof\u00e9tica e mediante un compromiso de obediencia aos ensinos alcanzados deste xeito. As Testemu\u00f1as de Xeov\u00e1 centr\u00e1ronse na restauraci\u00f3n e negaci\u00f3n de certas doutrinas que, de acordo \u00e1 interpretaci\u00f3n da Biblia, resultar\u00edan evidentes e l\u00f3xicas. Entre estas atopar\u00edase o uso da palabra \"Xehov\u00e1\" como forma apropiada para referirse a Deus pai e tam\u00e9n a negaci\u00f3n do trinitarismo, a condena \u00e1 inxesti\u00f3n ou transfusi\u00f3n de sangue, o cal \u00e9 un mandato escrito na Biblia, a neutralidade en pol\u00edtica, a participaci\u00f3n en calquera tipo de guerra e a crenza no \"Reino de Deus\".\nCronolox\u00eda restauracionista da Grande Apostas\u00eda.\nOs morm\u00f3ns son o que atrib\u00faen unha antig\u00fcidade maior \u00e1 apostas\u00eda, situ\u00e1ndoa antes da morte do \u00faltimo dos doce ap\u00f3stolos de Cristo, en torno ao ano 100. Cunha data tan temper\u00e1 lib\u00e9ranse da necesidade de conciliar os seus ensinos coas pr\u00e1cticas e escritos co\u00f1ecidos da igrexa primitiva e dos pais da Igrexa posto que os consideran xa ap\u00f3statas.\nOs sabatistas coinciden en xeral en que a data aproximada de 135 d.C. sup\u00f3n o inicio da apostas\u00eda. San Xustino M\u00e1rtir, en torno ao 160 d.C., apoiara de forma expl\u00edcita o culto en domingo de modo que os sabatistas consid\u00e9rano un ap\u00f3stata. Con todo a Igrexa primitiva, en tempos de Santo Hip\u00f3lito, rexistraba unha observancia continuada do Sabbath (s\u00e1bado) como celebraci\u00f3n da creaci\u00f3n, e do domingo conmemorando a Resurrecci\u00f3n. Consideran que a apostas\u00eda non foi completa ata que a Igrexa deixou de observar o s\u00e1bado alg\u00fan tempo logo de Constanti\u00f1o o Grande.\nO Movemento de Restauraci\u00f3n de Stone e Campbell considera que a Grande Apostas\u00eda foi un proceso gradual. Sobre o ano 100 d.C. Ignacio de Antioqu\u00eda impulsou a obediencia aos bispos, cousa que alg\u00fans consideran o inicio da idea dun clero profesionalizado que empezou a situarse nunha posici\u00f3n por encima dos crentes, iniciando un proceso de corrupci\u00f3n gradual que desembocar\u00eda no \"home de pecado\" que ser\u00eda profetizado. O bautismo infantil, condenado polos restauracionistas como unha medida de inclusi\u00f3n na Igrexa pola forza, ser\u00eda outro paso cara \u00e1 apostas\u00eda. Estes cren que, polo menos ata a \u00e9poca de Tertuliano, s\u00f3 se practicaba o bautismo de persoas adultas, hab\u00e9ndose introducido de forma moi localizada o bautismo de nenos ao redor da \u00e9poca de San Ireneo. Os campbelitas con frecuencia non admiten visi\u00f3ns do pecado orixinal que impliquen unha corrupci\u00f3n da mesma natureza humana, sen\u00f3n que s\u00f3 admiten que se produciu o malogramento da cultura, tradici\u00f3ns ou contorna habituais da humanidade. Do mesmo xeito que outros restauracionistas, consideran que mediante a alianza entre a Igrexa e o Estado no reinado de Constanti\u00f1o, a Igrexa quedou cativa grazas ao poder excesivamente centralizado dos bispos. Finalmente o rexurdimento da idea de supremac\u00eda e autoridade universal do bispo de Roma cont\u00e9mplase como elemento que completar\u00eda o cadro da Grande Apostas\u00eda, do cal a reforma protestante ser\u00eda s\u00f3 unha emenda incompleta pero que dar\u00eda froitos pr\u00f3ximos ao perfecto nos anabaptistas e os bautistas."}
{"id": "58582", "revid": "23204", "url": "https://gl.wikipedia.org/wiki?curid=58582", "title": "Esquerra Unida del Pa\u00eds Valenci\u00e0", "text": "Esquerra Unida del Pa\u00eds Valenci\u00e0 (EUPV) (en galego: \"Esquerda Unida do Pa\u00eds Valenciano\") \u00e9 un movemento pol\u00edtico e social que se configura como unha organizaci\u00f3n pol\u00edtica e xuridicamente soberana, de \u00e1mbito territorial valenciano. A\u00ednda as\u00ed, \u00e9 a federaci\u00f3n valenciana da organizaci\u00f3n pol\u00edtica espa\u00f1ola Izquierda Unida. A soberan\u00eda de EUPV reside na Asemblea do Pa\u00eds Valenciano, onde os representantes do total da afiliaci\u00f3n participan e deciden en igualdade de condici\u00f3ns.\nO obxectivo de Esquerra Unida del Pa\u00eds Valenci\u00e0 \u00e9 a transformaci\u00f3n das pautas econ\u00f3micas, sociais, culturais e pol\u00edticas que rexen o vixente sistema capitalista nun sistema socialista democr\u00e1tico, onde sexa pos\u00edbel a plena realizaci\u00f3n da liberdade, da igualdade e dos Dereitos Fundamentais individuais, pol\u00edticos, sociais, nacionais e culturais, as\u00ed como o equilibrio co medio ambiente, a consecuci\u00f3n real da igualdade entre mulleres e homes, e a construci\u00f3n dun Pa\u00eds Valenciano soberano e solidario.\nEn 1986 xurdiu Esquerra Unida del Pa\u00eds Valenci\u00e0 como coalici\u00f3n integrada polo Partit Comunista del Pa\u00eds Valenci\u00e0 unido a outros grupos (PASOC, IR etc). Nas Elecci\u00f3ns Auton\u00f3micas de 1987, EUPV aliouse con Unitat del Poble Valenci\u00e0 (UPV). Posteriormente EUPV presentouse a t\u00f3dalas convocatorias electorais, obtendo representaci\u00f3n nas Cortes Valencianas, Cortes Xerais, Parlamento Europeo e centos de concellos. Dende 1990 tense constitu\u00eddo unha corrente interna de esquerdas, ecoloxista e valencianista denominada ESQUERRA I PAIS (www.esquerraipais.org) que \u00e9 actualmente a minor\u00eda maioritaria de EUPV. Nas elecci\u00f3ns auton\u00f3micas de 2003 e nas Xerais de 2004 EUPV presentouse en diversas coalici\u00f3ns con Los Verdes, L'ENTESA etc. E sempre se puido conformar Grupo parlamentario propio.\nDende 2003 a Coordinadora Xeral de EUPV \u00e9 Gl\u00f2ria Marcos.\nAnteriormente \u00e1 conformaci\u00f3n da actual EUPV constitu\u00eduse unha primeira formaci\u00f3n con este nome en 1982 integrada polo Moviment Comunista del Pa\u00eds Valenci\u00e0 (MCPV), a Lliga Comunista Revolucion\u00e0ria (LCR) e varios grupos independentes de esquerda nacionalista entre os que o principal era a Esquerra Independent de Castell\u00f3 (EIC). Esta primeira forza denominada EUPV desapareceu en 1983 ao unirse na coalici\u00f3n Unitat del Poble Valenci\u00e0, que se converteu en partido pol\u00edtico en 1984."}
{"id": "58583", "revid": "23204", "url": "https://gl.wikipedia.org/wiki?curid=58583", "title": "Partit Comunista del Pa\u00eds Valenci\u00e0", "text": "O Partit Comunista del Pa\u00eds Valenci\u00e0 (Partido Comunista do Pa\u00eds Valenciano) \u00e9 o nome que tomaron os comunistas valencianos integrados no Partido Comunista de Espa\u00f1a en 1976 ao adoptar un programa de contido socialista e nacionalista e unha estrutura federal. \u00c9 a actual federaci\u00f3n do Partido Comunista de Espa\u00f1a na Comunidade Valenciana.\nA comezos dos oitenta unha crise interna supuxo a sa\u00edda dos sectores \"renovadores\" por un lado e dos nacionalistas polo outro; alg\u00fans destes \u00faltimos acabaron en \"Agrupament d'Esquerres del Pa\u00eds Valenci\u00e0\" (AEPV) e outros fundaron o \"Partit Comunista dels Valencians\" (PCV).\nEn 1987 o PCPV integrouse na coalici\u00f3n \"Esquerra Unida del Pa\u00eds Valenci\u00e0\" (EUPV) xunto a outras formaci\u00f3ns pol\u00edticas socialistas e republicanas.\nA actual secretaria xeral \u00e9 Marga Sanz.\nAs s\u00faas xuventudes denom\u00ednanse \"Joventut Comunista del Pa\u00eds Valenci\u00e0\" (JCPV)."}
{"id": "58584", "revid": "529", "url": "https://gl.wikipedia.org/wiki?curid=58584", "title": "Esquerra Unida del Pa\u00eds Valenciano", "text": ""}
{"id": "58585", "revid": "2269", "url": "https://gl.wikipedia.org/wiki?curid=58585", "title": "Esquerra Unida del Pa\u00eds Valenci\u00e1", "text": ""}
{"id": "58586", "revid": "22570", "url": "https://gl.wikipedia.org/wiki?curid=58586", "title": "Esquerra Unida - L'Entesa", "text": "Esquerra Unida - L'Entesa foi unha coalici\u00f3n pol\u00edtica formada na Comunidade Valenciana por Esquerra Unida do Pa\u00eds Valenci\u00e0, Izquierda Republicana, Esquerra Valenciana e Els Verds para presentarse para as elecci\u00f3ns auton\u00f3micas e municipais de 2003. Sa\u00edron elixidos 6 deputados auton\u00f3micos e 160 concelleiros na Comunidade Valenciana.\nNas elecci\u00f3ns xerais de 2004 a coalici\u00f3n volveuse a presentar, pero esta vez s\u00f3 a formaron Esquerra Unida del Pa\u00eds Valenci\u00e0, Izquierda Republicana e o sector de Els Verds partidario de Carles Arnal (constitu\u00eddo nun novo partido, \"Els Verds Esquerra Ecologista del Pa\u00eds Valenci\u00e0\"). Isaura Navarro foi elixida deputada na circunscrici\u00f3n de Valencia.\nA coordinadora da coalici\u00f3n foi Gl\u00f2ria Marcos."}
{"id": "58588", "revid": "1093", "url": "https://gl.wikipedia.org/wiki?curid=58588", "title": "Carlos Reigosa", "text": ""}
{"id": "58590", "revid": "15490", "url": "https://gl.wikipedia.org/wiki?curid=58590", "title": "\u00c9xica", "text": "\u00c9xica, nado cara ao 610 e finado en 702, foi un rei visigodo en Hispania.\nTraxectoria.\nFoi coroado o 24 de novembro de 687 na Igrexa dos Santos Ap\u00f3stolos de Toledo. Estaba casado coa filla do seu antecesor, Ervixio.\nErvixio obrigou a \u00c9xica a protexer \u00e1 s\u00faa familia baixo xuramento, pero \u00c9xica movido polo odio que sent\u00eda cara \u00e1 s\u00faa familia pol\u00edtica non tardou en intentar liberarse desa imposici\u00f3n. As\u00ed no XV Concilio de Toledo, que se inaugurou na Igrexa dos Santos Ap\u00f3stolos o 11 de maio de 688, \u00c9xica mantivo a imposibilidade de cumprir o xuramento que o obrigaba a defender a familia real e, ao mesmo tempo, o real que o obrigaba a prestar xustiza ao pobo; porque reparar as inxustizas ao pobo supo\u00f1\u00eda reverter aos seus aut\u00e9nticos donos os bens espoliados pola casa real. O concilio resolveu que ambos xuramentos eran complementarios, pois nada imped\u00eda castigar aos culpables, a\u00ednda que se lles dese protecci\u00f3n aos inocentes.\nNon contento co resultado, \u00c9xica convocou un S\u00ednodo de Bispos en Zaragoza o 1 de novembro de 691, revogando parcialmente o concilio e permitindo man libre coa familia real a \u00c9xica. As\u00ed e todo, isto non evitou os conflitos coa nobreza e a igrexa, especialmente lonxe da Tarraconense, onde se encontraba m\u00e1is protexido.\nOs rebeldes chegaron a colocar no trono a Suniefredo (692), pero o rei reuniu tropas, regresou a Toledo e tomouna polas armas, impo\u00f1endo novamente a s\u00faa autoridade. Para dar lexitimidade \u00e1 s\u00faa acci\u00f3n, convocou o XVI Concilio de Toledo en 693, o cal permitiu a confiscaci\u00f3n dos bens dos sublevados e a s\u00faa incorporaci\u00f3n ao tesouro real. A s\u00e9 do Bispado de Toledo e a de Sevilla quedaron en mans de homes leais ao rei.\nLexislaci\u00f3n.\nTratou de modificar a lexislaci\u00f3n anterior, en especial o C\u00f3digo de Recesvinto, con sorte dispar, nun intento por consolidar o trono. Ditou unha serie de normas contra os xudeus apoiadas nunha Lei civil e ratificadas no XVII Concilio de Toledo. Co \"Tomo Rexio\" react\u00edvase a pol\u00edtica antixudea, e cont\u00e9n tanto leis anteriores como novas, principalmente centradas no \u00e1mbito econ\u00f3mico, como a prohibici\u00f3n de comerciar ou o incremento dos impostos; e no social: Disgregaci\u00f3n de comunidades xud\u00edas e obrigaci\u00f3n de entregar o fillo \u00e1 idade de 7 anos a unha familia cristi\u00e1. Pero hai serias d\u00fabidas de que estas leis se levasen \u00e1 pr\u00e1ctica con car\u00e1cter xeral. \u00c9xica procurouse o apoio da igrexa para evitar que \u00e1 s\u00faa morte, a s\u00faa familia sufrise unha persecuci\u00f3n similar \u00e1 que el dispensara ao seu antecesor.\nSucesi\u00f3n.\nO 15 de novembro de 700 \u00c9xica nomeou sucesor o seu fillo Witiza, a quen se lle confiou o goberno de Galiza, onde ao parecer estableceu a s\u00faa residencia real en Tui. Parece que Witiza tivo dende ent\u00f3n a consideraci\u00f3n de rei pleno, e os dous anos seguintes foron chamados de \u201cgoberno conxunto\u201d (nas moedas \"Regni concordia\"). Nesta \u00e9poca prod\u00facese un desembarco bizantino no Levante e tanto a peste coma as malas colleitas fan que se creen focos de tensi\u00f3n e revoltas. Witiza quedou como rei \u00fanico trala morte de \u00c9xica en 702."}
{"id": "58592", "revid": "27155", "url": "https://gl.wikipedia.org/wiki?curid=58592", "title": "Eider", "text": "O eider (tam\u00e9n se ten usado \u00e9ider ou \u00e9ider com\u00fan), \"Somateria mollissima\", \u00e9 unha especie de ave da orde dos anseriformes, familia dos an\u00e1tidos e subfamilia dos merxinos (os patos mergulladores), amplamente distribu\u00edda polas rexi\u00f3ns costeiras \u00e1rticas e sub\u00e1rticas, que presenta un acusado dimorfismo sexual, caracter\u00edstico do seu x\u00e9nero.\nO seu nome latino, \"Somateria mollissima\", fai referencia \u00e1 penuxe mol desta especie. Traducido vir\u00eda significar: \"de corpo la\u00fado moi mol\". O nome com\u00fan procede en \u00faltimo extremo do island\u00e9s oedr.\nDescrici\u00f3n.\nOs eideres son algo maiores que un lavanco. Miden uns 58\u00a0cm de longo e pesan de media uns 2,2 Kg. Os machos son en xeral de maior tama\u00f1o e peso que as femias e poden chegar a idades m\u00e1is avanzadas. De aspecto gordo e zoup\u00f3n na terra, \u00e9 un nadador e mergullador \u00e1xil, que pode desenvolverse ben mesmo con ondas moi grandes. A causa da altura da ra\u00edz do seu bico, que sobe ata a fronte e fai doado distinguilo doutros parrulos, a cabeza recorda \u00e1 forma dunha cu\u00f1a. En voo, reco\u00f1\u00e9cese polo seu aspecto gordo, o pescozo curto e a forma da cabeza.\nO eider amosa un claro dimorfismo sexual na plumaxe. Na \u00e9poca reprodutora, o macho ten o lombo e o peito brancos na s\u00faa maior parte, as plumas do peito te\u00f1en un lixeiro ton rosado. O vetre, os flancos, a cola, as plumas cobertoiras desta e a parte superior da cabeza son negros. A caluga \u00e9 de cor verde de musgo. F\u00f3ra do tempo de cr\u00eda, a plumaxe do macho \u00e9 casta\u00f1a escura, con partes brancas.\nO aspecto da femia \u00e9 moi semellante \u00f3 das femias doutras especies de parrulos. Amosa todo o ano unha plumaxe pouco rechamante de cores acasta\u00f1adas, m\u00e1is ou menos escuras, atravesada por bandas negras mestas. A cabeza e o pescozo son, por\u00e9n, estritamente casta\u00f1os, con s\u00f3 un lixeiro raiado m\u00e1is escuro. A plumaxe \u00e9 moi semellante \u00e1 das femias doutras especies de parrulos.\nO peteiro dos machos \u00e9 verdoso, e verde escuro no caso das femias. A punta do bico \u00e9 m\u00e1is clara e amosa unha punta elevada. Ambos os dous sexos te\u00f1en o iris dos ollos marr\u00f3n.\nA plumaxe das cr\u00edas semella a das femias.\nDistribuci\u00f3n e status.\nO eider vive \u00f3 longo das costas do norte de Europa, Norteam\u00e9rica e leste de Siberia. Cr\u00eda dende o \u00c1rtico ata o mar do Norte e o noroeste de Francia. Na costa atl\u00e1ntica americana a s\u00faa \u00e1rea de cr\u00eda chega \u00f3 estado de Maine e, na costa do oc\u00e9ano Pac\u00edfico, ata o sur de Alasca. As \u00e1reas principais de cr\u00eda son Islandia, onde cr\u00edan unhas 450 000 parellas, e o mar B\u00e1ltico onde se xuntan ata 600 000. Os n\u00fameros en Am\u00e9rica calc\u00falanse entre 750 000 e 1 mill\u00f3n de parellas. O IUCN calcula os seus n\u00fameros entre 2,5 e 3,6 mill\u00f3ns de exemplares, e non lle d\u00e1 a consideraci\u00f3n de especie ameazada.\nOs exemplares das zonas m\u00e1is boreais emigran cara \u00e1 parte sur da s\u00faa distribuci\u00f3n no inverno, onde poden formar grandes bandos en sitios axeitados. As poboaci\u00f3ns m\u00e1is meridionais son sedentarias. No inverno os eideres int\u00e9rnanse regularmente en pequeno n\u00famero en terras interiores, chegando os europeos ata os Alpes.\nDende os anos 1970 alg\u00fans exemplares pasan o ver\u00e1n nalg\u00fans puntos de Centroeuropa e danse casos de parellas que fan os ni\u00f1os nos lagos su\u00edzos e outros lagos perialpinos.\nComportamento e alimentaci\u00f3n.\nSon de actividade di\u00farna. Alim\u00e9ntanse preferentemente de moluscos bivalvos de ata 40\u00a0mm de lonxitude; ademais, comen caracois, crust\u00e1ceos e peixes. Nas costas do mar do Norte comen, sobre todo, mexill\u00f3ns. En augas interiores comen o mexill\u00f3n tigre, unha variedade de auga doce orixinaria de Asia que est\u00e1 a espallarse rapidamente por Europa dende os anos 1980. O alimento vexetal non \u00e9 importante na s\u00faa dieta. Buscan o imento no fondo de augas pouco fondas ou mergull\u00e1ndose. Buscando moluscos poden chegar a profundidades de 6 m e permanecer algo m\u00e1is dun minuto somerxidos. Debaixo da auga empregan as \u00e1s para desprazarse. Algunhas observaci\u00f3ns aseguran que poden acadar no mar distancias m\u00e1is profundas, nalg\u00fan caso de ata 30 m. O seu bico forte perm\u00edtelles arrincar os mexill\u00f3ns da rocha ou sacar moluscos do fondo. Cazan tam\u00e9n insectos acu\u00e1ticos entre as algas mari\u00f1as.\nTragan os bivalvos coas cunchas. Despois de rompelas coa s\u00faa forte morzoa, vom\u00edtanas en forma de egagr\u00f3pilas. O sal que tragan coa comida \u00e9 expulsado a trav\u00e9s de gl\u00e1ndulas especiais situadas na fronte.\nReproduci\u00f3n.\nCortexo.\nAs femias son f\u00e9rtiles aos dous anos de idade, mentres que os machos non toman parte nas cerimonias de cortexo ata o terceiro, momento no que te\u00f1en a plumaxe adulta completamente desenvolvida.\nDurante o cortexo os berros do macho son respondidos pola femia. Para emitir o seu son o macho bota a cabeza para atr\u00e1s e incha o peito. En xeral, varios machos sit\u00faanse ao redor dunha femia. Entre as t\u00e9cnicas de cortexo do macho c\u00f3ntanse demostraci\u00f3ns de nataci\u00f3n, durante as que move a cabeza a modo de dereita a esquerda e estrica o corpo f\u00f3ra da auga, abrindo cara a atr\u00e1s as \u00e1s.\nA femia amosa a disposici\u00f3n para a c\u00f3pula estir\u00e1ndose sobre a auga. Durante a c\u00f3pula, que dura poucos segundos, o macho empurra a femia case completamente debaixo da auga e sux\u00e9itaa polo pescozo co seu peteiro.\nAs parellas duran unha soa temporada, a\u00ednda que os exemplares sedentarios poden emparellarse m\u00e1is dun ano seguido.\nCr\u00eda.\nCr\u00edan en grandes colonias que nalg\u00fans casos, como en Islandia, poden acubillar 1 000 parellas. A \u00e9poca de cr\u00eda vai, segundo as rexi\u00f3ns e as condici\u00f3ns climatol\u00f3xicas, de comezos de abril a mediados de maio.\nAs femias fan o ni\u00f1o, cuberto dunha capa de penuxe que sacan do ventre, preto do mar, habitualmente entre o grixo e vexetaci\u00f3n rara. En ocasi\u00f3ns aproveitan ni\u00f1os de gaivota. Po\u00f1en de 4 a 6 ovos de cor gris verdosa. Cando a femia abandona o ni\u00f1o c\u00f3breo con penuxe para evita que perdan calor. Choca ela soa durante uns 25 ou 26 d\u00edas, tempo no que non se alimenta. Mentres, o macho permanece preto do ni\u00f1o.\nCando saen do ovo, os polos son guiados pola nai que os vix\u00eda entre 65 e 75 d\u00edas, permit\u00edndolles a finais do ver\u00e1n aventurarse no mar. Nesta \u00e9poca \u00e9 com\u00fan que se xunten varias familias, uni\u00f3ns que se desf\u00e1n cando os polos son capaces de voaren.\nCondutas migratorias.\nA\u00ednda que os m\u00e1is dos eideres son migratorios, as distancias entre os puntos de cr\u00eda e de invernada non adoitan seren moi grandes, polo que voan distancias relativamente curtas para mudaren as plumas, o que fan despois de criar. Por\u00e9n, poden voar a velocidades de ata 177\u00a0km/h. \nVoan a \u00e1reas especiais, que escollen pola s\u00faa tranquilidade, xa que nesta \u00e9poca a s\u00faa capacidade de voar vese limitada. A distancia \u00e1 que se sit\u00faan dos homes sobe nesa \u00e9poca dos 100 ou 300 m ata os 500 ou 1 000. Evitan, por\u00e9n, \u00e1reas nas que noutras \u00e9pocas son habituais, pero que non lles ofrecen posibilidades de fuxida. Nese tempo utilizan mesmo lagos interiores da zona alpina. Nalg\u00fans casos, como no das marismas do mar do Norte, as zonas de muda aprov\u00e9itanse tam\u00e9n para pasar o inverno. Noutros, buscan cuarteis de inverno diferentes para os que saen en outubro e novembro. O cami\u00f1o de volta comeza en febreiro e marzo.\nDepredadores e outras ameazas naturais.\nNas zonas \u00e1rticas o raposo polar e o bufo das neves son as principais ameazas. M\u00e1is ao sur o bufo real, a aguia mari\u00f1a e o raposo son os depredadores que est\u00e1n en disposici\u00f3n de poder cazar a unha ave do peso do eider. Os polos e os ovos son v\u00edtimas das gaivotas e outras aves, coma os c\u00f3rvidos. Diversos parasitos po\u00f1en tam\u00e9n en perigo a vida das cr\u00edas. Os invernos moi fr\u00edos, que causan a conxelaci\u00f3n da auga da costa e lles impiden alimentarse, poden causar tam\u00e9n mortes masivas entre os individuos desta especie.\nSubespecies.\nReco\u00f1\u00e9cense seis subespecies,\na\u00ednda que os movementos poboacionais e as poboaci\u00f3ns mixtas fan dif\u00edcil unha delimitaci\u00f3n exacta. Estas son:\nO home e o eider.\nA caza desta especie est\u00e1 permitida nos pa\u00edses escandinavos e en Rusia. En Noruega os seus lugares de reproduci\u00f3n est\u00e1n protexidos. En Islandia a especie est\u00e1 protexida dende 1847.\nAdemais da caza, as molestias provocadas polo home \u00e1s aves que est\u00e1n a criar provocan o abandono de ni\u00f1os e a perda de ovos e polos. Neste campo o turismo \u00e9 a ameaza m\u00e1is directa. Coma outras aves, sofre as consecuencias dos vertidos de combustibles e aceites ao mar.\nOs eideres de Northumberland.\nUnha das colonias de eider de m\u00e1is sona \u00e1chase na illa de Farne, diante de Northumberland, no Reino Unido. Estas aves foron obxecto da primeira lei de protecci\u00f3n das aves co\u00f1ecida, promulgada en 676 por san Cutberto, de onde v\u00e9n que os eideres reciban en ocasi\u00f3ns o nome de patos de san Cutberto. O eider pasou a formar parte do escudo de armas de Northumberland.\nImportancia econ\u00f3mica.\nSon produtores da \"penuxe de eider\", que ten unha gran capacidade para manter a calor.\nEn especial en Islandia esa penuxe ten grande importancia econ\u00f3mica. Con ela \u00e9nchense almofadas e cobertores (edred\u00f3ns). A penuxe \u00e9 recollida en Islandia dos ni\u00f1os xa baleiros do eider. Un ni\u00f1o pode dar uns 20 g de penuxe.\nO eider en catividade.\nA plumaxe rechamante do macho fixo a especie atractiva como animal cativo. Son animais tranquilos que se relacionan pacificamente con outras aves acu\u00e1ticas. Precisan estanques fondos de abondo e augas limpas."}
{"id": "58597", "revid": "98629", "url": "https://gl.wikipedia.org/wiki?curid=58597", "title": "Illa Howland", "text": "A Illa Howland \u00e9 un atol deshabitado situado xusto ao norte do ecuador, no Oc\u00e9ano Pac\u00edfico, ao redor de 3.100\u00a0km ao suroeste de Honolulu.\nEst\u00e1 a metade de cami\u00f1o entre Hawai e Australia e \u00e9 un territorio non incorporado e non organizado dos Estados Unidos.\nA illa \u00e9 agora unha reserva nacional de vida salvaxe, a \"Howland Island National Wildlife Refuge\", xestionada polo \"U.S. Fish and Wildlife Service\" como unha \u00e1rea insular baixo o Departamento do Interior dos Estados Unidos. O \"Howland Island National Wildlife Refuge\" consiste nos 1,84\u00a0km\u00b2 da illa e os 129,80\u00a0km\u00b2 de terra mergullada que a rodean.\nA illa non ten actividade econ\u00f3mica. O seu defensa \u00e9 responsabilidade dos EEUU e \u00e9 visitada anualmente pola Garda Costeira dos EEUU.\nHistoria.\nAlg\u00fans escasos restos de cami\u00f1os e outros artefactos indican unha presenza polin\u00e9sica anterior, pero a illa estaba deshabitada cando os Estados Unidos reclam\u00e1rona no Acta de Illas Guaneras de 1856. Os seus dep\u00f3sitos de guano foron explotados por compa\u00f1\u00edas dos Estados Unidos e Gran Breta\u00f1a na segunda metade do s\u00e9culo XIX.\nEn 1935 comezou un curto intento de colonizaci\u00f3n cunha poboaci\u00f3n rotativa de catro mozos de Hawai no asentamento Itascatown.\nEmpez\u00e1ronse proxectos similares nas pr\u00f3ximas Illa Baker e Illa Jarvis, pero estes foron interrompidos pola segunda guerra mundial e as illas abandonadas.\nA Illa de Howland deb\u00eda ser unha parada de reposici\u00f3n para a piloto americana Amelia Earhart e o seu tripulante Fred Noonan no seu voo ao redor do mundo de 1937. Engalaron na illa de Lae, Nova Guinea, pero nunca foron vistos de novo. Por este motivo a illa tam\u00e9n \u00e9 co\u00f1ecida como \"a illa que Amelia Earheart nunca alcanzou\".\nO persoal civil dos Estados Unidos evacuou a illa no ano 1942 logo dos ataques a\u00e9reos e navais dos xaponeses na segunda guerra mundial. Foi ocupada por persoal militar dos Estados Unidos, pero estes abandonaron a illa logo da guerra. A entrada ao p\u00fablico real\u00edzase mediante un permiso especial de \"U.S. Fish and Wildlife Service\" e xeralmente est\u00e1 limitado a cient\u00edficos e educadores.\nXeograf\u00eda.\nSituado no norte do Oc\u00e9ano Pac\u00edfico (0 48 N, 176 38 O), a illa \u00e9 moi pequena (1,6\u00a0km\u00b2). O litoral ten 6,4\u00a0km de longo. A illa ten forma alargada nun eixo norte-sur. O clima \u00e9 ecuatorial, con poucas precipitaci\u00f3ns, vento constante e ardente sol. O terreo \u00e9 baixo e areoso: unha illa coralina rodeada por un estreito de arrecife cunha superficie deprimida no centro. O punto m\u00e1is alto est\u00e1 a 3 metros sobre o nivel do mar. A illa carece de auga potable. O \u00fanico recurso natural \u00e9 o guano.\nTransportes.\nA illa carece de portos xa que os arrecifes poden ser perigosos. Hai un desembarcadeiro na costa occidental. Hai tam\u00e9n un pista de aterraxe, pero xa non se utiliza. A pista de aterraxe constru\u00eduse no ano 1937 pero sufriu continuos danos durante a segunda guerra mundial e quedou en desuso."}
{"id": "58600", "revid": "865", "url": "https://gl.wikipedia.org/wiki?curid=58600", "title": "Cleveland", "text": ""}
{"id": "58601", "revid": "865", "url": "https://gl.wikipedia.org/wiki?curid=58601", "title": "Dallas", "text": ""}
{"id": "58602", "revid": "88628", "url": "https://gl.wikipedia.org/wiki?curid=58602", "title": "Comarca", "text": "Unha comarca (do lat\u00edn \"commarca\" ou \"comarcha\", \u00e1 s\u00faa vez derivado do termo de orixe xerm\u00e1nica \"Mark\", \"conf\u00edn\", \"l\u00edmite\", \"marca\") ou bisbarra \u00e9 unha subdivisi\u00f3n do territorio que configuran varias poboaci\u00f3ns que adoitan ter uns nexos com\u00fans condicionando unha unidade, pol\u00edtica, natural ou cultural.\nNos diferentes pa\u00edses do mundo, as comarcas representan unha subdivisi\u00f3n non corresponde coa galega, tendo distintos fins e significado. Na Pen\u00ednsula Ib\u00e9rica as comarcas foron un xeito de ordenaci\u00f3n do territorio moi estendido, existindo matices entre as distintas rexi\u00f3ns e pa\u00edses, as\u00ed en Portugal unha comarca actualmente designa unha divisi\u00f3n xudicial correspondente \u00e1 xurisdici\u00f3n dun Tribunal de Primeira Instancia. No Principado de Asturias, as comarcas englobar\u00edan a varios concellos, mais as oito comarcas de Asturias non te\u00f1en existencia oficial, empregan un sistema de comarcas funcionais ou \u00e1reas de planificaci\u00f3n territorial.\nAs bisbarras galegas rem\u00f3ntanse tempos atr\u00e1s, mesmo \u00e1 \u00e9poca castrexa. De moita importancia \u00e9 tam\u00e9n o \"Parrochiale suevum\", datado na segunda metade do s\u00e9culo VI e onde se reflicte a organizaci\u00f3n administrativa e eclesi\u00e1stica do Reino suevo da Gallaecia, contendo unha relaci\u00f3n de 134 parroquias agrupadas en trece dioceses (ademais menci\u00f3nase a diocese \"Britoniarum\"). O manuscrito indica ademais a existencia de \"pagus\" (distritos) especificamente suevos. Este documento, realizado en base \u00e1 conformaci\u00f3n do territorio xa existente anteriormente, mant\u00edvose en gran parte ata a actualidade."}
{"id": "58605", "revid": "56817", "url": "https://gl.wikipedia.org/wiki?curid=58605", "title": "207", "text": ""}
{"id": "58606", "revid": "56817", "url": "https://gl.wikipedia.org/wiki?curid=58606", "title": "208", "text": ""}
{"id": "58607", "revid": "736", "url": "https://gl.wikipedia.org/wiki?curid=58607", "title": "Massachusets", "text": ""}
{"id": "58608", "revid": "1131", "url": "https://gl.wikipedia.org/wiki?curid=58608", "title": "Lema (hom\u00f3nimos)", "text": "O termo lema pode referirse a:\nO top\u00f3nimo galego Lema pode referirse a:\nAmais, o apelido Lema pode referirse a:"}
{"id": "58609", "revid": "89787", "url": "https://gl.wikipedia.org/wiki?curid=58609", "title": "Auschwitz", "text": "O campo de concentraci\u00f3n de Auschwitz (en ) foi un complexo de 40 campos de concentraci\u00f3n e de exterminio operados pola Alema\u00f1a nazi na Polonia ocupada durante a segunda guerra mundial e o Holocausto. Componse de Auschwitz I, o campo principal (\"Stammlager\") en O\u015bwi\u0119cim; Auschwitz-Birkenau, un campo de concentraci\u00f3n e exterminio constru\u00eddo con numerosas c\u00e1maras de gas; Auschwitz III-Monowitz, un campo de traballo creado para achegar persoal a unha f\u00e1brica para o conglomerado qu\u00edmico IG Farben; as\u00ed como ducias de subcampos. Os campos convert\u00e9ronse nun importante lugar para a Soluci\u00f3n final do r\u00e9xime nazi.\nDespois de que Alema\u00f1a provocase a segunda guerra mundial coa invasi\u00f3n de Polonia en setembro de 1939, as \"Schutzstaffel\" (SS) converteron Auschwitz I, un antigo cuartel do ex\u00e9rcito polaco, nun campo de prisioneiros de guerra para presos pol\u00edticos polacos. Os primeiros ocupantes, criminais alem\u00e1ns levados \u00f3 campo en maio de 1940 como funcionarios, estabeleceron a reputaci\u00f3n do campo polo seu sadismo, malleiras, torturas e execuci\u00f3n de prisioneiros polas raz\u00f3ns m\u00e1is triviais. Os primeiros gaseamentos de prisioneiros sovi\u00e9ticos e polacos produc\u00edronse no bloque 11 de Auschwitz I en agosto de 1941. A construci\u00f3n de Auschwitz II comezou o mes seguinte, e dende 1942 at\u00e9 finais de 1944, trens cargados de xudeus tra\u00eddos de todas partes da Europa ocupada pola Alema\u00f1a nazi, foron conducidos at\u00e9 as c\u00e1maras de gas. Dos 1,3 mill\u00f3ns de persoas enviadas a Auschwitz, 1,1 mill\u00f3ns morreron. O n\u00famero de mortes incl\u00fae 960\u00a0000 xudeus (865\u00a0000 dos cales foron gaseados \u00f3 chegar), 74\u00a0000 polacos non xudeus, 21\u00a0000 xitanos, 15\u00a0000 prisioneiros de guerra sovi\u00e9ticos, e 15\u00a0000 outros europeos. Aqueles que non morreron nas c\u00e1maras de gas fix\u00e9rono de fame, esgotamento, doenzas, execuci\u00f3ns individuais ou malleiras. Outros foron asasinados por mor de experimentos m\u00e9dicos.\nCando menos 802 prisioneiros tentaron escapar, 144 dos cales tiveron \u00e9xito, e o 7 de outubro de 1944, d\u00faas unidades de \"Sonderkommando\", compostas por prisioneiros que atend\u00edan as c\u00e1maras de gas, fixeron un levantamento sen \u00e9xito. S\u00f3 789 membros do persoal do campo (non m\u00e1is do 15%) foron algunha vez xulgados; e moitos, inclu\u00edndo o comandante do campo Rudolf H\u00f6ss, foron executados. O fracaso dos Aliados para actuar ante os primeiros informes de atrocidades no campo, bombardeando ora o campo, ora os seus ferrocarr\u00eds, segue a ser controvertido.\nConforme o Ex\u00e9rcito Vermello sovi\u00e9tico se achegaba a Auschwitz en xaneiro de 1945, contra o remate da guerra, as SS enviaron \u00e1 maior\u00eda da poboaci\u00f3n dos campos cara \u00f3 oeste en marchas da morte con direcci\u00f3n o interior de Alema\u00f1a e Austria. As tropas sovi\u00e9ticas entraron no campo o 27 de xaneiro de 1945, un d\u00eda conmemorado dende o ano 2005 como o D\u00eda Internacional de Conmemoraci\u00f3n en Lembranza das V\u00edtimas do Holocausto. As d\u00e9cadas seguintes despois da guerra, sobreviventes como Primo Levi, Viktor Frankl e Elie Wiesel escribiron memorias das s\u00faas experiencias, e o campo converteuse nun s\u00edmbolo dominante do Holocausto. En 1947, Polonia fundou o Museo estatal Auschwitz-Birkenau no lugar de Auschwitz I e II, e en 1979 foi nomeado como Patrimonio da Humanidade pola UNESCO.\nContexto hist\u00f3rico.\nA ideolox\u00eda do nazismo (ou nacionalsocialismo) reuniu elementos de \"hixiene racial\", euxenesia e antisemitismo, segundo describe Richard J. Evans, combinados co panxermanismo e o expansionismo territorial. O Partido Nacionalsocialista Alem\u00e1n dos Traballadores (Partido Nazi), e en particular Adolf Hitler, obsesionouse coa \"cuesti\u00f3n xud\u00eda\". Tanto durante como inmediatamente despois da toma de poder dos nazis en Alema\u00f1a no ano 1933, os actos de violencia contra os xudeus alem\u00e1ns foron omnipresentes, e aprobouse unha lexislaci\u00f3n que os exclu\u00eda de certas profesi\u00f3ns, inclu\u00eddos o servizo civil e o dereito. O acoso e a presi\u00f3n econ\u00f3mica foron empregados para alentalos a abandonar Alema\u00f1a; \u00f3s seus negocios neg\u00f3uselles o acceso \u00f3s mercados, prohib\u00eduselles a publicidade en xornais e priv\u00f3uselles de contratos gobernamentais. O 15 de setembro de 1935, o Reichstag aprobou as Leis de N\u00fcrnberg. A Lei de Cidadan\u00eda do Reich defin\u00eda como cidad\u00e1ns aqueles \"alem\u00e1ns ou de sangue relacionado que demostren polo seu comportamento que est\u00e1n dispostos e son axeitados para servir fielmente \u00f3 pobo alem\u00e1n e \u00f3 Reich\", e a Lei de Protecci\u00f3n do Sangue e a Honra Alem\u00e1ns prohibiu o matrimonio e as relaci\u00f3ns extramatrimoniais entre os \"alem\u00e1ns ou de sangue relacionado\" e os xudeus.\nCando Alema\u00f1a invadiu Polonia en setembro de 1939, provocando a segunda guerra mundial, Hitler ordenou que os l\u00edderes e os servizos de intelixencia polacos fosen destru\u00eddos. O campo de Auschwitz foi estabelecido en abril de 1940, \u00f3 principio como un campo de corentena para prisioneiros pol\u00edticos polacos. O 22 de xu\u00f1o de 1941, nun intento de obter novos territorios, Hitler invadiu a Uni\u00f3n Sovi\u00e9tica. O primeiro gaseamento en Auschwitz, dun grupo de prisioneiros de guerra sovi\u00e9ticos, tivo lugar por volta de agosto de 1941. No remate dese mesmo ano, durante o que moitos historiadores consideran como a primeira fase do Holocausto, entre 500\u00a0000 e 800\u00a0000 xudeus sovi\u00e9ticos foron asasinados en tiroteos masivos polos \"Einsatzgruppen\" alem\u00e1ns, soldados ordinarios e colaboradores locais. Na conferencia de Wannsee que se celebrou en Berl\u00edn o 20 de xaneiro de 1942, Heydrich resumiu a Soluci\u00f3n Final da cuesti\u00f3n xud\u00eda \u00f3s l\u00edderes nazis, e dende comezos de 1942, trens cargados con xudeus de todas partes da Europa ocupada foron levados polos alem\u00e1ns a campos de exterminio en Polonia: Auschwitz, Be\u0142\u017cec, Che\u0142mno, Majdanek, Sobib\u00f3r e Treblinka. A maior\u00eda dos prisioneiros foron gaseados \u00e1 s\u00faa chegada.\nCampos.\nAuschwitz I.\nCrecemento.\nAuschwitz I foi un antigo campo para traballadores transitorios durante a primeira guerra mundial, e posteriormente uns cuarteis do ex\u00e9rcito polaco. Baixo o r\u00e9ximo nazi foi convertido no campo principal (\"Stammlager\") e na sede administrativa do complexo. O lugar, a 50 quil\u00f3metros \u00f3 suroeste de Cracovia, foi suxerido por vez primeira en febreiro de 1940 como un campo de corentena para prisioneiros polacos polo SS-Oberf\u00fchrer Arpad Wigand, o inspector da Sicherheitspolizei (polic\u00eda de seguridade) e o deputado das SS-Obergruppenf\u00fchrer Erich von dem Bach-Zelewski, o alto mando das SS l\u00edder da polic\u00eda de Silesia. Richard Gl\u00fccks, xefe de Inspecci\u00f3n dos campos de concentraci\u00f3n, enviou \u00f3 antigo comandante do campo de concentraci\u00f3n de Sachsenhausen, Walter Eisfeld, para que o inspeccionase. Cuns 1\u00a0000\u00a0m de longo e 400\u00a0m de ancho, Auschwitz constaba nese momento de 22 bloques de edificios, oito deles de dous andares; un segundo andar foi engadido \u00f3s demais en 1943 e foron constru\u00eddos oito novos bloques.\nO Reichsf\u00fchrer-SS Heinrich Himmler, l\u00edder das Schutzstaffel (SS), aprobou o lugar en abril de 1940 por recomendaci\u00f3n do SS-Obersturmbannf\u00fchrer Rudolf H\u00f6ss, de Inspecci\u00f3n dos campos. H\u00f6ss supervisou o desenvolvemento do campo e exerceu como o seu primeiro comandante. Os primeiros 30 prisioneiros chegaron o 20 de maio de 1940 dende o campo de Sachsenhausen en Oranienburg, Alema\u00f1a. Eran \"criminais de carreira\" alem\u00e1ns (\"Berufsverbrecher\"), que foron co\u00f1ecidos como \"verdes\" (\"gr\u00fcnen\") polos tri\u00e1ngulos verdes que ti\u00f1an que levar na s\u00faa roupa de prisi\u00f3n. Tra\u00eddos \u00f3 campo como funcionarios, este grupo foi o principal encargado de estabelecer o sadismo dende os primeiros momentos do campo, cuxa violencia estaba dirixida especialmente \u00f3s reclusos polacos, at\u00e9 que os presos pol\u00edticos tam\u00e9n asumiron as s\u00faas funci\u00f3ns no campo. Bruno Brodniewitsch, o primeiro prisioneiro (que ti\u00f1a o n\u00famero de serie \"1\"), converteuse en \"Lager\u00e4ltester\" (responsable do campo); os outros recibiron postos como \"kapos\" e supervisores de bloques.\nPrimeiro transporte masivo.\nO primeiro transporte masivo, que estaba composto de 728 prisioneiros pol\u00edticos polacos, inclu\u00edndo sacerdotes cat\u00f3licos e xudeus, chegou o 14 de xu\u00f1o de 1940 dende Tarn\u00f3w, Polonia. Recibiron os n\u00fameros de serie dende o 31 at\u00e9 o 758. Nunha carta do 12 de xullo de 1940, H\u00f6ss c\u00f3ntalle a Gl\u00fccks que a poboaci\u00f3n local era \"fanaticamente polaca, preparada para emprender calquera tipo de operaci\u00f3n contra os odiados homes das SS\". A finais de 1940, as SS confiscaron as terras arredor do campo para crear unha \"zona de interese\" (\"Interessengebiet\") de 40 quil\u00f3metros cadrados patrullada polas SS, a Gestapo e a polic\u00eda local. En marzo de 1941, outras 10\u00a0900 persoas foron encarceradas no campo, a maior\u00eda delas eran polacos.\nO primeiro encontro dos reclusos con Auschwitz, no caso de seren rexistrados e non enviados directamente \u00e1 c\u00e1mara de gas, era no centro de recepci\u00f3n de prisioneiros preto da porta co sinal \"Arbeit macht frei\", onde eran tatuados, afeitados, desinfectados e se lles daba un uniforme a raias de prisioneiros. Constru\u00eddo entre 1942 e 1944, o centro conti\u00f1a uns ba\u00f1os, unha lavander\u00eda e 19 c\u00e1maras de gas para limpar a roupa. O centro de recepci\u00f3n de prisioneiros de Auschwitz I converteuse no centro de recepci\u00f3n de visitantes do museo estatal Auschwitz-Birkenau.\nCrematorio I, primeiros gaseamentos.\nA construci\u00f3n do crematorio I comezou en Auschwitz I a finais de xu\u00f1o ou comezos de xullo de 1940. Nun principio, non estaba pensado para o asasinato masivo sen\u00f3n para desfacerse dos prisioneiros que foron executados ou daqueles que morreron no campo. O crematorio estivo operativo dende agosto de 1940 at\u00e9 xullo de 1943, cando os crematorios de Auschwitz II xa estaban en funcionamento. En maio de 1942, instal\u00e1ronse tres fornos no crematorio I, que xuntos pod\u00edan queimar 340 corpos en 24 horas.\nO primeiro gaseamento experimental tivo lugar en agosto de 1941, cando o Lagerf\u00fchrer Karl Fritzsch, por orde de Rudolf H\u00f6ss, asasinou un grupo de prisioneiros de guerra sovi\u00e9ticos introducindo Zyklon B na s\u00faa cela do soto do bloque 11 de Auschwitz I. Un segundo grupo de 600 prisioneiros de guerra sovi\u00e9ticos e arredor de 250 prisioneiros polacos enfermos foron gaseados o 3\u20135 de setembro. A morgue converteuse m\u00e1is tarde nunha c\u00e1mara de gas capaz de albergar cando menos a 700\u2013800 persoas. O Zyklon B era introducido na habitaci\u00f3n a trav\u00e9s das fendas do teito.\nPrimeiro transporte masivo de xudeus.\nOs historiadores non est\u00e1n de acordo sobre a data na que os transportes de soamente xudeus comezaron a chegar a Auschwitz. Na Conferencia de Wannsee celebrada en Berl\u00edn o 20 de xaneiro de 1942, o liderado nazi bosquexou, nunha linguaxe eufem\u00edstica, os seus plans para a Soluci\u00f3n final. De acordo con Franciszek Piper, o comandante de Auschwitz Rudolf H\u00f6ss ofreceu versi\u00f3ns inconsistentes despois da guerra, suxerindo que o exterminio comezou en decembro de 1941, en xaneiro de 1942, ou antes do estabelecemento do campo de mulleres en marzo de 1942. En \"Kommandant in Auschwitz\", escribiu: \"Na primavera de 1942 os primeiros transportes de xudeus, todos destinados \u00f3 exterminio, chegaron dende a Alta Silesia.\" O 15 de febreiro de 1942, de acordo con Danuta Czech, un transporte de xudeus de Beuthen, Alta Silesia (Bytom, Polonia), chegou a Auschwitz I e foi enviado directamente \u00e1 c\u00e1mara de gas. En 1998, unha testemu\u00f1a dixo que o tren conti\u00f1a \"as mulleres de Beuthen\". Saul Friedl\u00e4nder escribiu que os xudeus de Beuthen proced\u00edan dos campos de traballo da Organizaci\u00f3n Schmelt e que foran considerados como non aptos para traballar. De acordo con Christopher Browning, os transportes de xudeus non aptos para o traballo foron conducidos \u00e1 c\u00e1mara de gas en Auschwitz dende o outono de 1941. A evidencia disto e o transporte de febreiro de 1942 foi discutida en 2015 por Nikolaus Wachsmann.\nO 20 de marzo de 1942, de acordo con Danuta Czech, un transporte con xudeus polacos procedente de Silesia e Zag\u0142\u0119bie D\u0105browskie foi conducido directamente dende a estaci\u00f3n at\u00e9 a c\u00e1mara de gas de Auschwitz II, que acababa de entrar en funcionamento. O 26 e 28 de marzo, dous transportes con xud\u00edas eslovacas foron rexistrados como prisioneiras no campo de mulleres de Auschwitz II, onde foron mantidas para o traballo escravo; estes foron os primeiros transportes organizados polo departamento de Adolf Eichmann na Oficina Central de Seguridade do Reich (RSHA). O 30 de marzo, o primeiro transporte da RHSA chegou dende Francia. A \"selecci\u00f3n\", segundo a cal os novos prisioneiros eran escollidos para o traballo ou para as c\u00e1maras de gas, comezou en abril de 1942 e foi realizada de maneira regular dende o mes de xullo. Piper escribe que isto reflect\u00eda a crecente necesidade de man de obra de Alema\u00f1a. Os seleccionados como non aptos para traballar foron gaseados sen ser rexistrados como prisioneiros.\nTam\u00e9n hai desacordo sobre o n\u00famero de persoas que foron gaseadas en Auschwitz I. Perry Broad, un \"SS-Unterscharf\u00fchrer\", escribiu que \"un transporte e outro desaparec\u00edan no crematorio de Auschwitz [I].\" De acordo con Filip M\u00fcller, un dos \"Sonderkommando\" de Auschwitz I, ducias de miles de xudeus foron asasinados, procedentes de Francia, os Pa\u00edses Baixos, Eslovaquia, Alta Silesia e Iugoslavia, e dos guetos de Theresienstadt, Ciechanow, e Grodno. En contra desta afirmaci\u00f3n, Jean-Claude Pressac estimou que o n\u00famero de persoas asasinadas no campo de Auschwitz I foi de 10\u00a0000. Os derradeiros reclusos gaseados al\u00ed, en decembro de 1942, foron uns 400 membros dos \"Sonderkommando\" de Auschwitz II, que se viron obrigados a desenterrar e queimar os restos das foxas com\u00fans dese campo, que se cre que conti\u00f1an m\u00e1is de 100\u00a0000 cad\u00e1veres.\nAuschwitz II-Birkenau.\nConstruci\u00f3n.\nLogo de visitar Auschwitz I en marzo de 1941, semella que Himmler ordenou que o campo fose expandido, malia que Peter Hayes sinala que, o 10 de xaneiro de 1941, a resistencia polaca d\u00edxolle \u00f3 goberno polaco no exilio en Londres: \"o campo de concentraci\u00f3n de Auschwitz\u00a0...pode acoller aproximadamente 7\u00a0000 prisioneiros no presente, e debe ser reconstru\u00eddo para albergar aproximadamente 30\u00a0000.\" A construci\u00f3n de Auschwitz II-Birkenau, chamado \"Kriegsgefangenenlager\" (campo de prisioneiros de guerra) sobre o plano, comezou en outubro de 1941 en Brzezinka, a uns tres quil\u00f3metros de Auschwitz I. O plan inicial era que Auschwitz II estivese composto de catro sectores (Bauabschnitte I\u2013IV), cada un consistente en seis subcampos (BIIa\u2013BIIf) coas s\u00faas propias portas e valados. Os dous primeiros sectores foron completados (o sector BI era nun principio un campo de corentena), mais a construci\u00f3n de BIII comezou en 1943 e parou en abril de 1944, e o plan de facer BIV foi abandonado.\nO SS-Sturmbannf\u00fchrer Karl Bischoff, un arquitecto, foi o xefe da construci\u00f3n. En base a un orzamento inicial de 8,9\u00a0mill\u00f3ns de reichsmarks, os seus planos esix\u00edan que cada barrac\u00f3n tivese 550 prisioneiros, mais logo cambiouno a 744 por barrac\u00f3n, o que significa que o campo pod\u00eda conter 125\u00a0000 persoas, no canto de 97\u00a0000. Hab\u00eda 174 barrac\u00f3ns, cada un deles medindo 35,4 por 11 metros, divididos en 62 segmentos de 4 metros cadrados. Os segmentos estaban divididos en \"ni\u00f1os\", inicialmente para tres reclusos e despois para catro. Cun espazo persoal dun metro cadrado para durmir e para pousar as pertenzas que ti\u00f1an, os presos estaban privados, segundo escribiu Robert-Jan van Pelt, \"do espazo m\u00ednimo preciso para existir\".\nOs prisioneiros foron obrigados a vivir nos barrac\u00f3ns mentres os constru\u00edan; ademais de traballar, enfront\u00e1banse a longas chamadas pola noite. Como resultado, moitos prisioneiros do BIb (o campo dos homes) morr\u00edan nos primeiros meses por mor de hipotermia, inanici\u00f3n ou cansazo. Uns 10\u00a0000 prisioneiros de guerra sovi\u00e9ticos chegaron a Auschwitz I entre o 7 e o 25 de outubro de 1941, pero o 1 de marzo de 1942 s\u00f3 945 segu\u00edan a\u00ednda rexistrados; foron transferidos a Auschwitz II, onde a maior\u00eda deles morreu en maio.\nCrematorios II\u2013V.\nA primeira c\u00e1mara de gas de Auschwitz II estivo operativa en marzo de 1942. Contra o 20 de marzo, un transporte de xudeus polacos enviado pola Gestapo dende Silesia e Zag\u0142\u0119bie D\u0105browskie foi conducido directamente dende a estaci\u00f3n de carga de O\u015bwi\u0119cim at\u00e9 a c\u00e1mara de gas de Auschwitz II, sendo posteriormente enterrados nun prado achegado. A c\u00e1mara de gas atop\u00e1base no que os prisioneiros chamaban a \"pequena casa vermella\" (co\u00f1ecida como b\u00fanker 1 pola SS), unha cabana de ladrillos que se converteu nunha instalaci\u00f3n de gas; as fiestras foran tapiadas e os seus catro cuartos convertidos en dous cuartos illados, cuxas portas dic\u00edan \"Zur Desinfektion\" (\"para desinfecci\u00f3n\"). Unha segunda cabana de ladrillos, a \"pequena casa branca\" ou b\u00fanker 2, foi convertida e posta en funcionamento en xu\u00f1o de 1942. Cando Himmler visitou o campo o 17 e o 18 de xullo de 1942, recibiu unha demostraci\u00f3n dunha selecci\u00f3n de xudeus neerlandeses, un asasinato en masa nunha c\u00e1mara de gas do b\u00fanker 2 e unha visita \u00f3s edificios de Auschwitz III, a nova planta de IG Farben constru\u00edda en Monowitz.\nO uso dos b\u00fankeres I e 2 det\u00edvose na primavera de 1943 cando o novo crematorio foi constru\u00eddo, a\u00ednda que o b\u00fanker 2 estivo operativo de novo en maio de 1944 para o asasinato de xudeus h\u00fangaros. O b\u00fanker I foi demolido en 1943 e o b\u00fanker 2 en novembro de 1944. Piper escribe que os planos dos crematorios II e III amosan que \u00e1mbolos dous ti\u00f1an salas de forno de 30 por 11,24 metros na planta baixa, un vestiario subterr\u00e1neo de 49,43 por 7,93 metros e unha c\u00e1mara de gas de 30 por 7 metros. Os vestidores ti\u00f1an bancos de madeira \u00f3 longo das paredes e colgadoiros numerados para a roupa. As v\u00edtimas eran conducidas dende estes cuartos a un andadeiro estreito de cinco iardas de longo, que \u00e1 su vez conduc\u00eda a un espazo dende o cal se abr\u00eda a porta da c\u00e1mara de gas. As c\u00e1maras eran brancas no seu interior, e ti\u00f1an difusores fixados no teito para semellar duchas. A capacidade diaria dos crematorios (\u00e9 dicir cantos corpos pod\u00edan ser queimados nun per\u00edodo de 24 horas) era de 340 corpos no crematorio I; 1\u00a0440 nos crematorios II e III; e 768 nos crematorios IV e V. En xu\u00f1o de 1943 catro dos crematorios estaban operativos, mais o crematorio I non foi utilizado m\u00e1is despois de xullo de 1943. Isto supo\u00f1\u00eda unha capacidade total diaria de 4\u00a0416 persoas, a\u00ednda que cargando de tres a cinco corpos cada vez, os \"Sonderkommando\" pod\u00edan queimar m\u00e1is de 8\u00a0000 corpos \u00f3 d\u00eda. A capacidade m\u00e1xima raramente era necesaria, xa que a media entre 1942 e 1944 era duns 1\u00a0000 corpos queimados cada d\u00eda.\nAuschwitz III-Monowitz.\nDespois de considerar diferentes lugares para a nova planta de manufactura de Buna-N, un tipo de caucho sint\u00e9tico esencial para os esforzos b\u00e9licos, a f\u00e1brica de qu\u00edmicos alem\u00e1 IG Farben escolleu un sitio preto das vilas de Dwory e Monowice (Monowitz en alem\u00e1n), a uns 7 quil\u00f3metros \u00f3 leste de Auschwitz I. As exenci\u00f3ns de impostos estaban dispo\u00f1ibles para as corporaci\u00f3ns preparadas para desenvolver industrias nas rexi\u00f3ns fronteirizas baixo a Lei de Asistencia Fiscal do Leste, aprobada en decembro de 1940. Ademais da s\u00faa proximidade \u00f3 campo de concentraci\u00f3n e a unha fonte de man de obra barata, o sitio ti\u00f1a boas conexi\u00f3ns ferroviarias e acceso \u00e1s materias primas. En febreiro de 1941, Himmler ordenou que a poboaci\u00f3n xud\u00eda de O\u015bwi\u0119cim fose expulsada para deixar sitio a traballadores cualificados, que t\u00f3dolos polacos capaces de traballar permanecesen na cidade e traballasen na construci\u00f3n da f\u00e1brica e que os prisioneiros de Auschwitz fosen empregados nos traballos de construci\u00f3n.\nOs reclusos de Auschwitz comezaron a traballar na planta, co\u00f1ecida como Buna Werke e IG-Auschwitz, en abril de 1941, e derrubaron casas en Monowitz para facerlle sitio. No mes de maio, debido \u00e1 escaseza de cami\u00f3ns, varios centos deles ergu\u00edanse \u00e1s 3 da ma\u00f1\u00e1 para cami\u00f1ar al\u00ed d\u00faas veces \u00f3 d\u00eda dende Auschwitz I. Debido a que unha longa ringleira de reclusos exhaustos cami\u00f1ando pola cidade de O\u015bwi\u0119cim poder\u00eda danar as relaci\u00f3ns entre alem\u00e1ns e polacos, d\u00edxoselles que se afeitaran diariamente, se aseguraran de que estivesen limpos e que cantasen mentres cami\u00f1aban. Dende finais de xullo, eran levados \u00e1 factor\u00eda en vag\u00f3ns de trens de mercanc\u00edas. Por mor da dificultade de desprazalos, sobre todo durante o inverno, IG Farben decidiu constru\u00edr un novo campo na planta. Os primeiros reclusos foron trasladados al\u00ed o 30 de outubro de 1942. Co\u00f1ecido como \"KL Auschwitz III-Aussenlager\" (subcampo Auschwitz III), e posteriormente como o campo de concentraci\u00f3n de Monowitz, foi o primeiro campo de concentraci\u00f3n en ser financiado e constru\u00eddo por unha industria privada.\nCunhas medidas de 270 x 490 metros, o campo era meirande ca Auschwitz I. A finais de 1944, conti\u00f1a 60 barrac\u00f3ns de 17,5 x 8 metros, cada un cunha sala de d\u00eda e un dormitorio con 56 liteiras de madeira de tres niveis. IG Farben pagou \u00e1s SS tres ou catro reichsmarks polas quendas de nove a once horas de cada traballador. En 1943\u20131944, arredor de 35\u00a0000 reclusos traballaban na planta; 23\u00a0000 (unha media de 32 \u00f3 d\u00eda) morreron como resultado da malnutrici\u00f3n, doenzas e a carga de traballo. Logo de tres ou catro meses no campo, segundo escribe Peter Hayes, os reclusos eran \"reducidos a esqueletos andantes\". As mortes e os traslados \u00e1s c\u00e1maras de gas en Auschwitz II reduc\u00edan a poboaci\u00f3n en case un quinto cada mes. Os administradores do sitio ameazaban constantemente \u00f3s reclusos coas c\u00e1maras de gas, e o cheiro dos crematorios de Auschwitz I e II sent\u00edase fortemente no campo.\nA\u00ednda que se esperaba que a f\u00e1brica comezase a producir en 1943, a escaseza de man de obra e materias primas provocou que a posta en marcha se pospuxese repetidamente. Os Aliados bombardearon a planta en 1944 os d\u00edas 20 de agosto, 13 de setembro, 18 de decembro e 26 de decembro. O 19 de xaneiro de 1945, as SS ordenaron que o sitio fose evacuado, enviando a 9\u00a0000 reclusos, a maior\u00eda deles xudeus, nunha marcha da morte a outro subcampo de Auschwitz en Gliwice. Dende Gliwice, os prisioneiros foron transportados en tren de mercador\u00edas en vag\u00f3ns abertos ata Buchenwald e o campo de concentraci\u00f3n de Mauthausen-Gusen. Os 800 reclusos que foron abandonados no hospital de Monowitz foron liberados xunto co resto do campo o 27 de xaneiro de 1945 pola 1\u00aa Fronte Ucra\u00edna do Ex\u00e9rcito Vermello.\nSubcampos.\nNumerosas empresas industriais alem\u00e1s, como Krupp e Siemens-Schuckert, constru\u00edron factor\u00edas cos seus propios subcampos. Exist\u00edan arredor de 28 campos preto de plantas industriais, tendo cada campo centos ou milleiros de prisioneiros. Designados como \"Aussenlager\" (campo externo), \"Nebenlager\" (campo de extensi\u00f3n), \"Arbeitslager\" (campo de traballo) ou \"Aussenkommando\" (detalle de traballo externo), os campos foron constru\u00eddos en Blechhammer, Jawiszowice, Jaworzno, Lagisze, Mys\u0142owice, Trzebinia, e mesmo no Protectorado de Bohemia e Moravia, en Checoslovaquia. Entre as industrias con campos sat\u00e9lite hab\u00eda minas de carb\u00f3n, fundici\u00f3ns e outros traballos do metal e plantas qu\u00edmicas. Os presos tam\u00e9n foron obrigados a traballar na silvicultura e na agricultura. Por exemplo, \"Wirtschaftshof Budy\", na vila polaca de Budy, preto de Brzeszcze, era un subcampo agr\u00edcola onde os prisioneiros traballaban 12 horas \u00f3 d\u00eda, labrando os campos, coidando dos animais e facendo compost a partir de cinzas humanas dos crematorios mesturadas con herba e esterco. Os actos de sabotaxe para diminu\u00edr a produci\u00f3n produc\u00edronse en varios subcampos, inclu\u00edndo Charlottengrube, Gleiwitz II e Rajsko. As condici\u00f3ns de vida nalg\u00fans dos campos eran tan pobres que eran considerados subcampos de castigo.\nA vida nos campos.\nGornici\u00f3n das SS.\nNado en Baden-Baden en 1900, Rudolf H\u00f6ss foi nomeado primeiro comandante de Auschwitz cando Heinrich Himmler ordenou o 27 de abril de 1940 o estabelecemento do campo. Viviu coa s\u00faa muller e fillos nunha casa de dous pisos feita de estuco preto do edificio do comandante e da administraci\u00f3n, e exerceu como comandante at\u00e9 o 11 de novembro de 1943, con Josef Kramer como o seu adxunto. Foi sucedido como comandante por Arthur Liebehenschel, e H\u00f6ss uniuse \u00e1 Oficina Econ\u00f3mica e Administrativa Central das SS en Oranienburg como director de Amt DI, un posto que o converteu en adxunto da inspecci\u00f3n dos campos.\nRichard Baer converteuse en comandante de Auschwitz I o 11 de maio de 1944, e Fritz Hartjenstein o de Auschwitz II dende o 22 de novembro de 1943, seguido por Josef Kramer dende o 15 de maio de 1944 at\u00e9 a eliminaci\u00f3n do campo en xaneiro de 1945. Heinrich Schwarz foi comandante de Auschwitz III dende o momento en que se converteu nun campo aut\u00f3nomo en novembro de 1943 at\u00e9 a s\u00faa liquidaci\u00f3n. H\u00f6ss regresou a Auschwitz entre o 8 de maio e o 29 de xullo de 1944 como comandante da gornici\u00f3n local das SS (\"Standort\u00e4ltester\") co obxectivo de supervisar a chegada de xudeus h\u00fangaros, o cal o converteu no oficial superior de t\u00f3dolos comandantes dos campos de Auschwitz.\nDe acordo con Aleksander Lasik, unhas 6\u00a0335 persoas (6\u00a0161 delas, homes) traballaron para as SS en Auschwitz \u00f3 longo da existencia do campo; o 4,2% eran oficiais, o 26,1% eran suboficiais, e o 69,7 eran de baixo rango e arquiveiros. En marzo de 1941, hab\u00eda 700 gardas das SS, en xu\u00f1o de 1942, 2\u00a0000 e en agosto de 1944, 3\u00a0342. No seu m\u00e1ximo hist\u00f3rico en xaneiro de 1945, 4\u00a0480 homes e 71 mulleres das SS traballaban en Auschwitz; este n\u00famero m\u00e1is alto probablemente se debese \u00e1 lox\u00edstica de evacuaci\u00f3n do campo. As gardas femininas eran co\u00f1ecidas como supervisoras das SS (\"SS-Aufseherinnen\").\nA maior\u00eda do persoal proced\u00eda de Alema\u00f1a e de Austria, mais conforme progresaba a guerra medrou o n\u00famero de \"Volksdeutsche\" doutros pa\u00edses, como Checoslovaquia, Polonia, Iugoslavia e os estados b\u00e1lticos, que se uniron \u00e1s SS en Auschwitz. Non todos eran etnicamente alem\u00e1ns. Os gardas tam\u00e9n eran recrutados dende Hungr\u00eda, Roman\u00eda e Eslovaquia. Os gardas do campo, que supo\u00f1\u00edan tres cuartos do persoal das SS, eran membros da \"SS-Totenkopfverb\u00e4nde\" (unidades cabeza de morto). Outros membros do persoal das SS traballaban nos departamentos m\u00e9dico e pol\u00edtico, ou na administraci\u00f3n econ\u00f3mica, que era responsable da roupa e doutras subministraci\u00f3ns, inclu\u00edndo a propiedade de prisioneiros mortos. As SS v\u00edan Auschwitz como un destino c\u00f3modo; estar al\u00ed significaba que evitan a loita na fronte e ti\u00f1an acceso \u00e1s pertenzas das v\u00edtimas.\nFuncionarios e \"Sonderkommando\".\nCertos prisioneiros, nun principio alem\u00e1ns non xudeus, mais despois tam\u00e9n xudeus e polacos non xudeus, foron asignados a postos de autoridade como \"Funktionsh\u00e4ftlinge\" (funcionarios), o que lles daba acceso a mellores vivendas e comida. Os \"Lagerprominenz\" (a elite do campo) inclu\u00eda \"Blockschreiber\" (funcionarios dos barrac\u00f3ns), \"Kapo\" (capataces), \"Stubendienst\" (ordenanzas dos barrac\u00f3ns) e \"Kommandierte\" (confiables). Ostentando un inmenso poder sobre outros prisioneiros, os funcionarios ga\u00f1aron unha reputaci\u00f3n como s\u00e1dicos. Moi poucos foron procesados despois da guerra debido \u00e1 dificultade de determinar que atrocidades foron cometidas por orde das SS.\nA\u00ednda que as SS supervisaban os asasinatos nas c\u00e1maras de gas, a maior parte do traballo era realizado por prisioneiros co\u00f1ecidos dende 1942 como \"Sonderkommando\" (escuadr\u00f3n especial). Na s\u00faa maior\u00eda eran xudeus pero tam\u00e9n hab\u00eda grupos de prisioneiros de guerra sovi\u00e9ticos. En 1940\u20131941, cando s\u00f3 hab\u00eda unha c\u00e1mara de gas no campo, hab\u00eda uns 20 prisioneiros deste tipo, a finais de 1943 hab\u00eda 400, e en 1944, durante o Holocausto en Hungr\u00eda, o seu n\u00famero aumentou at\u00e9 874. Os \"Sonderkommando\" retiraban os bens e os cad\u00e1veres dos trens que chegaban, guiaban as v\u00edtimas \u00f3s vestiarios e \u00e1s c\u00e1maras de gas, despois retiraban os seus corpos e quit\u00e1banlles as xoias, o cabelo e os implantes dentais ou calquera metal precioso dos seus dentes, todo o cal era enviado a Alema\u00f1a. Unha vez que os corpos eran despoxados de toda clase de valor, os \"Sonderkommando\" queim\u00e1banos nos crematorios.\nXa que eran testemu\u00f1as dos asasinatos en masa, os Sonderkommando viv\u00edan separados dos outros prisioneiros, a\u00ednda que esta regra non se aplicou \u00f3s non xudeus que hab\u00eda entre eles. A s\u00faa calidade de vida era considerablemente mellor polo seu acceso \u00e1s propiedades dos acabados de chegar, que intercambiaban dentro do campo, incluso coas SS. Por\u00e9n, a s\u00faa esperanza de vida era curta, xa que eran regularmente asasinados e substitu\u00eddos. Arredor de 100 sobreviviron logo da liquidaci\u00f3n do campo. Foron trasladados pola forza en marchas da morte e por tren at\u00e9 o campo de Mauthausen, onde tres d\u00edas despois se lles pediu que desen un paso adiante durante o pase de lista. Ning\u00fan deles o fixo, e debido a que as SS non ti\u00f1an o seu rexistro, varios deles sobreviviron.\nTatuaxes e tri\u00e1ngulos.\nExclusivamente en Auschwitz os prisioneiros eran tatuados cun n\u00famero de serie, na zona esquerda do peito para os prisioneiros de guerra sovi\u00e9ticos e no brazo esquerdo para os civ\u00eds. As categor\u00edas de prisioneiros eran distinguibles por anacos triangulares de roupa (en alem\u00e1n: \"Winkel\") cosidos na s\u00faa chaqueta debaixo do n\u00famero de prisioneiro. Os prisioneiros pol\u00edticos (\"Schutzh\u00e4ftlinge\" ou Sch), a maior\u00eda polacos, levaban un tri\u00e1ngulo vermello, mentres que os criminais (\"Berufsverbrecher\" ou BV) eran maioritariamente alem\u00e1ns e levaban un verde. Os presos sociais (\"Asoziale\" ou Aso), que inclu\u00eda a vagabundos, prostitutas e xitanos, levaban un de cor negra. O morado era para os testemu\u00f1as de Xehov\u00e1 (\"Internationale Bibelforscher-Vereinigung\" ou IBV) e o rosa para os homes homosexuais, que eran maioritariamente alem\u00e1ns. Est\u00edmase que entre 5\u00a0000 e 15\u00a0000 homes homosexuais foron procesados baixo o C\u00f3digo Penal Alem\u00e1n Secci\u00f3n 175 (que prohib\u00eda os actos sexuais entre homes) e detidos en campos de concentraci\u00f3n, dos cales un n\u00famero desco\u00f1ecido foron enviados a Auschwitz. Os xudeus levaban unha insignia amarela, coa forma da Estrela de David, superposta por un segundo tri\u00e1ngulo se tam\u00e9n pertenc\u00edan a unha segunda categor\u00eda. A nacionalidade do preso estaba indicada por unha letra cosida na tela. Exist\u00eda unha xerarqu\u00eda racial, cos prisioneiros alem\u00e1ns no m\u00e1is alto da mesma. Os seguintes eran os prisioneiros non xudeus doutros pa\u00edses. Os prisioneiros xudeus estaban no posto m\u00e1is baixo.\nTransportes.\nOs deportados eran levados a Auschwitz en vag\u00f3ns de mercador\u00edas ou de gando que \u00edan repletos, chegando preto dunha estaci\u00f3n de ferrocarril ou a unha das varias ramplas dedicadas \u00e1 v\u00eda, inclu\u00edda unha a car\u00f3n de Auschwitz I. A \"Altejudenrampe\" (antiga rampla xud\u00eda), part\u00eda da estaci\u00f3n de tren de carga de O\u015bwi\u0119cim, e foi empregada entre 1942 e 1944 para transportar xudeus. Localizada entre Auschwitz I e Auschwitz II, a chegada a esta rampla implicaba unha viaxe de 2,5 quil\u00f3metros at\u00e9 Auschwitz II a as c\u00e1maras de gas. A maior\u00eda dos deportados eran obrigados a cami\u00f1ar, acompa\u00f1ados polos homes das SS e un coche co s\u00edmbolo da Cruz Vermella que transportaba o Zyklon B, as\u00ed como por un m\u00e9dico das SS en caso de que os oficiais fosen envelenados por erro. Os reclusos que chegaban de noite, ou os que estaban d\u00e9biles de m\u00e1is para cami\u00f1ar, eran levados en cami\u00f3n. Os traballos de construci\u00f3n dunha nova li\u00f1a e dunha rampla entre os sectores BI e BII de Auschwitz II foron completados en maio de 1944 para a chegada dos xudeus h\u00fangaros, que se produciu entre maio e comezos de xullo de 1944. Os ra\u00eds levaban directamente \u00e1 \u00e1rea das c\u00e1maras de gas.\nA vida dos prisioneiros.\nO d\u00eda comezaba \u00e1s 4:30 da ma\u00f1\u00e1 para os homes (unha hora m\u00e1is tarde no inverno), e a\u00ednda m\u00e1is cedo para as mulleres, cando os supervisores do bloque fac\u00edan soar un gong e comezaban a bater nos reclusos con paus para que se lavaran e usaran as letrinas axi\u00f1a. As instalaci\u00f3ns eran atroces, con poucas latrinas e falta de auga limpa. Cada zona de aseo ti\u00f1a que dar servizo a milleiros de prisioneiros. Nos sectores BIa e BIb de Auschwitz II, dous edificios que conti\u00f1an latrinas e zonas de aseo foron instalados en 1943. Contaban con canles para se lavar e 90 billas; os retretes eran \"canles de sumidoiros\" cubertas de concreto con 58 buratos para sentar. Exist\u00edan tres barrac\u00f3ns con instalaci\u00f3ns de aseo ou retretes para dar servizo a 16 barrac\u00f3ns residenciais en BIIa, e seis lavadoiros/latrinas para 32 barrac\u00f3ns en BIIb, BIIc, BIId e BIIe. Primo Levi describiu en 1944 os ba\u00f1os de Auschwitz III:\nOs presos recib\u00edan medio litro de substituto de caf\u00e9 ou t\u00e9 de herbas pola ma\u00f1\u00e1, mais non comida. Unha segunda chamada de gong anunciaba que os reclusos se ali\u00f1aran f\u00f3ra en ringleiras de dez para ser contados. Sen importar o clima, ti\u00f1an que agardar a que chegaran as SS para que os contase; o tempo que permanec\u00edan al\u00ed depend\u00eda do estado de \u00e1nimo dos oficiais e de se houbo fugas ou outros eventos que supuxesen castigo. Os gardas pod\u00edan obrigar \u00f3s prisioneiros a anicarse durante unha hora coas manos sobre a cabeza, ou repartir malleiras ou detenci\u00f3ns por infracci\u00f3ns como a falta dun bot\u00f3n ou un taz\u00f3n de comida mal limpado. Os prisioneiros eran contados e contados de novo.\nDespois do pase de lista, \u00f3 son de \"Arbeitskommandos formieren\", os prisioneiros cami\u00f1aban cara \u00f3s seus postos de traballo, en li\u00f1as de cinco, para comezar a xornada laboral que duraba normalmente 11 horas, m\u00e1is polo ver\u00e1n e menos no inverno. Unha orquestra do campo, como a orquestra de mulleres de Auschwitz, estaba obrigada a tocar m\u00fasica alegre cando os traballadores abandonaban o campo. Os \"kapos\" eran responsables do comportamento dos prisioneiros mentres traballaban, \u00f3 igual que un escolta das SS. Gran parte do traballo realiz\u00e1base \u00f3 aire libre en obras de construci\u00f3n, pozos de grava e serradoiros. Non estaban permitidos os per\u00edodos de descanso. Un prisioneiro estaba asignado \u00e1s latrinas para medir o tempo que os traballadores tardaban en baleirar as s\u00faas vexigas e intestinos.\nO xantar consist\u00eda en tres cuartos de litro de sopa acuosa polo mediod\u00eda, segundo se informou, de mal sabor, con carne na sopa catro veces \u00e1 semana e verduras (principalmente patacas e rutabagas) tres veces. A cea eran 300 gramos de pan, a mi\u00fado con mofo, parte do cal se agardaba que os prinsioneiros gardasen para o almorzo do d\u00eda seguinte, cunha cullerada de queixo ou marmelada, ou 25 gramos de margarina ou salchicha. Os presos que realizaban traballos forzados recib\u00edan raci\u00f3ns adicionais.\n\u00c1s sete da noite ti\u00f1a lugar un segundo pase de lista, durante o cal os prisioneiros pod\u00edan ser aforcados ou azoutados. Se faltaba un prisioneiro, os demais ti\u00f1an que ficar de p\u00e9 at\u00e9 que se atopase \u00f3 ausente ou se descubrise o motivo da ausencia, mesmo se isto levaba horas. O 6 de xullo de 1940, un pase de lista durou 19 horas porque un prisioneiro polaco, Tadeusz Wiejowski, escapou; despois dunha fuxida no ano 1941, un grupo de prisioneiros foi elixido entre os compa\u00f1eiros de traballo e de barrac\u00f3n do fuxitivo e foi enviado \u00f3 bloque 11 para morrer de fame. Logo do pase de lista, os prisioneiros retir\u00e1banse \u00f3s seus bloques pola noite e recib\u00edan as s\u00faas raci\u00f3ns de pan. Despois ti\u00f1an algo de tempo libre para usar os ba\u00f1os e recibir o seu correo, a non ser que fosen xudeus, que non ti\u00f1an permitido recibir correo. O toque de queda era indicado por un novo gong \u00e1s nove da noite. Os prisioneiros durm\u00edan en cub\u00edculos de ladrillo ou madeira, ou no chan, deit\u00e1ndose coa roupa posta e cos zapatos para evitar que llos roubasen. As liteiras de madeira ti\u00f1an mantas e colch\u00f3ns de papel cheos de labras de madeira; nos de ladrillo, durm\u00edan sobre palla. De acordo con Mikl\u00f3s Nyiszli:\nO domingo non era un d\u00eda de traballo, mais os prisioneiros ti\u00f1an que limpar os barrac\u00f3ns e tomar a s\u00faa ducha semanal. Ti\u00f1an permitido escribir (en alem\u00e1n) \u00e1s s\u00faas familias, a\u00ednda que as SS censuraban o correo. Os prisioneiros que non falaban alem\u00e1n intercambiaban pan pola s\u00faa axuda. Os Shomer Shabbat tentaban manterse \u00f3 d\u00eda co calendario hebreo e as festas xud\u00edas, inclu\u00edndo o Shabat, e a porci\u00f3n semanal da Tor\u00e1. Nin os reloxos nin os calendarios estaban permitidos no campo. S\u00f3 dous calendarios xudeus feitos en Auschwitz sobreviviron at\u00e9 o final da guerra. Os presos rexistraron os d\u00edas doutras maneiras, como obtendo informaci\u00f3n dos acabados de chegar.\nO campo das mulleres.\nArredor do 30% dos prisioneiros rexistrados eran mulleres. O primeiro transporte masivo de mulleres, 999 mulleres alem\u00e1s non xud\u00edas do campo de concentraci\u00f3n de Ravensbr\u00fcck, chegou o 26 de marzo de 1942. Clasificadas como criminais, sociais e pol\u00edticas, foron levadas a Auschwitz como funcionarias fundadoras do campo de mulleres. Rudolf H\u00f6ss escribiu sobre elas: \"Era doado predicir que estas bestas maltratar\u00edan \u00e1s mulleres sobre as que exerc\u00edan poder.\u00a0... O sufrimento espiritual era completamente alleo para elas.\" Recibiron os n\u00fameros de serie 1\u2013999. A garda de mulleres de Ravensbr\u00fcck, Johanna Langefeld, converteuse na primeira \"Lagerf\u00fchrerin\" do campo de mulleres de Auschwitz. Un segundo transporte masivo de mulleres, 999 xud\u00edas de Poprad, Eslovaquia, chegaron o mesmo d\u00eda. De acordo con Danuta Czech, este foi o primeiro transporte rexistrado cara a Auschwitz pola Oficina Central de Seguridade do Reich (RSHA) oficina IV B4, co\u00f1ecida como a Oficina Xud\u00eda, liderada polo \"Obersturmbannf\u00fchrer\" das SS Adolf Eichmann. (A oficina IV era da Gestapo.) Un terceiro transporte de 798 mulleres xud\u00edas de Bratislava, Eslovaquia, ocorreu o 28 de marzo.\nNun principio, as mulleres estaban detidas nos bloques 1\u201310 de Auschwitz I, pero dende o 6 de agosto de 1942, 13\u00a0000 prisioneiras foron transferidas \u00f3 novo campo de mulleres (\"Frauenkonzentrationslager\" ou FKL) en Auschwitz II. Compo\u00f1\u00edase de 15 barrac\u00f3ns de ladrillos e 15 de madeira no sector (\"Bauabschnitt\") BIa; m\u00e1is tarde foi expandido no BIb, e en outubro de 1943 conti\u00f1a 32\u00a0066 mulleres. En 1943 e 1944, tam\u00e9n hab\u00eda arredor de 11\u00a0000 mulleres no campo de familias xitanas, as\u00ed como varios milleiros no campo familiar de Theresienstadt.\nAs condici\u00f3ns do campo das mulleres eran tan pobre que cando un grupo de reclusos masculinos chegaron al\u00ed para instalar unha enfermar\u00eda en outubro de 1942, a s\u00faa primeira tarefa, segundo os investigadores do museo de Auschwitz, era distinguir os cad\u00e1veres das mulleres que a\u00ednda estaban con vida. Gisella Perl, unha xinec\u00f3loga romanesa e xud\u00eda que estivo no campo das mulleres escribiu en 1948:\nLangefeld foi sucedida como \"Lagerf\u00fchrerin\" pola \"Oberaufseherin\" das SS Maria Mandl en outubro de 1942, quen desenvolveu unha reputaci\u00f3n pola s\u00faa crueldade. H\u00f6ss contratou homes para controlar as supervisoras femininas, primeiro \u00f3 \"Obersturmf\u00fchrer\" das SS Paul M\u00fcller, e despois \u00f3 \"Hauptsturmf\u00fchrer\" das SS Franz H\u00f6ssler. Mandl e H\u00f6ssler foron executados despois da guerra. Os experimentos de esterilizaci\u00f3n eran levados a cabo no barrac\u00f3n 30 por un xinec\u00f3logo alem\u00e1n, Carl Clauberg, e outro doutor alem\u00e1n, Horst Schumann.\nExperimentos m\u00e9dicos no bloque 10.\nOs doutores alem\u00e1ns realizaron unha gran variedade de experimentos nos prisioneiros de Auschwitz. Os doutores das SS testaron a eficacia dos raios X como un mecanismo de esterilizaci\u00f3n administrandoo en grandes doses nas prisioneiras femininas. Carl Clauberg inxectou qu\u00edmicos nos \u00fateros das mulleres nun intento de pechalos peg\u00e1ndoos. Os prisioneiros foron infectados con febres infecciosas para investigar a vacinaci\u00f3n e foron expostos a substancias t\u00f3xicas para estudar os seus efectos. Nun experimento, Bayer, daquela parte de IG Farben, pagou 150 reichsmarks por cada unha das 150 prisioneiras de Auschwitz (o campo pedira uns 200 reichsmarks por muller), que foron trasladadas \u00e1s instalaci\u00f3ns de Bayer para probar un anest\u00e9sico. Un empregado de Bayer escribiulle a Rudolf H\u00f6ss: \"O transporte de 150 mulleres chegou en boas condici\u00f3ns. Por\u00e9n, non fomos quen de obter resultados conclu\u00edntes porque morreron durante os experimentos. Rog\u00e1moslle que nos env\u00ede outro grupo de mulleres co mesmo n\u00famero e \u00f3 mesmo prezo\". A investigaci\u00f3nd de Bayer foi liderada en Auschwitz por Helmuth Vetter, de Bayer/IG Farben, quen tam\u00e9n foi m\u00e9dico en Auschwitz e capit\u00e1n das SS, e polos m\u00e9dicos de Auschwitz Friedrich Entress e Eduard Wirths.\nO m\u00e1is infame doutor de Auschwitz foi Josef Mengele, o \"Anxo da Morte\", quen traballou en Auschwitz II dende o 30 de maio de 1943, nun principio no campo das familias xitanas. Interesado en realizar investigaci\u00f3ns con xemelgos id\u00e9nticos, ananos e persoas con doenzas hereditarias, Mengele estabeleceu unha garder\u00eda nos cuarteis 29 e 31 para os nenos cos que estaba a experimentar, e para t\u00f3dolos nenos xitanos menores de seis anos, onde recib\u00edan mellores raci\u00f3ns de comida. Dende maio de 1944, escolleu xemelgos e ananos entre os acabados de chegar durante a \"selecci\u00f3n\", chamando polos xemelgos \u00f3 berro de \"Zwillinge heraus!\" (\"os xemelgos dean un paso adiante!\"). El e outros doutores (estes \u00faltimos, prisioneiros) mediron as partes do corpo dos xemelgos, fotograf\u00e1ronos e somet\u00e9ronos a probas dentais, de visi\u00f3n e de audici\u00f3n, a raios-x, an\u00e1lises de sangue, cirurx\u00edas e transfusi\u00f3ns de sangue entre eles. Posteriormente, fac\u00edaos matar e diseccionar. Kurt Heissmeyer, outro doutor alem\u00e1n e oficial das SS, levou 20 nenos polacos xudeus dende Auschwitz at\u00e9 o campo de concentraci\u00f3n de Neuengamme, preto de Hamburgo, para usalos en experimentos pseudocient\u00edficos. Foron inxectados co bacilli da tuberculose para probar unha cura. En abril de 1945, os nenos foron asasinados colgados para ocultar o proxecto.\nUnha colecci\u00f3n de esqueletos xudeus foi obtida de entre un grupo de 115 prisioneiros escollidos polas s\u00faas caracter\u00edsticas racais percibidas e estereotipadas. Rudolf Brandt e Wolfram Sievers, xerente de \"Ahnenerbe\" (un instituto de investigaci\u00f3n nazi), entregaron os esqueletos \u00f3 Instituto de Anatom\u00eda do Reichsuniversit\u00e4t Stra\u00dfburg en Alsacia-Lorena. A colecci\u00f3n foi autorizada por Heinrich Himmler e baixo a direcci\u00f3n de August Hirt. Finalmente, 87 dos prisioneiros foron enviados a Natzweiler-Struthof e asasinados en agosto de 1943. Brandt e Sievers foron executados en 1948 logo de ser condenados no xu\u00edzo dos doutores, como parte dos Xu\u00edzos de N\u00faremberg.\nCastigos e bloque 11.\nOs prisioneiros pod\u00edan ser golpeados e asasinados polos gardas e polos kapos pola m\u00e1is lixeira infracci\u00f3n das regras. A historiadora polaca Irena Strzelecka escribiu que os kapos recibiron alcumes que reflect\u00edan o seu sadismo: \"sanguento\", \"ferro\", \"o estrangulador\", \"o boxeador\". En base \u00f3s 275 informes de castigo existentes nos arquivos de Auschwitz, Strzelecka lista as infracci\u00f3ns m\u00e1is com\u00fans: regresar unha segunda vez para comer \u00e1 hora de comer, quitar o teu propio dende de ouro para mercar pan, irrumpir na porqueira para roubar a comida dos porcos, meter as mans nos petos.\nAs flaxelaci\u00f3ns durante os pases de lista eran com\u00fans. Unha mesa de flaxelaci\u00f3n chamada \"a cabra\" inmobilizaba os p\u00e9s dos prisioneiros nunha caixa, mentres permanec\u00edan estirados \u00f3 longo da mesa. Os prisioneiros ti\u00f1an que contar os lategazo (\"25 mit besten Dank habe ich erhalten\"; \"25 recibidos con moitas grazas\"), e se se trabucaban, a flaxelaci\u00f3n comezaba dende o principio. Outro castigo implicaba atar as mans dos prisioneiros \u00e1s costas con cadeas unidas a ganchos e despois alzar as cadeas para que os prisioneiros quedasen pendurados polos pulsos. Se os seus ombreiros quedaban danados de m\u00e1is para traballar, eran enviados \u00e1 c\u00e1mara de gas. Os prisioneiros eran sometidos a este castigo por axudar a outro preso que estaba a ser golpeado e por recoller unha cabicha de tabaco. Para extraer informaci\u00f3n dos prisioneiros, os gardas achegaban as s\u00faas cabezas contra unha estufa acesa e mant\u00ed\u00f1annos al\u00ed, queim\u00e1ndolles a cara e os ollos.\nCo\u00f1ecido como bloque 13 at\u00e9 1941, o bloque 11 de Auschwitz I era unha prisi\u00f3n dentro da prisi\u00f3n, reservada para os presos sospeitosos de realizar actividades de resistencia. A cela 22 do bloque 11 era unha estreita cela para ficar de p\u00e9 (\"Stehbunker\") e sen vent\u00e1s. Dividida en catro secci\u00f3ns, cada unha delas med\u00eda menos de 1 metro cadrado e reti\u00f1a a catro prisioneiros, que entraban nela a trav\u00e9s dunha trapela preto do chan. Hab\u00eda unha abertura de 5\u00a0cm\u00a0x\u00a05\u00a0cm para o aire, cuberta por unha l\u00e1mina perforada. Strzelecka escribiu que os prisioneiros ti\u00f1an que quedar al\u00ed varias noites na cela 22; Wies\u0142aw Kielar pasou al\u00ed catro semanas por romper un cano. Varios dos cuartos do bloque 11 eran considerados o Polizei-Ersatz-Gef\u00e4ngnis Myslowitz en Auschwitz (a p\u00f3la de Auschwitz da estaci\u00f3n de polic\u00eda de Mys\u0142owice). Tam\u00e9n hab\u00eda casos chamados \"Sonderbehandlung\" (\"trato especial\") para polacos e outros considerados perigosos para o Terceiro Reich.\nMuro da morte.\nO patio entre os bloques 10 e 11, co\u00f1ecido como o \"muro da morte\", serviu como \u00e1rea de execuci\u00f3n, mesmo para os polacos na \u00e1rea do Goberno Xeral que foran condenados a morte por un tribunal penal. As primeiras execuci\u00f3ns, disparando \u00f3s prisioneiros na parte posterior da testa, tiveron lugar no muro da morte o 11 de novembro de 1941, no D\u00eda Nacional da Independencia de Polonia. Os 151 acusados foron conducidos \u00f3 muro, desnudadas e atados coas mans no lombo. Danuta Czech sinalou que unha \"misa cat\u00f3lica clandestina\" foi celebrada o domingo seguinte no segundo andar do bloque 4 en Auschwitz I, nun estreito espazo entre as liteiras.\nEst\u00edmase que uns 4\u00a0500 prisioneiros pol\u00edticos polacos foron executados no muro da morte, inclu\u00edndo a membros da resistencia no campo. Outros 10\u00a0000 polacos foron levados \u00f3 campo para seren executados sen ser rexistrados. Arredor de 1\u00a0000 prisioneiros de guerra sovi\u00e9ticos foron asasinados por execuci\u00f3n, a\u00ednda que s\u00f3 \u00e9 unha estimaci\u00f3n. Un informe do goberno polaco no exilio recoll\u00eda que 11\u00a0274 prisioneiros e 6\u00a0314 prisioneiros de guerra foran executados. Rudolf H\u00f6ss escribiu que as \"ordes de execuci\u00f3n chegaban nunha secuencia ininterrompida\". Segundo o oficial das SS Perry Broad, \"alg\u00fans destes esqueletos andantes pasaron meses nas cheirentas celas, onde nin sequera se manter\u00edan os animais, e apenas pod\u00edan manterse erguidos. E a\u00ednda as\u00ed, nos seus \u00faltimos momentos moitos deles berraban 'Longa vida a Polonia', ou 'Viva a liberdade'.\" Os mortos inclu\u00edron o coronel Jan Karcz e o comandante Edward G\u00f6tt-Gety\u0144ski, executados o 25 de xaneiro de 1943 xunto con outros 51 sospeitosos de actividades de resistencia. J\u00f3zef Noji, o corredor polaco de longa distancia, foi executado o 15 de febreiro dese mesmo ano. En outubro de 1944, 200 \"Sonderkommando\" foron executados pola s\u00faa implicaci\u00f3n na revolta dos \"Sonderkommando\".\nCampos familiares.\nCampo familiar xitano.\nUn campo separado para os xitanos, o \"Zigeunerfamilienlager\" (\"campo familiar xitano\"), foi creado no sector BIIe de Auschwitz II-Birkenau en febreiro de 1943. Por raz\u00f3ns desco\u00f1ecidas, non foron suxeiro de selecci\u00f3n e as familias puideron permanecer unidas. O primeiro transporte de xitanos alem\u00e1ns chegou o 26 de febreiro dese ano. Antes diso, hab\u00eda un n\u00famero moi pequeno de prisioneiros xitanos; dous prisioneiros xitanos checos, Ignatz e Frank Denhel, tentaron escapar en decembro de 1942, o \u00faltimo con \u00e9xito, e unha muller xitana polaca, Stefania Ciuron, chegou o 12 de febreiro de 1943 e escapou en abril. Josef Mengele, o m\u00e9dico m\u00e1is infame do Holocausto, traballou no campo familiar xitano dende o 30 de maio de 1943, cando comezou o seu traballo en Auschwitz.\nO rexistro de Auschwitz (\"Hauptb\u00fccher\") amosa que hab\u00eda 20\u00a0946 xitanos rexistrados como prisioneiros, e crese que outros 3\u00a0000 entraron no campo sen rexistrarse. O 22 de marzo de 1943, un transporte de 1\u00a0700 xitanos e sinti polacos goi gaseado logo da s\u00faa chegada por mor das doenzas, \u00f3 igual que un segundo grupo de 1\u00a0035 persoas o 25 de maio de 1943. As SS tentaron liquidar o campo o 16 de maio de 1944, mais os xitanos loitaron contra eles, armados con coitelos e canos de ferro, e as SS retir\u00e1ronse. Pouco despois diso, as SS retiraron 2\u00a0908 persoas do campo familiar para envialos a traballar, e o 2 de agosto de 1944 gasearon a 2\u00a0897 xitanos. Dez mil xitanos permanecen sen contabilizar.\nCampo familiar de Theresienstadt.\nAs SS deportaron arredor de 18\u00a0000 xudeus cara a Auschwitz dende o gueto de Theresienstadt en Terezin, Checoslovaquia, comezando o 8 de setembro de 1943 cun transporte de 2\u00a0293 homes e 2\u00a0713 mulleres. Localizado no sector BIIb como un \"campo familiar\", tiveron permitido conservar as s\u00faas pertenzas, levar as s\u00faas roupas e escribir cartas \u00e1 s\u00faa familia; non tiveron que rapar o cabelo e non foron sometidos a selecci\u00f3n. A correspondencia entre a oficina de Adolf Eichmann e o Comit\u00e9 Internacional da Cruz Vermella suxire que os alem\u00e1ns estabeleceron este campo a tempo para unha visita planificada da Cruz Vermella, e para po\u00f1er en d\u00fabida a veracidade dos informes sobre Auschwitz e os asasinatos en masa que se produc\u00edan. As mulleres e as nenas foron colocadas nos barrac\u00f3ns con n\u00fameros impares, e os homes e os nenos nos barrac\u00f3ns pares. Creouse tam\u00e9n unha enfermar\u00eda nos barrac\u00f3ns 30 e 32, e o barrac\u00f3n 31 converteuse nunha escola e garder\u00eda de nenos. Por\u00e9n, as condici\u00f3ns de vida algo mellores deste campo non eran as axeitadas; 1\u00a0000 membros do campo familiar morreron nos seguintes seis meses. Dous grupos m\u00e1is, con 2\u00a0491 e 2\u00a0473 xudeus, chegaron dende Theresienstadt \u00f3 campo familiar o 16 e o 20 de decembro de 1943.\nO 8 de marzo de 1944, 3\u00a0791 dos prisioneiros (homes, mulleres e nenos) foron enviados \u00e1 c\u00e1mara de gas; os homes foron levados primeiro \u00f3 crematorio III e as mulleres despois \u00f3 crematorio II. Informouse que parte dos membros do grupo \u00edan cantando o Hatikvah e o himno nacional checo polo cami\u00f1o. Antes de morrer, ped\u00eduselles que escribisen postais \u00f3s seus parentes, datadas do 25\u201327 de marzo. Varios xemelgos foron retidos para experimentos m\u00e9dicos. O goberno checoslovaco no exilio iniciou manobras diplom\u00e1ticas para salvar os restantes xudeus checos despois de que o seu representante en Berna recibise o informe Vrba-Wetzler, escrito por dous prisioneiros fuxidos, Rudolf Vrba e Alfr\u00e9d Wetzler, que alertaban de que os \u00faltimos prisioneiros do campo familiar ser\u00edan gaseados cedo. A BBC tam\u00e9n se deu conta do informe; o seu servizo alem\u00e1n transmitiu novas dos asasinatos no campo familiar durante o seu programa de mulleres o 16 de xu\u00f1o de 1944, advertindo: \"T\u00f3dolos responsables de tales masacres, dende o m\u00e1is alto \u00f3 m\u00e1is baixo, ser\u00e1n chamados a render contas.\" A Cruz Vermella visitou Theresienstadt en xu\u00f1o de 1944 e foron persuadidos polas SS de que ningu\u00e9n estaba sendo deportado dende al\u00ed. O mes seguinte, arredor de 2\u00a0000 mulleres do campo familiar foron escollidas para trasladarse a outros campos, e 80 rapaces foron trasladados \u00f3 campo dos homes; as restantes 7\u00a0000 persoas foron gaseadas entre o 10 e o 12 de xullo.\nProceso de selecci\u00f3n e exterminio.\nC\u00e1maras de gas.\nOs primeiros gaseamentos en Auschwitz tiveron lugar a comezos de setembro de 1941, cando uns 850 prisioneiros de guerra sovi\u00e9ticos alg\u00fans polacos enfermos foron asasinados con Zyklon B no soto do bloque 11 de Auschwitz I. O edificio resultou pouco axeitado, polo que pasaron a realizar os gaseamentos no crematorio I, tam\u00e9n en Auschwitz I, que estivo operativo dende decembro de 1942. Al\u00ed, m\u00e1is de 700 v\u00edtimas pod\u00edan ser executadas \u00f3 mesmo tempo. Ducias de miles de persoas foron asasinadas no crematorio I. Para manter as v\u00edtimas tranquilas, dec\u00edanlles que se ti\u00f1an que someter a un proceso de desinfecci\u00f3n; despois eran obrigadas a espirse, logo eran encerrados e gaseados. Despois do seu desmantelamento como c\u00e1mara de gas, o edificio converteuse nunha instalaci\u00f3n de almacenamento e despois serviu como refuxio antia\u00e9reo das SS. A c\u00e1mara de gas e o crematorio foron reconstru\u00eddos despois da guerra. Dwork e van Pelt escribiron que a cheminea foi recreada; catro aberturas no tellado foron instaladas para amosar como se introduc\u00eda o Zyklon B e dous dos tres fornos foron reconstru\u00eddos cos seus compo\u00f1entes orixinais.\nA comezos de 1942, os exterminios masivos foron trasladados a d\u00faas c\u00e1maras de gas provisionais (a \"casa vermella\" e a \"casa branca\", co\u00f1ecidos tam\u00e9n como b\u00fanker 1 e 2) en Auschwitz II, \u00f3 tempo que os crematorios m\u00e1is grandes (II, III, IV e V) estaban en construci\u00f3n. O b\u00fanker 2 foi temporalmente reactivado dende maio at\u00e9 novembro de 1944, cando un gran n\u00famero de xudeus h\u00fangaros foron gaseados. No ver\u00e1n de 1944, a capacidade combinada dos crematorios e dos pozos de incineraci\u00f3n \u00f3 aire libre era de 20\u00a0000 corpos \u00f3 d\u00eda. O crematorio VI nunca foi constru\u00eddo.\nDende o ano 1942, os xudeus foron transportados a Auschwitz dende todas partes da Europa ocupada por Alema\u00f1a a trav\u00e9s de trens, chegando en convois diarios. As c\u00e1maras de gas traballaron \u00f3 m\u00e1ximo da s\u00faa capacidade dende maio at\u00e9 xullo de 1944, durante o Holocausto en Hungr\u00eda. Unha li\u00f1a de tren que conduc\u00eda \u00f3s crematorios II e III en Auschwitz II foi completada ese mesmo mes de maio, e unha nova rampla foi constru\u00edda entre os sectores BI e BII para que as v\u00edtimas chegasen m\u00e1is preto das c\u00e1maras de gas (v\u00e9xanse as imaxes da dereita). O 29 de abril, os primeiros 1\u00a0800 xudeus de Hungr\u00eda chegaron \u00f3 campo. Dende o 14 de maio at\u00e9 comezos de xullo de 1944, 437\u00a0000 xudeus h\u00fangaros, a metade da poboaci\u00f3n antes da guerra, foron deportados a Auschwitz, cunha media de 12\u00a0000 cada d\u00eda durante un tempo considerable. Os crematorios tiveron que ser revisados. Os crematorios II e III recibiron novos elevadores que conduc\u00edan dende as estufas \u00e1s c\u00e1maras de gas, instal\u00e1ronse novas reixas e pint\u00e1ronse varios dos vestiarios e c\u00e1maras de gas. Escav\u00e1ronse pozos de incineraci\u00f3n detr\u00e1s do crematorio V. O volume entrante era tan grande que os \"Sonderkommando\" recorreron \u00e1 queima de cad\u00e1veres en foxas \u00f3 aire libre, as\u00ed como nos crematorios.\nSelecci\u00f3n.\nDe acordo co historiador polaco Franciszek Piper, dos 1\u00a0095\u00a0000 xudeus deportados a Auschwitz, arredor de 205\u00a0000 foron rexistrados no campo e recibiron un n\u00famero de serie; 25\u00a0000 foron enviados a outros campos e 865\u00a0000 foron asasinados nada m\u00e1is chegar. Inclu\u00edndo as v\u00edtimas non xud\u00edas, un total de 900\u00a0000 persoas foron asasinadas sen seren rexistradas.\nDurante a \"selecci\u00f3n\" que se fac\u00eda \u00f3 chegaren, aqueles considerados capaces de traballar eran enviados \u00e1 dereita e admitidos no campo (rexistrados), e o resto eran enviados \u00e1 esquerda \u00e1s c\u00e1maras de gas. Os escollidos para morrer inclu\u00edan case t\u00f3dolos nenos, mulleres con meni\u00f1os, anci\u00e1ns e outros, que logo dunha breve e superficial inspecci\u00f3n por un doutor das SS, non eran considerados aptos para o traballo. Practicamente calquera falla (cicatrices, vendaxes, for\u00fanculos e delgadez extrema) pod\u00edan ser motivo abondo para ser considerado non apto. Fac\u00edan que os nenos cami\u00f1asen cara a un pau sostido a unha certa altura, e aqueles que pod\u00edan cami\u00f1ar por baixo del eran seleccionados para a c\u00e1mara de gas. Os prisioneiros que non eran quen de cami\u00f1ar ou que chegaban pola noite eran levados \u00f3s crematorios en cami\u00f3ns; no caso contrario, os acabados de chegar simplemente cami\u00f1aban at\u00e9 al\u00ed. As s\u00faas pertenzas eran confiscadas e clasificadas por outros reclusos nos almac\u00e9ns \"Kanada\", unha \u00e1rea do campo no sector BIIg que consist\u00eda en 30 barrac\u00f3ns usados para almacenar os bens incautados; o seu nome prov\u00e9n da visi\u00f3n que ti\u00f1an os reclusos do Canad\u00e1 como unha terra de fartura.\nDentro dos crematorios.\nOs crematorios consist\u00edan dun vestiario, dunha c\u00e1mara de gas e dun forno. Nos crematorios II e III, os vestiarios e a c\u00e1mara de gas estaban baixo terra; nos IV e V, estaban na planta baixa. Os vestiarios ti\u00f1an ganchos numerados na parede para pendurar a roupa. No crematorio II, tam\u00e9n hab\u00eda unha sala de disecci\u00f3n (\"Sezierraum\"). Os oficiais das SS dic\u00edanlles \u00e1s v\u00edtimas que ti\u00f1an que ducharse e someterse a unha desinfecci\u00f3n. As v\u00edtimas esp\u00edanse no vestiario e entraban na c\u00e1mara de gas; os sinais dic\u00edan \"Bade\" (ba\u00f1o) ou \"Desinfektionsraum\" (cuarto de desinfecci\u00f3n). Un ex-preso testemu\u00f1ou que a lingua dos sinais cambiaba dependendo de quen \u00eda a ser asasinado. A alg\u00fans dos reclusos d\u00e1baselles xab\u00f3n e unha toalla. Unha c\u00e1mara de gas pod\u00eda albergar m\u00e1is de 2\u00a0000 persoas; un antigo prisioneiro declarou que a capacidade roldaba as 3\u00a0000 persoas.\nO Zyklon B era introducido no crematorio pola oficina especial das SS, co\u00f1ecida como o Instituto da Hixiene. Logo de que as portas fosen pechadas, homes das SS botaban os gr\u00e1nulos de Zyklon B a trav\u00e9s de reixas de ventilaci\u00f3n no teito ou polos buratos no costado da c\u00e1mara. As v\u00edtimas estaban mortas \u00f3 cabo de 10 minutos; Rudolf H\u00f6ss testificou que pod\u00edan ser precisos at\u00e9 20 minutos. Leib Langfus, un membro dos \"Sonderkommando\", enterrou o seu diario (escrito en yiddish) preto do crematorio III de Auschwitz II. Foi atopado en 1952, asinado por \"A.Y.R.A\":\nUso dos corpos.\nOs \"Sonderkommando\" eran os encargados de sacar os corpos da c\u00e1mara levando m\u00e1scaras de gas. Recoll\u00edan os lentes e as pr\u00f3teses artificiais e rapaban o cabelo das mulleres; o cabelo das mulleres era rapado antes de entrar nas c\u00e1maras de gas en Be\u0142\u017cec, Sobib\u00f3r e Treblinka, mais en Auschwitz fac\u00edase despois de mortas. O 6 de febreiro de 1943, o Ministerio de Econom\u00eda do Reich recibiu 3\u00a0000\u00a0kg de cabelo de muller dende Auschwitz e Majdanek. O cabelo era limpado cunha soluci\u00f3n de sal amoniacal, secado no chan de ladrillos do crematorio, peiteado e colocado en bolsas de papel. O cabelo era enviado a varias compa\u00f1\u00edas, inclu\u00edndo unha planta manufactureira en Bremen-Bluementhal, onde os traballadores atoparon pequenas moedas con letras gregas nalgunhas das trenzas, posiblemente dalg\u00fans dos 50\u00a0000 xudeus gregos deportados a Auschwitz en 1943. Cando o campo foi liberado en xaneiro de 1945, o Ex\u00e9rcito Vermello atopou 7\u00a0000\u00a0kg de cabelo humano en bolsas listas para ser enviadas.\nXusto antes da cremaci\u00f3n, quit\u00e1banlles as xoias, xunto con implantes dentais e dentes con metais preciosos. O ouro foi extra\u00eddo das dentaduras dos prisioneiros mortos dende o 23 de setembro de 1940 por orde de Heinrich Himmler. O traballo era levado a cabo por membros do \"Sonderkommando\" que eran dentistas; calquera que pasase por alto os implantes dentais pod\u00eda ser incinerado vivo como castigo. O ouro era enviado \u00f3 Servizo de Sa\u00fade das SS e era usado polos dentistas para tratar a membros das SS e as s\u00faas familias; 50\u00a0kg foran recollidos at\u00e9 o 8 de outubro de 1942. A comezos de 1944, entre 10 e 12\u00a0kg de ouro eran extra\u00eddos cada mes das dentaduras das v\u00edtimas.\nOs corpos eran queimados nos incineradores, e as s\u00faas cinzas eran enterradas, botadas \u00f3 r\u00edo V\u00edstula ou usadas como fertilizante. Calquera anaco de \u00f3so que non fose queimado correctamente era mo\u00eddo con morteiros de madeira.\nN\u00famero de v\u00edtimas.\nCando menos 1,3 mill\u00f3ns de persoas foron enviadas a Auschwitz entre 1940 e 1945, e cando menos 1,1 mill\u00f3ns morreron. Un total de 400\u00a0207 prisioneiros foron rexistrados no campo: 268\u00a0657 homes e 131\u00a0560 mulleres. Un estudo de finais da d\u00e9cada de 1980 do historiador polaco Franciszek Piper, publicado por Yad Vashem en 1991, empregou os horarios de chegadas de trens combinados con rexistros de deportaci\u00f3n para calcular a cifra de 1,3 mill\u00f3ns de enviados \u00f3 campo, dos cales 1\u00a0082\u00a0000 morreron al\u00ed, unha cifra (redondeada a 1,1 mill\u00f3ns) que Piper considera como a m\u00ednima. Esta cifra chegou a ser amplamente aceptada.\nOs alem\u00e1ns tentaron agochar o n\u00famero real de mortos. En xullo de 1942, segundo as memorias de posguerra de Rudolf H\u00f6ss, H\u00f6ss recibiu unha orde de Heinrich Himmler, a trav\u00e9s da oficina de Adolf Eichmann e do comandante das SS Paul Blobel, que dic\u00eda que \"abriranse t\u00f3dalas foxas com\u00fans e queimaranse os cad\u00e1veres. Ademais, as cinzas deben eliminarse de tal maneira que sexa imposible nalg\u00fan momento futuro calcular a cantidade de cad\u00e1veres queimados.\"\nAs primeiras estimaci\u00f3ns do n\u00famero total de mortos superaban as cifras de Piper. Despois da liberaci\u00f3n do campo, o goberno sovi\u00e9tico emitiu un comunicado o 8 de maio de 1945, segundo o cal catro mill\u00f3ns de persoas foran asasinadas no lugar, unha cifra baseada na capacidade dos crematorios. H\u00f6ss declarou perante os fiscais de Nuremberg que polo menos 2\u00a0500\u00a0000 persoas foron gaseadas al\u00ed, e que outras 500\u00a0000 morreron de fame e polas doenzas. Testemu\u00f1ou que a cifra de m\u00e1is de dous mill\u00f3ns provi\u00f1a de Eichmann. Nas s\u00faas memorias, escritas baixo custodia, H\u00f6ss explicou que Eichmann lle dera a cifra de 2,5 mill\u00f3ns \u00f3 oficial superior de H\u00f6ss, Richard Gl\u00fccks, en base a rexistros que foron destru\u00eddos. H\u00f6ss considerou esta cifra como \"demasiado elevada. Mesmo Auschwitz ti\u00f1a l\u00edmites nas s\u00faas posibilidades destrutivas\", escribiu.\nAproximadamente un de cada seis xudeus asasinados no Holocausto morreron en Auschwitz. Por pa\u00edses, o maior n\u00famero de v\u00edtimas xud\u00edas que morreron en Auschwitz provi\u00f1a de Hungr\u00eda, con 430\u00a0000 mortos, seguida por Polonia (300\u00a0000), Francia (69\u00a0000), os Pa\u00edses Baixos (60\u00a0000), Grecia (55\u00a0000), o Protectorado de Bohemia e Moravia (46\u00a0000), Eslovaquia (27\u00a0000), B\u00e9lxica (25\u00a0000), Alema\u00f1a e Austria (23\u00a0000), Iugoslavia (10\u00a0000), Italia (7\u00a0500), Noruega (690) e outros (34\u00a0000). Timothy Snyder escribiu que menos do un por cento do mill\u00f3n de xudeus sovi\u00e9ticos que morreron durante o Holocausto foron asasinados en Auschwitz. Dos 387 testemu\u00f1as de Xehov\u00e1 que foron encerrados en Auschwitz, 132 morreron no campo.\nResistancia, fuxidas e liberaci\u00f3n.\nResistencia no campo, fluxo de informaci\u00f3n.\nA informaci\u00f3n sobre Auschwitz estivo \u00f3 acceso dos Aliados grazas \u00f3s informes do capit\u00e1n Witold Pilecki do Armia Krajowa polaco quen, baixo a identidade de \"Thomasz Serfi\u0144ski\" (n\u00famero de serie 4859), deixouse arrestar en Varsovia para ser levado a Auschwitz. Estivo prisioneiros al\u00ed dende o 22 de setembro de 1940 at\u00e9 a s\u00faa fuxida o 27 de abril de 1943. Michael Fleming escribiu que Pilecki recibiu instruci\u00f3ns para manter a moral, organizar a comida, a roupa e a resistencia, prepararse para facerse cargo do campo se era posible e pasar informaci\u00f3n de contrabando \u00f3 ex\u00e9rcito polaco. Pilecki chamou \u00f3 seu movemento de resistencia Zwi\u0105zek Organizacji Wojskowej (ZOW, \"Uni\u00f3n de organizaci\u00f3n militar\").\nA resistancia enviou a primeira mensaxe oral sobre Auschwitz con Aleksander Wielkopolski, un enxe\u00f1eiro polaco que foi liberado en outubro de 1940. O mes seguinte, a resistencia polaca en Varsovia preparou un informe sobre a base desa informaci\u00f3n, \"The camp in Auschwitz\", parte do cal foi publicado en Londres en maio de 1941 nun folleto, \"The German Occupation of Poland\", creado polo Ministerio Polaco de Asuntos Externos. O informe dic\u00eda dos xudeus no campo que \"apenas ning\u00fan deles sa\u00edu con vida\". De acordo con Fleming, o folleto foi \"circulado amplamante entre os oficiais brit\u00e1nicos\". O \"Polish Fortnightly Review\" baseou unha historia niso, escribindo que \"tres fornos crematorios non eran abondos para facer fronte \u00f3s corpos que deb\u00edan ser cremados\", \u00f3 igual que \"The Scotsman\" o 8 de xaneiro de 1942, a \u00fanica organizaci\u00f3n de noticias brit\u00e1nica en facelo.\nO 24 de decembro de 1941, os grupos de resistencia das diversas facci\u00f3ns de prisioneiros reun\u00edronse no bloque 45 e acordaron cooperar entre eles. Fleming escribiu que non foi posible rastrexar as acci\u00f3ns de intelixencia inciais de Pilecki no campo. Pilecki recompilou dous informes despois da s\u00faa fuxida en abril de 1943; o segundo, o informe W, detallaba a s\u00faa vida en Auschwitz I e estimaba que 1,5 mill\u00f3ns de persoas, a maior\u00eda xudeus, foran asasinados. O 1 de xullo de 1942, o \"Polish Fortnightly Review\" publicou un informe describindo Birkenau, escribindo que os \"prisoneiros chamaban a este campo suplementario 'Paradisal', presumiblemente porque s\u00f3 hai un cami\u00f1o que conduce \u00f3 Para\u00edso\". Reportou que os prisioneiros eran asasinados \"a trav\u00e9s de traballo excesivo, tortura e medios m\u00e9dicos\", e tam\u00e9n observou o gaseamento dos prisioneiros de guerra sovi\u00e9ticos e os reclusos polacos en Auschwitz I en setembro de 1941, o primeiro do campo. Dixo: \"Est\u00edmase que o campo de O\u015bwi\u0119cim pode albergar quince mil prisioneiros, pero a medida que morren a grande escala sempre hai espazo para os acabados de chegar.\"\nO Goberno polaco no exilio en Londres informou do gaseamento de prisioneiros en Auschwitz o 21 de xullo de 1942, e do gaseamento de sovi\u00e9ticos e xudeus o 4 de setembro de 1942. En 1943, o\"Kampfgruppe Auschwitz\" (grupo de combate de Auschwitz) foi organizado dentro do campo co obxectivo de enviar informaci\u00f3n sobre o que estaba ocorrendo. O \"Sonderkommando\" enterrou notas no chan, agardando que alg\u00fan d\u00eda ser\u00edan descubertas polos liberadores do campo. O grupo tam\u00e9n tirou e difundiu fotograf\u00edas; as fotograf\u00edas dos \"Sonderkommando\", dos eventos arredor das c\u00e1maras de gas en Auschwitz II, foron sacados de contrabando do campo en setembro de 1944 nun tubo de pasta de dentes.\nSegundo Fleming, a prensa brit\u00e1nica reaccinou, en 1943 e a primeira metade de 1944, ou non publicando os informes sobre Auschwitz ou enterr\u00e1ndoas nas p\u00e1xinas interiores. A excepci\u00f3n foi o \"Polish Jewish Observer\", un suplemento de \"City and East London Observer\" editado por Joel Cang, un antigo correspondente en Varsovia para o \"Manchester Guardian\". As resistencias dos brit\u00e1nicos xurdiron pola preocupaci\u00f3n do Ministerio de Relaci\u00f3ns Exteriores de que a opini\u00f3n p\u00fablica forzase \u00f3 goberno a brindar refuxio \u00f3s xudeus, as\u00ed como que as acci\u00f3ns brit\u00e1nicas en nome dos xudeus puidesen afectar \u00e1s s\u00faas relaci\u00f3ns en Oriente Medio. Houbo reticencias semellantes nos Estados Unidos, as\u00ed como dentro do goberno polaco no exilio e da resistencia. Segundo Fleming, os estudosos suxiren que a resistencia polaca distribu\u00edu informaci\u00f3n sobre o Holocausto en Auschwitz mais non desafiou \u00f3s Aliados darlle a importancia precisa.\nFuxidas e \"Protocolos de Auschwitz\".\nDende a primeira fuxida o 6 de xullo de 1940 de Tadeusz Wiejowski, cando menos 802 prisioneiros (757 homes e 45 mulleres) tentaron escapar do campo, segundo o historiador polaco Henryk \u015awiebocki. Escribiu que a maior\u00eda das fuxidas foron tentativas dende os sitios de traballo f\u00f3ra do valado perimetral do campo. Das 802 fuxidas, 144 tiveron \u00e9xito, 327 foron capturados, e o destino de 331 \u00e9 desco\u00f1ecido.\nCatro prisioneiros polacos, Eugeniusz Bendera (n\u00famero de serie 8502), Kazimierz Piechowski (n\u00famero 918), Stanis\u0142aw Gustaw Jaster (n\u00famero 6438) e J\u00f3zef Lempart (n\u00famero 3419), escaparon con \u00e9xito o 20 de xu\u00f1o de 1942. Despois de entrar nun almac\u00e9n, tres deles vestiron con roupa de oficiais das SS, roubaron rifles e levaron un coche persoal das SS, o cal conduciron f\u00f3ra do campo cun cuarto prisioneiro esposado. Posteriormente escribiron a Rudolf H\u00f6ss pola perda do veh\u00edculo. O 21 de xullo de 1944, o recluso polaco Jerzy Bielecki vestiu cun uniforme das SS e, usando un pase falso, conseguiu pasar pola porta do campo coa s\u00faa moza xud\u00eda, Cyla Cybulska, pretendendo que a estaba acompa\u00f1ando para facer un interrogatorio. \u00c1mbolos dous sobreviviron \u00e1 guerra. Por tela salvado, Bielecki foi reco\u00f1ecido por Yad Vashem como un dos Xustos entre as Naci\u00f3ns.\nJerzy Tabeau (n\u00famero 27273, rexistrado como Jerzy Weso\u0142owski) e Roman Cieliczko (n\u00famero 27089), \u00e1mbolos dous prisioneiros polacos, escaparon o 19 de novembro de 1943; Tabeau fixo contacto coa resistencia polaca e, entre decembro de 1943 e comezos de 1944, escribiu o que ser\u00eda co\u00f1ecido como o \"informe do comandante polaco\" sobre a situaci\u00f3n do campo. O 27 de abril de 1944, Rudolf Vrba (n\u00famero 44070) e Alfr\u00e9d Wetzler (n\u00famero 29162) escaparon a Eslovaquia levando informaci\u00f3n detallada para o \u00dastred\u0148a \u017didov (o consello xudeu de Eslovaquia) sobre as c\u00e1maras de gas. A distribuci\u00f3n do \"informe Vrba-Wetzler\", e a publicaci\u00f3n de partes del en xu\u00f1o de 1944, axudou a deter a deportaci\u00f3n de xudeus h\u00fangaros a Auschwitz. O 27 de maio de 1944, Arnost Rosin (n\u00famero 29858) e Czes\u0142aw Mordowicz (n\u00famero 84216) tam\u00e9n escaparon a Eslovaquia; o \"informe Rosin-Mordowicz\" foi engadido \u00f3 de Vrba-Wetzler e Tabeau para converterse nos co\u00f1ecidos como \"Protocolos de Auschwitz\". Os informe foron publicados integramente por vez primeira en novembro de 1944 polo War Refugee Board dos Estados Unidos, nun s\u00f3 documento titulado \"The Extermination Camps of Auschwitz (O\u015bwi\u0119cim) and Birkenau in Upper Silesia\".\nProposta de bombardeo.\nEn xaneiro de 1941, o comandante en xefe do ex\u00e9rcito polaco e o primeiro ministro no exilio, W\u0142adys\u0142aw Sikorski, organizaron o env\u00edo dun informe para o Air Marshal Richard Pierse, xefe do Comando de Bombardeo da Royal Air Force. Escrito por prisioneiros de Auschwitz por volta de decembro de 1940, o informe describ\u00eda as atroces condici\u00f3ns de vida do campo e ped\u00eda \u00f3 goberno polaco no exilio que o bombardease:\nPierse respondeu que non era tecnicamente factible o bombardeo do campo sen danar os prisioneiros. En maio de 1944, o rabino eslovaco Michael Dov Weissmandl suxeriu que os Aliados bombardeasen os ra\u00eds que conduc\u00edan \u00f3 campo. O historiador David Wyman publicou un ensaio en \"Commentary\" en 1978 titulado \"Why Auschwitz Was Never Bombed\", argumentando que as Forzas A\u00e9reas do Ex\u00e9rcito dos Estados Unidos de Am\u00e9rica pod\u00edan e deb\u00edan ter atacado Auschwitz. No seu libro \"The Abandonment of the Jews: America and the Holocaust 1941\u20131945\" (1984), Wyman argumenta que, mentres que a planta IG Farben de Auschwitz III foi bombardeada tres veces entre agosto e decembro de 1944 pola D\u00e9cimo Quinta Forza A\u00e9rea dos Estados Unidos desplegada en Italia, ter\u00eda sido posible bombardear tam\u00e9n os outros campos ou li\u00f1as ferroviarias. A obra \"Britain and the Jews of Europe\" (1979) de Bernard Wasserstein e \"Auschwitz and the Allies\" (1981) de Martin Gilbert propuxeron preguntas semellantes sobre a inacci\u00f3n brit\u00e1nica. Dende a d\u00e9cada de 1990, outros historiadores argumentaron que a precisi\u00f3n dos bombardeiros dos Aliados non era suficiente para a proposta de ataque de Wyman, e que a historia contrafactual \u00e9 un esforzo inherentemente problem\u00e1tico.\nRevolta dos \"Sonderkommando\".\nOs \"Sonderkommando\" que traballaban nos crematorios eran testemu\u00f1as dos asasinatos masivos e por iso eran asasinados de xeito regular. O 7 de outubro de 1944, tras o anuncio de que 300 deles ser\u00edan enviados a unha vila achegada para limpar cascallos (as \"transferencias\" eran unha estrataxema com\u00fan para o asasinato de prisioneiros) o grupo, composto na s\u00faa maior\u00eda de xudeus de Grecia e Hungr\u00eda, organizaron un levantamento. Atacaron \u00e1s SS con pedras e martelos, matando tres deles, e prend\u00e9ronlle lume \u00f3 crematorio IV con farrapos enchoupados de aceite que ti\u00f1an agochados. Escoitando a conmoci\u00f3n, os \"Sonderkommando\" do crematorio II creron que o levantamento do campo comezara e botaron \u00f3 seu \"Oberkapo\" nun forno. Logo de escapar por un dos valados, usando cortadores de arame, conseguiron chegar at\u00e9 Rajsko, onde se agocharon no celeiro dun campo satelital de Auschwitz, mais as SS persegu\u00edronos e mat\u00e1ronos prend\u00e9ndolle lume \u00f3 celeiro.\nNa \u00e9poca da represi\u00f3n da revolta do crematorio IV, 212 membros dos \"Sonderkommando\" a\u00ednda estaban vivos e 451 foron asasinados. Entre os mortos estaban Zalmen Gradowski, que ti\u00f1a notas da s\u00faa estad\u00eda en Auschwitz e que as enterrou preto do crematorio III; despois da guerra, outro membro dos \"Sonderkommando\" amosoulle \u00f3s fiscais onde deb\u00edan cavar para atopalas. As notas foron publicadas en diferentes formatos, inclu\u00edndo unha publicaci\u00f3n de 2017 titulada \"From the Heart of Hell\".\nEvacuaci\u00f3n e marchas da morte.\nO derradeiro transporte masivo en chegar a Auschwitz foi de 60\u00a0000\u201370\u00a0000 xudeus do gueto de \u0141\u00f3d\u017a, uns 2\u00a0000 de Theresienstadt e 8\u00a0000 de Eslovaquia. A \u00faltima selecci\u00f3n tivo lugar o 30 de outubro de 1944. O 1 ou o 2 de novembro de 1944, Heinrich Himmler ordenou \u00e1s SS que parasen os asasinatos en masa con gas; e o 25 de novembro ordenou que as c\u00e1maras de gas e os crematorios de Auschwitz fosen destru\u00eddos. Os \"Sonderkommando\" e outros prisioneiros comezaron a traballar desmantelando os edificios e limpando o lugar. O 18 de xaneiro de 1945, Engelbert Marketsch, un criminal alem\u00e1n transferido dende Mauthausen, converteuse no derradeiro prisioneiro en ter asignado un n\u00famero de serie en Auschwitz, o n\u00famero 202499.\nDe acordo co historiador polaco Andrzej Strzelecki, a evacuaci\u00f3n do campo foi un dos seus \"m\u00e1is tr\u00e1xicos cap\u00edtulos\". Himmler ordenou a evacuaci\u00f3n de t\u00f3dolos campos en xaneiro de 1945, dic\u00edndolle \u00f3s comandantes: \"O F\u00fchrer responsabil\u00edzavos persoalmente de\u00a0... asegurarvos que ning\u00fan prisioneiro dos campos de concentraci\u00f3n caia vivo en mans do inimigo.\" Os bens saqueados do barrac\u00f3n \"Kanada\", xunto cos materiais de construci\u00f3n, foron transportados \u00f3 interior de Alema\u00f1a. Entre o 1 de decembro de 1944 e o 15 de xaneiro de 1945, m\u00e1is dun mill\u00f3n de pezas de roupa foron empacadas para envialas f\u00f3ra de Auschwitz; 95\u00a0000 deses paquetes foron enviados a campos de concentraci\u00f3n en Alema\u00f1a.\nDende o 17 de xaneiro de 1945, uns 58\u00a0000 prisioneiros de Auschwitz (dous terzos deles xudeus; 20\u00a0000 de Auschwitz I e II e 30\u00a0000 dos subcampos) foron evacuados baixo vixilancia, \u00f3 principio a p\u00e9 en direcci\u00f3n oeste, e despois en trens de carga con teito aberto, at\u00e9 os campos de concentraci\u00f3n de Alema\u00f1a e Austria: Bergen-Belsen, Buchenwald, Dachau, Flossenb\u00fcrg, Gross-Rosen, Mauthausen, Dora-Mittelbau, Ravensbr\u00fcck e Sachsenhausen. Menos de 9\u00a0000 prisioneiros permaneceron no campo, considerados demasiado enfermos para moverse. Durante as marchas, as SS disparaban e asasinaban a calquera que non fose quen de continuar; hab\u00eda executadores seguindo a marcha que asasinaban a calquera que quedase atr\u00e1s. Peter Longerich estimou que un cuarto dos prisioneiros foi asasinado desta maneira. En decembro de 1944, uns 15\u00a0000 prisioneiros xudeus que chegaran dende Auschwitz a Bergen-Belsen, foron liberados polos brit\u00e1nicos o 15 de abril de 1945.\nO 20 de xaneiro, os crematorios II e III foron estoupados, e o 23 de xaneiro, os almac\u00e9ns \"Kanada\" foron queimados; aparentemente arderon durante cinco d\u00edas. O crematorio IV fora parcialmente derrubado logo da revolta dos \"Sonderkommando\" no pasado outubro, e o resto del foi destru\u00eddo despois. O 26 de xaneiro, un d\u00eda antes da chegada do Ex\u00e9rcito Vermello, o crematorio V voou polos aires.\nLiberaci\u00f3n.\nO primeiro campo do complexo en ser liberado foi Auschwitz III, o campo de IG Farben en Monowitz; un soldado da 100\u00aa Divisi\u00f3n de Infantar\u00eda do Ex\u00e9rcito Vermello entrou no campo arredor das 9 da ma\u00f1a do s\u00e1bado 27 de xaneiro de 1945. O 60\u00ba ex\u00e9rcito da Primeira Fronte Ucra\u00edna (tam\u00e9n parte do Ex\u00e9rcito Vermello) chegou a Auschwitz I e II arredor das 3 da tarde. Atoparon 7\u00a0000 prisioneiros vivos nos tres campos principais, 500 nos subcampos, e m\u00e1is de 600 corpos. Os obxectos que atoparon inclu\u00edan 837\u00a0000 pezas de roupa de muller, 370\u00a0000 abrigos de home, 44\u00a0000 pares de zapatos, e 7\u00a0000\u00a0kg de cabelo humano, que a comisi\u00f3n de crimes de guerra sovi\u00e9tica estimou que pertenc\u00eda a 140\u00a0000 persoas. Alg\u00fans dos cabelos foron examinados polo Instituto de Ciencia Forense de Cracovia, onde atoparon trazas de cianuro de hidr\u00f3xeno, o ingrediente principal do Zyklon B. Primo Levi describiu a s\u00faa visi\u00f3n dos primeiros catro soldados acheg\u00e1ndose a cabalo a Auschwitz III, no que outrora fora a enfermar\u00eda. Lanzaron \"miradas estra\u00f1amente avergo\u00f1adas \u00f3s corpos espallados, \u00e1s cabanas maltreitas e \u00f3s poucos que a\u00ednda viv\u00edamos\u00a0...\":\nGeorgii Elisavetskii, un soldado sovi\u00e9tico que entrou nun dos barrac\u00f3ns, declarou en 1980 que pod\u00eda o\u00edr a outros soldados dic\u00edndolles \u00f3s prisioneiros: \"Sodes libres, camaradas!\" Mais eles non respond\u00edan, polo que provaron a dicirllo en ruso, polaco, alem\u00e1n e ucra\u00edno. Despois usaron algo de yiddish: \"Eles cr\u00edan que os estaba a provocar. Comezaron a agocharse. E s\u00f3 cando lles dixen: 'Non temades, son un coronel do Ex\u00e9rcito Sovi\u00e9tico e son xudeu. Vi\u00f1emos para vos liberar'\u00a0... Finalmente, como se unha barreira colapsase\u00a0... correron cara a n\u00f3s berrando, axeonll\u00e1ronse, bicaron as solapas dos nosos abrigos e rode\u00e1ronnos as pernas cos brazos\".\nO servizo m\u00e9dico do ex\u00e9rcito sovi\u00e9tico e a Cruz Vermella Polaca (PCK) estabeleceron hospitais de campa\u00f1a para atender os 4\u00a0500 prisioneiros que sufr\u00edan os efectos da inanici\u00f3n (moitos deles con diarrea) e da tuberculose. Voluntarios locais axudaron at\u00e9 que o equipo da Cruz Vermella chegou dende Cracovia a comezos de febreiro. En Auschwitz II, as capas de excrementos dos chans dos barrac\u00f3ns tiveron que ser raspadas con pas. A auga era obtida a partir da neve e dos pozos contra incendios. Antes de que chegase m\u00e1is axuda, 2\u00a0200 pacientes eran atendidos por s\u00f3 uns poucos doutores e 12 enfermeiras. T\u00f3dolos pacientes foron posteriormente trasladados a un edificio de ladrillo en Auschwitz I, onde varios bloques foron convertidos nun hospital, con persoal m\u00e9dico traballando en quendas de 18 horas.\nA liberaci\u00f3n de Auschwitz recibiu pouca atenci\u00f3n na prensa da \u00e9poca; o Ex\u00e9rcito Vermello estaba centrado no seu avance cara a Alema\u00f1a e a liberaci\u00f3n do campo non estaba considerado como un dos seus obxectivos importantes. Boris Polevoi informou sobre a liberaci\u00f3n en \"Pravda\" o 2 de febreiro de 1945 mais non fixo menci\u00f3n \u00f3s xudeus; os prisioneiros foron descritos colectivamente como \"v\u00edtimas do fascismo\". Non foi at\u00e9 que os Aliados occidentais chegaron \u00f3s campos de Buchenwald, Bergen-Belsen e Dachau en abril de 1945 que a liberaci\u00f3n dos campos recibiu unha cobertura extensiva.\nDespois da guerra.\nXu\u00edzos \u00f3s criminais de guerra.\nS\u00f3 789 membros do persoal de Auschwitz, arredor do 15%, foron algunha vez xulgados; a maior\u00eda dos casos foron perseguidos en Polonia e na Rep\u00fablica Federal Alem\u00e1. De acordo con Aleksander Lasik, as oficiais femininas das SS foron tratadas m\u00e1is duramente que os homes; das 17 mulleres sentenciadas, catro recibiron a pena de morte e penas de prisi\u00f3n m\u00e1is longas c\u00e1s dos homes. Lasik escribiu que isto puido deberse a que s\u00f3 hab\u00eda 200 mulleres supervisoras e, polo tanto, eran m\u00e1is visibles e memorables para os reclusos.\nO comandante do campo Rudolf H\u00f6ss foi arrestado polos brit\u00e1nicos o 11 de marzo de 1946 preto de Flensburgo, no norte de Alema\u00f1a, onde estivera traballando como granxeiro baixo o nome de Franz Lang. Foi encarcerado en Heide, logo transferido a Minden para o seu interrogatorio, na zona de ocupaci\u00f3n brit\u00e1nica. Dende al\u00ed foi trasladado a N\u00fcrnberg para testemu\u00f1ar na defensa do xu\u00edzo do \"SS-Obergruppenf\u00fchrer\" Ernst Kaltenbrunner. H\u00f6ss foi franco co seu papel nos asasinatos en masa e dixo que el seguiu as ordes de Heinrich Himmler. Extraditado a Polonia o 25 de maio de 1946, escribiu as s\u00faas memorias baixo custodia, publicadas en polaco en 1951 e en alem\u00e1n en 1958 co t\u00edtulo \"Kommandant in Auschwitz\". O seu xu\u00edzo perante o Tribunal Nacional Supermo en Varsovia comezou o 11 de marzo de 1947; foi sentenciado a morte o 2 de abril e foi aforcado en Auschwitz I o 16 de abril, preto do crematorio I.\nO 25 de novembro de 1947, comezaron os xu\u00edzos de Auschwitz en Cracovia, onde o Tribunal Nacional Supremo de Polonia chamou \u00e1 corte a 40 antigos membros do persoal de Auschwitz, inclu\u00edndo o comandante Arthur Liebehenschel, a l\u00edder do campo das mulleres Maria Mandel, e o l\u00edder do campo Hans Aumeier. Os xu\u00edzos remataron o 22 de decembro de 1947, con 23 sentenzas de morte, sete cadeas perpetuas, e nove sentenzas de prisi\u00f3n de entre 3 a 15 anos. Hans M\u00fcnch, un doutor das SS, contou con varios prisioneiros que testemu\u00f1aron \u00f3 seu favor, sendo a \u00fanica persoa en ser absolta.\nOutros membros do persoal foron aforcados por crimes de guerra nos xu\u00edzos de Dachau e nos de Belsen, inclu\u00edndo os l\u00edderes de campo Josef Kramer, Franz H\u00f6ssler e Vinzenz Sch\u00f6ttl, o doutor Friedrich Entress e as gardas Irma Grese e Elisabeth Volkenrath. Bruno Tesch e Karl Weinbacher, o dono e o xefe executivo de Tesch &amp; Stabenow, un dos provedores de Zyklon B, foron arrestados polos brit\u00e1nicos despois da guerra e foron executados por subministrar a sabendas que o qu\u00edmico era para usar en seres humanos. Os xu\u00edzos de Frankfurt Auschwitz, celebrados en Alema\u00f1a Occidental dende o 20 de decembro de 1963 at\u00e9 o 20 de agosto de 1965, xulgaron a 22 acusados, inclu\u00eddos dous dentistas, un m\u00e9dico, dous axudantes de campo e o farmac\u00e9utico do campo. A acusaci\u00f3n de 700 p\u00e1xinas, que presenta o testemu\u00f1o de 254 persoas, foi acompa\u00f1ada por un informe de 300 p\u00e1xinas sobre o campo, \"Nationalsozialistische Konzentrationslager\", escrito por historiadores do \"Institut f\u00fcr Zeitgeschichte\" en Alema\u00f1a como Martin Broszat e Helmut Krausnick. O informe converteuse na base do seu libro, \"Anatomy of the SS State\" (1968), o primeiro estudo exhaustivo do campo e das SS. O tribunal condenou a 19 dos acusados, ditando seis cadeas perpetuas e penas de entre tres a dez anos para os demais.\nLegado.\nNas d\u00e9cadas seguintes despois da liberaci\u00f3n, Auschwitz converteuse nun dos principais s\u00edmbolos do Holocausto. O historiador Timothy D. Snyder atrib\u00fae isto \u00f3 elevado n\u00famero de mortos e \u00e1 \"infrecuente combinaci\u00f3n dun complexo de campos industriais cunha instalaci\u00f3n de exterminio\", que deixou m\u00e1is testemu\u00f1as que as instalaci\u00f3ns de asasinato dun s\u00f3 prop\u00f3sito, como Che\u0142mno ou Treblinka. En 2005, a Asemblea Xeral das Naci\u00f3ns Unidas designou o 27 de xaneiro, a data da liberaci\u00f3n do campo, como o D\u00eda Internacional de Conmemoraci\u00f3n en Lembranza das V\u00edtimas do Holocausto. Helmut Schmidt visitou o lugar en novembro de 1977, sendo o primeiro chanceler de Alema\u00f1a Occidental en facelo, seguido polo seu sucesor, Helmut Kohl, en novembro de 1989. Nun comunicado sobre o 50 aniversario da liberaci\u00f3n, Kohl declarou que \"o m\u00e1is escuro e horrible cap\u00edtulo da historia de Alema\u00f1a foi escrito en Auschwitz.\" En xaneiro de 2020, os l\u00edderes mundiais reun\u00edronse en Yad Vashem en Xerusal\u00e9n para conmemorar o 75 aniversario da liberaci\u00f3n. Foi a reuni\u00f3n pol\u00edtica m\u00e1is grande da historia da cidade, con m\u00e1is de 45 xefes de estado e l\u00edderes mundiais, inclu\u00edda a realeza. En Auschwitz, Reuven Rivlin e Andrzej Duda, os presidentes de Israel e Polonia, colocaron coroas de flores.\nEntre as memorias m\u00e1is salientables sobre o campo est\u00e1n as escritas por Primo Levi, Elie Wiesel e Tadeusz Borowski. A obra \"Se isto \u00e9 un home\" de Levi, publicada orixinalmente en Italia no ano 1947 baixo o t\u00edtulo \"Se questo \u00e8 un uomo\", converteuse nun cl\u00e1sico da literatura do Holocausto, unha \"obra mestra imperecedoira\". Wiesel escribiu sobre o encarceramento en Auschwitz en \"Un di Velt Hot Geshvign\" (1960) e outras obras, e converteuse nun destacado voceiro contra a violencia \u00e9tnica; en 1986, foi galardoado co Premio Nobel da Paz. A sobrevivente do campo Simone Veil foi elixida Presidenta do Parlamento Europeo, exercendo dende 1979 at\u00e9 1982. D\u00faas v\u00edtimas de Auschwitz, Maximilian Kolbe, un sacerdote que se ofreceu voluntariamente a morrer de fame no canto dun estra\u00f1o, e Edith Stein, unha xud\u00eda que se converteu \u00f3 catolicismo, foron nomeados santos pola Igrexa cat\u00f3lica.\nEn 2017, unha enquisa da Fundaci\u00f3n K\u00f6rber revelou que o 40% dos rapaces alem\u00e1ns de 14 anos non sab\u00edan que era Auschwitz. O ano seguinte, unha enquisa organizada pola Claims Conference, o Museo Memorial do Holocausto dos Estados Unidos de Am\u00e9rica e outros revelou que o 41% dos 1\u00a0350 estadounidenses adultos preguntados, e un 66% dos milenials, non sab\u00edan o que era Auschwitz, mentres que o 22% dixo que nunca o\u00edran falar do Holocausto. Unha enquisa de 2018realizada por CNN-ComRes revelou unha situaci\u00f3n semellante en Europa.\nMuseo estatal Auschwitz-Birkenau.\nO 2 de xullo de 1947, o goberno polaco aprobou unha lei estabelecendo un monumento estatal para lembrar \"o martirio da naci\u00f3n polaca e doutras naci\u00f3ns en Oswiecim\". O museo estabeleceu exhibici\u00f3ns en Auschwitz I; despois da guerra, os barrac\u00f3ns de Auschwitz II-Birkenau foran desmantelados e trasladados a Varsovia para o seu uso en obras de construci\u00f3n. Dwork e van Pelt escribiron que, ademais, Auschwitz I xogou un papel m\u00e1is importante na persecuci\u00f3n dos polacos, en oposici\u00f3n \u00e1 importancia de Auschwitz II para os xudeus, inclu\u00edndo os polacos xudeus. Unha exhibici\u00f3n foi inaugurada en Auschwitz I no ano 1955, amosando fotograf\u00edas dos prisioneiros; o cabelo, as maletas e os zapatos incautados \u00f3s prisioneiros asasinados; botes con boli\u00f1as de Zyklon B e outros obxectos relacionados cos asasinatos. A UNESCO engadiu o campo \u00e1 s\u00faa lista de Patrimonio da Humanidade en 1979. T\u00f3dolos directores do museo foron, at\u00e9 o ano 1990, antigos prisioneiros de Auschwitz. Os visitantes do lugar pasaron de 492\u00a0500 en 2001, a m\u00e1is dun mill\u00f3n en 2009, e a m\u00e1is de dous mill\u00f3ns en 2016.\nHoubo disputas prolongadas sobre a cristianizaci\u00f3n percibida no sitio. O papa Xo\u00e1n Paulo II celebrou unha misa sobre as v\u00edas do tren que levaba a Auschwitz II-Birkenau o 7 de xu\u00f1o de 1979 e chamou \u00f3 campo \"o G\u00f3lgota da nosa \u00e9poca\", refer\u00edndose \u00e1 crucifixi\u00f3n de Xes\u00fas. A controversia foi a\u00ednda maior cando unhas monxas carmelitas fundaron un convento en 1984 nun antigo teatro f\u00f3ra do per\u00edmetro do campo, preto do bloque 11 de Auschwitz I, despois do cal un sacerdote local e alg\u00fans sobreviventes erixiron unha gran cruz, unha das empregadas durante a misa do papa, detr\u00e1s do bloque 11 para conmemorar os 152 polacos asasinados polos alem\u00e1s en 1941. Despois dunha longa disputa, o papa Xo\u00e1n Paulo II interveu e as monxas trasladaron o convento a outro lugar en 1993. A cruz permaneceu no sitio, desencadeando a \"guerra das cruces\", xa que m\u00e1is cruces foron erixidas para conmemorar as v\u00edtimas cristi\u00e1s, malia as obxecci\u00f3ns internacionais. Posteriormente, o goberno polaco e a Igrexa cat\u00f3lica acordaron eliminar todas as cruces ag\u00e1s a orixinal.\nO 4 de setembro de 2003, malia as protestas do museo, tres avi\u00f3ns F-15 Eagle da Forza A\u00e9rea Israel\u00ed realizou un voo sobre Auschwitz II-Birkenau durante unha cerimonia que se estaba a celebrar no campo. Os tres pilotos eran descendentes de sobreviventes do Holocausto, inclu\u00edndo o home que liderou o voo, o comandante-xeneral Amir Eshel. O 27 de xaneiro de 2015, uns 300 sobreviventes de Auschwitz reun\u00edronse con l\u00edderes mundiais baixo unha carpa xigante na entrada de Auschwitz II para conmemorar o 70 aniversario da liberaci\u00f3n do campo.\nOs conservadores do museo consideran ladr\u00f3ns \u00f3s visitantes que recollen obxectos do chan, e a polic\u00eda local pode acusalos como tal; a pena m\u00e1xima son 10 anos de prisi\u00f3n. En 2017, dous rapaces brit\u00e1nicos de Perse School foron multados en Polonia despois de recoller bot\u00f3ns e anacos de vidro decorativo en 2015 da \u00e1rea de \"Kanada\" de Auschwitz II, onde os obxectos persoais das v\u00edtimas eran almacenados. O sinal \"Arbeit Macht Frei\" da porta de entrada do campo foi roubado en decembro de 2009 por un neonazi sueco e dous homes polacos. O sinal foi posteriormente recuperado.\nEn 2018, o goberno polaco aprobou unha emenda \u00e1 s\u00faa Lei do Instituto de Lembranza Nacional, polo que \u00e9 un delito facer falsas acusaci\u00f3ns sobre a complicidade polaca no Holocausto, o que incluir\u00eda referirse a Auschwitz e outros campos como \"campos da morte polacos\". O persoal do museo foi acusado polos medios de comunicaci\u00f3n nacionalistas de Polonia de centrarse en exceso no destino dos xudeus en Auschwitz a expensas dos polacos. O irm\u00e1n do director do museo, Piotr Cywi\u0144ski, escribiu que Cywi\u0144ski experimentou \"50 d\u00edas de odio incesante\". Despois de debates co primeiro ministro de Israel, no medio da preocupaci\u00f3n internacional de que a nova lei sufocar\u00eda a investigaci\u00f3n, o goberno polaco axustou a emenda para que calquera persoa que acusase falsamente a Polonia de complicidade fose culpable s\u00f3 dun delito civil."}
{"id": "58611", "revid": "98629", "url": "https://gl.wikipedia.org/wiki?curid=58611", "title": "Benestar social", "text": "Ent\u00e9ndese por benestar social o conxunto de factores que participan na calidade da vida da persoa e que fan que a s\u00faa existencia pos\u00faa todos aqueles elementos que dean lugar \u00e1 tranquilidade e satisfacci\u00f3n humana. O benestar social \u00e9 unha condici\u00f3n non observable directamente, sen\u00f3n que \u00e1 a partir de formulaci\u00f3ns como se comprende e se pode comparar dun tempo ou espazo a outro. A\u00ednda as\u00ed, o benestar, como concepto abstracto que \u00e9, pos\u00fae unha importante carga de subxectividade propia \u00f3 individuo, a\u00ednda que tam\u00e9n aparece correlacionado con alg\u00fans factores econ\u00f3micos obxectivos.\nBenestar econ\u00f3mico.\nA medida do benestar econ\u00f3mico foi obxecto de intenso debate debido \u00e1 dificultade de definir que debe entenderse por benestar. Convencionalmente optouse por tomar, como medida do benestar, a cantidade de bens materiais e servizos \u00fatiles producidos por un pa\u00eds, dividido entre o n\u00famero dos seus habitantes (o que se co\u00f1ece co nome de PIB \"per c\u00e1pita\") ou algunha medida directamente relacionada con esta. A\u00ednda as\u00ed, existen outras medidas alternativas que se discuten m\u00e1is adiante.\nPara rendas nacionais baixas a Renda per c\u00e1pita \u00e9 moito mellor indicador do benestar social. Unha das raz\u00f3ns \u00e9 que a esperanza de vida est\u00e1 positivamente correlacionada co PIB per c\u00e1pita cando este se sit\u00faa entre 0 e $4000 d\u00f3lares, pero a partir de $10000 d\u00f3lares apenas existe correlaci\u00f3n entre ambos, por exemplo. Outros factores que contrib\u00faen \u00f3 nivel de vida material dunha poboaci\u00f3n son:\nPIB per c\u00e1pita.\nO PIB \"per c\u00e1pita\" \u00e9 a cantidade de bens e servizos \u00fatiles dispo\u00f1ibles para unha persoa dentro dun pa\u00eds, medido a prezos de mercado. Os tres factores que m\u00e1is contrib\u00faen \u00f3 incremento do PIB per c\u00e1pita son:\nDebido \u00e1s fortes cr\u00edticas que sufriu o PIB per c\u00e1pita como \u00edndicador do benestar social, outros indicadores ou medidas do benestar social foron creadas. Son un exemplo: \n\u00cdndice de Desenvolvemento Humano (IDH).\nO IDH \u00e9 un \u00edndice estat\u00edstico que intenta medir o benestar social a partir de tres elementos:\n\u00cdndice de Pobreza Humana (IPH).\nEn cambio, o IPH intenta medir o nivel de pobreza existente nun pa\u00eds. Este \u00edndice foi elaborado por Naci\u00f3ns Unidas e no caso das econom\u00edas en desenvolvemento (posto que existe outro \u00edndice para os pa\u00edses da OCDE) comprende:\nAs\u00ed pois, este \u00faltimo \u00edndice \u00e9 m\u00e1is elevado nos pa\u00edses de maior pobreza.\nBenestar subxectivo.\nO benestar subxectivo \u00e9 calquera medida da cantidade de benestar que din ter as persoas dun pa\u00eds. Unha medida disto por exemplo \u00e9 o \u00edndice de benestar subxectivo, que se elabora a partir de enquisas, calc\u00falase a partir da porcentaxe de persoas que se consideran \"felices\" ou \"moi felices\" menos a porcentaxe de persoas que se consideran \"non moi felices\" ou \"infelices\".\nA enquisa mundial de valores de 1990 amosou que este \u00edndice variaba desde -2% para Bulgaria ata o 90% para Islandia. Observouse, \u00f3 igual que ocorre coa esperanza de vida, que para niveis de renda baixa existe unha correlaci\u00f3n m\u00e1is alta entre benestar subxectivo e PIB per c\u00e1pita. Para rendas m\u00e1is altas segue existindo correlaci\u00f3n a\u00ednda que m\u00e1is moderada. O coeficiente de correlaci\u00f3n \"r\" entre as d\u00faas variables considerando todos os tramos de renda foi alto (\"r\" = 0,74).\nCriticismo: o PIB \"per c\u00e1pita\" como indicador de benestar.\nO PIB \"per capita\" real dunha econom\u00eda adoita utilizarse como indicador do nivel de vida medio dos particulares dun pa\u00eds, e o crecemento econ\u00f3mico adoita verse polo tanto coma un indicador do aumento no nivel de vida medio.\nNon obstante, pres\u00e9ntanse alg\u00fans problemas \u00f3 calcular o crecemento mediante PIB \"per capita\" coa finalidade de medir o crecemento do benestar, por exemplo:\nOutras medidas de rendas nacionais, coma o \u00cdndice de benestar econ\u00f3mico sostible ou o Indicador de progreso real, foron desenvolvidas como intento de ofrecer unha visi\u00f3n m\u00e1is completa do nivel de benestar, a\u00ednda que non se chegara a un consenso en canto a que medida, se existe, \u00e9 mellor que o PIB. Este indicador segue sendo con diferenza a medida m\u00e1is utilizada, especialmente se tenemos en conta que, independentemente de todo o demais, un aumento do PIB real comporta un aumento da dispo\u00f1ibilidade de emprego, necesaria para a supervivencia da maior\u00eda dos particulares.\nReferencia hist\u00f3rica.\nOs propios creadores do sistema de contabilidade nacional que deu lugar \u00e1 medida do PIB advertiron das limitaci\u00f3ns desta medida como medida do benestar social. John Maynard Keynes, John Hicks e Simon Kuznets desenvolveron o sistema de contabilidade nacional porque os seus gobernos necesitaban mellores medios para xestionar as s\u00faas econom\u00edas fronte \u00e1s espectaculares flutuaci\u00f3ns do Ciclo econ\u00f3mico no per\u00edodo de entreguerras. Kuznets creador do sistema norteamericano unificado de contabilidade nacional, advirtiu en 1934 \u00f3 Congreso de que:\nPor\u00e9n considerou que as s\u00faas advertencias eran ignoradas e que tanto economistas como pol\u00edticos acostumaban a equiparar prosperidade e crecemento do PIB \"per c\u00e1pita\". Anos m\u00e1is tarde ampliou o seu criticismo no mesmo sentido cando declarou:"}
{"id": "58612", "revid": "89787", "url": "https://gl.wikipedia.org/wiki?curid=58612", "title": "Desemprego", "text": "O termo desemprego \u00e9 sin\u00f3nimo de desocupaci\u00f3n ou paro. O desemprego ou paro est\u00e1 formado pola poboaci\u00f3n activa (en idade de traballar) que non ten traballo. Non se debe confundir a poboaci\u00f3n activa coa poboaci\u00f3n inactiva. Existen tres tipos de desemprego (Samuelson) que en econom\u00edas perif\u00e9ricas adoitan ser catro (desemprego estacional). Estes tipos de desemprego son o \"c\u00edclico\", o \"estrutural\", o \"friccional\" e o \"estacional\".\nTipos de desemprego.\nO tipo de desemprego m\u00e1is nocivo \u00e9 o desemprego c\u00edclico. Neste caso as s\u00faas consecuencias poden levar a pa\u00edses cunha institucionalidade feble \u00e1 violencia xeneralizada e finalmente a desobediencia civil. En pa\u00edses desenvolvidos a situaci\u00f3n pode provocar volcos desde as pol\u00edticas de Estado ata definitivamente a adopci\u00f3n dun sistema econ\u00f3mico distinto so pena do debilitamento institucional. Un caso de desemprego c\u00edclico foi a crise mundial de 1929.\nO desemprego estrutural corresponde tecnicamente a un desaxuste entre oferta e demanda de traballadores. Esta clase de desemprego \u00e9 m\u00e1is pernicioso que o desemprego estacional e o desemprego friccional. Nesta clase de desemprego, a caracter\u00edstica da oferta adoita ser distinta \u00e1 caracter\u00edstica da demanda o que fai probable que unha porcentaxe da poboaci\u00f3n non poida atopar emprego de maneira sostida. Polo anterior, os economistas ligados \u00f3 Estado non poden admitir que un pa\u00eds estea baixo este tipo de desemprego pois se trata dunha situaci\u00f3n grave para unha poboaci\u00f3n asalariada dun punto ou sector determinado. Ademais, nun contexto de libre mercado, s\u00famase \u00e1 crise das masas asalariadas a das medianas e pequenas empresas que non logran adaptar a s\u00faa resposta \u00e1s crise c\u00edclicas do sistema capitalista nas que s\u00f3 os grandes conglomerados empresariais- holdings- poden funcionar.\nPor outra banda, o factor tecnol\u00f3xico \u00e9 un elemento a considerar permanentemente nas crises capitalistas. A fusi\u00f3n das empresas motrices do sistema (que incorren en monopolio) e o constante progreso tecnol\u00f3xico fai que a man de obra sexa menos requirida en alta tecnolox\u00eda, despraz\u00e1ndose grandes masas cara a traballos informais ou de car\u00e1cter precario.\nAs caracter\u00edsticas principais que advirten dun desemprego de tipo estrutural son:\nO desemprego friccional, en tanto, ocorre no tempo que transcorre entre cando unha persoa deixa ou perde un emprego e a s\u00faa posterior ocupaci\u00f3n. O desemprego estacional ref\u00edrese \u00e1 perda de emprego por estaci\u00f3ns. Isto ocorre en forma xeral nos temporeiros, que deben traballar en agricultura durante unha cantidade de meses para logo esperar ser recontratados nunha pr\u00f3xima temporada."}
{"id": "58613", "revid": "89787", "url": "https://gl.wikipedia.org/wiki?curid=58613", "title": "V\u00edctor Manuel V\u00e1zquez Portome\u00f1e", "text": "V\u00edctor Manuel V\u00e1zquez Portome\u00f1e, nado o 16 de setembro de 1934 en Pi\u00f1eira (Taboada), \u00e9 un pol\u00edtico galego.\nTraxectoria.\nExerceu a avogac\u00eda desde 1963, compatibiliz\u00e1ndoa co exercicio como Secretario municipal en Abad\u00edn (1963-1965), Antas de Ulla e por acumulaci\u00f3n Monterroso, Gunt\u00edn e Chantada (1965-1975) e Carballedo (1975-1983). Deu o seu primeiro salto \u00e1 pol\u00edtica en 1977, nun mitin da UCD en Chantada, ocupando neste ano o Comit\u00e9 Executivo Provincial deste partido en Lugo e a Secretar\u00eda de Pol\u00edtica Municipal. \nTivo un papel decisivo na confecci\u00f3n das listas electorais para as elecci\u00f3ns municipais de 1979 nos concellos do partido xudicial de Chantada, onde a UCD se impuxo por maior\u00eda absoluta en todos ag\u00e1s en Antas de Ulla. O seu irm\u00e1n, Antonio V\u00e1zquez Portome\u00f1e, resultou elixido alcalde de Taboada.\nConselleiro sen carteira con Xos\u00e9 Quiroga Su\u00e1rez na preautonom\u00eda, foi un dos redactores do Estatuto dos dezaseis; deputado no Parlamento de Galicia por Alianza Popular e despois polo Partido Popular (1981-1997).\nFoi conselleiro de Educaci\u00f3n con Xerardo Fern\u00e1ndez Albor (1983-1986) canalizando a asunci\u00f3n de competencias de xesti\u00f3n do sistema educativo e da ordenaci\u00f3n universitaria. Durante o seu mandato aprob\u00e1ronse os estatutos da Universidade de Santiago de Compostela, o 19 de outubro de 1985, co que se desbloqueaba a aplicaci\u00f3n da Lei de Reforma Universitaria. Cando o vicepresidente da Xunta Xos\u00e9 Lu\u00eds Barreiro Rivas presentou a s\u00faa dimisi\u00f3n, V\u00e1zquez Portome\u00f1e seguiuno pero non na s\u00faa marcha de AP. De feito, asume a portavoc\u00eda deste grupo facendo oposici\u00f3n ao tripartito PSOE-Coalici\u00f3n Galega-Partido Nacionalista Galego, nado da moci\u00f3n de censura a Albor .\nCon Manuel Fraga foi conselleiro de Relaci\u00f3ns Institucionais e voceiro do goberno (1990-1993), posto dende onde puxo en marcha o primeiro \"Ano Xacobeo\" como programa de difusi\u00f3n cultural, tur\u00edstica e institucional de Galicia co gallo do Ano Santo xubilar de 1993. Posteriormente, asumiu o cargo de conselleiro de Cultura (1993-1996) acadando a unanimidade no Parlamento de Galicia para os proxectos normativos que ser\u00edan aprobados como a e a Lei 3/1996, de \"Protecci\u00f3n dos cami\u00f1os de Santiago\" (ambas derrogadas pola ). Puxo en funcionamento o Centro Superior Bibliogr\u00e1fico de Galicia e impulsou a rede de infraestruturas culturais a trav\u00e9s da creaci\u00f3n de casas de cultura nos municipios de Galicia Finalmente foi conselleiro sen carteira para Asuntos Parlamentarios (1993-1997). Desde 1996 foi senador.\nEn 2010 recibiu a Medalla de Ouro de Galicia polos seus traballos a prol do turismo e da promoci\u00f3n do Ano Santo Xacobeo en Santiago de Compostela.\nForma parte da galer\u00eda de personaxes ilustres de Carballedo. e a praza fronte ao consistorio na localidade da Barrela leva o seu nome. \nVida persoal.\nEst\u00e1 casado coa escritora Otilia Seijas, e ten tres fillos. \u00c9 irm\u00e1n de Antonio V\u00e1zquez Portome\u00f1e, avogado e alcalde de Taboada entre 1979-1983; de Jos\u00e9 V\u00e1zquez Portome\u00f1e, que foi Secretario Xeral da Conseller\u00eda de Traballo e Subdelegado do Goberno en Lugo; e de Segundo V\u00e1zquez Portome\u00f1e, Xefe do Servizo de Promoci\u00f3n do Cami\u00f1o de Santiago. O seu fillo, V\u00edctor Manuel V\u00e1zquez-Portome\u00f1e Seijas, foi durante un tempo Secretario Xeral da Consellar\u00eda de Pesca. "}
{"id": "58615", "revid": "25871", "url": "https://gl.wikipedia.org/wiki?curid=58615", "title": "Fatu Hiva", "text": "Fatu Hiva (en marquesano \"Fatuiva\") \u00e9 a illa m\u00e1is meridional das Marquesas. Est\u00e1 situada a 75\u00a0km ao sur de Hiva Oa.\nA illa est\u00e1 constitu\u00edda por dous antigos volc\u00e1ns que forman unha cadea monta\u00f1osa que culmina no monte Tauauoho con 960 metros de altitude. Ao oeste \u00e1brense dous ba\u00edas: Hanavave e Omoa. A ba\u00eda de Hanavave era co\u00f1ecida polos navegantes como ba\u00eda das Vergas, xa que se atopan unhas formaci\u00f3ns rochosas con forma f\u00e1lica. Os misioneiros cat\u00f3licos, interpretando que se trata dos veos das virxes, cambiaron o nome a ba\u00eda das Virxes, engadindo unha \"i\" en franc\u00e9s: V(i)erges. A costa leste caracter\u00edzase por estreitos vales escarpadas e inaccesibles. A superficie total \u00e9 de 84\u00a0km\u00b2.\nAbundan as \u00e1rbores froiteiras: mangas, bananas, pomelos, lim\u00f3ns, laranxas e papaias. Os mangas est\u00e1n \u00e1 libre disposici\u00f3n de todos os habitantes.\nA poboaci\u00f3n total era de 611 habitantes no censo do 2012. As vilas principais son Omoa, a capital, e Hanavave, situadas nas ba\u00edas do mesmo nome. A poboaci\u00f3n vive principalmente do agro, a artesan\u00eda e o turismo. A orograf\u00eda da illa non permite a construci\u00f3n dunha pista de aterraxe e s\u00f3 \u00e9 accesible por barco.\nHistoria.\nFatu Hiva foi descuberta por \u00c1lvaro de Menda\u00f1a e Neira a vixilia de santa Mar\u00eda Magdalena de 1595, e chamouna \"Illa Magdalena\". O investigador noruegu\u00e9s Thor Heyerdahl instalouse en 1936, e comezou a desenvolver aqu\u00ed as s\u00faas teor\u00edas sobre as navegaci\u00f3ns prehist\u00f3ricas. Describe a s\u00faa experiencia no libro \"Fatu-Hiva: Back to Nature\"."}
{"id": "58616", "revid": "89787", "url": "https://gl.wikipedia.org/wiki?curid=58616", "title": "Esperanza de vida", "text": "A esperanza de vida \u00e9 a media da cantidade de anos que vive unha certa poboaci\u00f3n nun certo per\u00edodo de tempo. Ad\u00f3itase dividir en masculina e feminina, e vese influenciada por factores coma a calidade da medicina, a hixiene, as guerras etc, se ben actualmente ad\u00f3itase referir unicamente \u00e1s persoas que te\u00f1en unha morte non violenta.\nDefinici\u00f3n.\nA esperanza de vida \u00f3 nacer \u00e9 unha estimaci\u00f3n da media de anos que vivir\u00eda un grupo de persoas nadas o mesmo ano se os movementos na taxa de mortalidade da rexi\u00f3n avaliada se mantiveron constantes. \u00c9 un dos indicadores da calidade de vida m\u00e1is com\u00fans e en ocasi\u00f3ns util\u00edzase para medir o retorno sobre o investimento no capital humano dunha rexi\u00f3n por organismos ou instituci\u00f3ns internacionais.\nAdvertencias.\nA esperanza de vida non \u00e9 a esperanza matem\u00e1tica do n\u00famero de anos que vivir\u00e1 realmente unha persoa. Isto sucede por culpa dos cambios tecnol\u00f3xicos e outros incidentes que variar\u00e1n as taxas de mortalidade. Realmente o que chamamos \"\"esperanza\" de vida\" no ano \"t\", \"EV\"0(\"t\") \u00e9 o promedio de idade das persoas falecidas un ano, isto \u00e9:\nOnde \"pj\"(\"t\") \u00e9 a proporci\u00f3n de persoas falecidas \u00e1 idade \"j\" no ano \"t\" (expresada en tanto por 1). Mentres que a verdadeira esperanza matem\u00e1tica de vida &lt;\"EV\"(\"t\")&gt; vir\u00eda dada por:\nOnde \"pj\"(\"t\") \u00e9 a probabilidade de que unha persoa nada no ano \"t\" morra \u00e1 idade de \"j\" anos. Se as condici\u00f3ns de sa\u00fade melloran obxectivamente e non ocorren desastres ou cataclismos abruptos durante a vida das persoas nadas nun ano, esp\u00e9rase que a esperanza de vida estimada por c\u00e1lculos de defunci\u00f3ns sexa inferior \u00e1 verdadeira esperanza de vida: formula_3.\nPor outra banda, est\u00e1 moi estendida a crenza err\u00f3nea de que a esperanza de vida \u00f3 nacer corresponde coa idade de senectude: por exemplo, \u00f3ese con frecuencia que, na prehistoria, os seres humanos eran anci\u00e1ns \u00e1 idade de 30 ou 40 anos. Isto \u00e9 totalmente falso. Unha esperanza de vida de 40 anos pode significar, por exemplo, simplificando moito, que a metade da poboaci\u00f3n morre \u00f3 nacer ou no seu primeiro ano de vida (cousa bastante razoable na prehistoria) e a outra metade \u00f3s 80 anos de idade.\nAlg\u00fans valores.\nA\u00ednda que a media mundial \u00e9 de 66,7 anos (en 2005), existen diferenzas abismais entre as distintas zonas do planeta. En Europa e Am\u00e9rica do Norte a media \u00e9 de 73 anos, en Ocean\u00eda \u00e9 de 70 anos, en Latinoam\u00e9rica de 69 anos, en Asia de 61 e en \u00c1frica de 55.\nSegundo o informe anual da ONU, os Estados con menor expectativa son Zambia con 37,5 anos, a Rep\u00fablica Centroafricana con 39,3, Malawi con 39,7 e Serra Leoa con 40,8. Os de maior expectativa son Xap\u00f3n con 82, a rexi\u00f3n de Hong Kong, China con 81,6, Islandia con 80,7 e Su\u00edza con 80,5.\nLista da OMS (estimaci\u00f3ns para 2015).\nDatos recollidos no ano 2015 e publicados en maio de 2016.\nHALE: Health-adjusted life expectancy (esperanza de vida con boa sa\u00fade)"}
{"id": "58617", "revid": "45576", "url": "https://gl.wikipedia.org/wiki?curid=58617", "title": "Fatu Huku", "text": "Fatu Huku \u00e9 unha illa das Marquesas, na Polinesia Francesa. Est\u00e1 situada no grupo sur do arquip\u00e9lago, inclu\u00edda na comuna de Hiva Oa que se atopa a 20\u00a0km ao sur.\nXeograf\u00eda.\nA illa \u00e9 pequena e est\u00e1 deshabitada, cunha superficie de 1\u00b43\u00a0km\u00b2. Consiste nun plano elevado de 361 metros de altitude. Unha lenda explica que antes era unha illa f\u00e9rtil e verde. Tanaoa, deus dos pescadores, virou a illa enteira e as\u00ed se explica a existencia de coral no centro da illa.\nHistoria.\nFatu Huku foi descuberta polo ingl\u00e9s James Cook en 1774. Denominouna \"Hood\", nome do mari\u00f1eiro de 16 anos que foi o primeiro en vela, Alexander Hood."}
{"id": "58618", "revid": "89787", "url": "https://gl.wikipedia.org/wiki?curid=58618", "title": "Warwick Kerr", "text": "Warwick Estevam Kerr, nado en Santana de Parna\u00edba (estado de S\u00e3o Paulo) o 9 de setembro de 1922, \u00e9 un bi\u00f3logo xenetista brasileiro, considerado un dos mellores xenetistas brasileiros e especialista en abellas do mundo.\nTraxectoria.\nKerr \u00e9 fillo de Am\u00e9rico Caldas e B\u00e1rbara Chaves Kerr, de familia orixinaria de Escocia. En 1925 mud\u00e1ronse a Pirapora no estado de S\u00e3o Paulo. Kerr estudou secundaria na cidade de S\u00e3o Paulo e se graduou como enxe\u00f1eiro agr\u00edcola na Escola Superior de Agricultura Luiz de Queiroz da Universidade de San Paulo en Piracicaba.\nKerr foi co\u00f1ecido internacionalmente en 1950, cando realizou un traballo in\u00e9dito sobre determinaci\u00f3n de castas de abellas do x\u00e9nero \"Melipona\".\nFoi o primeiro en cruzar \"Apis mellifera scutellata\" (subespecie africana, da abella com\u00fan europea ou abella mel\u00edfera) con abellas europeas en Piracicaba, Brasil, mediante inseminaci\u00f3n artificial. Por descoido dun apicultor que quitou as reixas excluidoras das ra\u00ed\u00f1as das colmeas que conti\u00f1an esta subespecie, a mesma escapou. Non d\u00e1ndolle importancia os h\u00edbridos (co\u00f1ecidos como abellas africanizadas) estes comezaron a dispersarse polo Brasil e Am\u00e9rica Central, chegando a Am\u00e9rica do Norte.\nEn 1956, o goberno brasileiro enviou \u00f3 xenetista Warwick Kerr a \u00c1frica para importar ra\u00ed\u00f1as africanas da abella mel\u00edfera. Trouxo 63 ra\u00ed\u00f1as, pero soamente 48 sobreviviron.\nKerr comezou a facer experimentos, cruzando as ra\u00ed\u00f1as con abellas de razas europeas por medio de inseminaci\u00f3n artificial e en total logr\u00e1ronse 29 h\u00edbridos. Foron colocados en colmeas con reixas excluidoras de ra\u00ednas, non permitindo a s\u00faa sa\u00edda. En 1957, un apicultor local notou as reixas excluidoras e as quitou, pensando que as reixas estaban colocadas f\u00f3ra de estaci\u00f3n. 26 ra\u00ed\u00f1as de abellas africanizadas escaparon e comezaron a reproducirse rapidamente e asilvestr\u00e1ndose. Warwick Kerr non se preocupou, pensando que se cruzar\u00edan con outras abellas europeas. Por\u00e9n, os informes de abellas salvaxes que atacaban ao gando comezaron a aparecer.\nEn poucos anos, investigadores en R\u00edo Claro comezaron a publicar informes de \u00e1reas rurais onde as abellas salvaxes (abellas africanizadas) atacaban furiosamente animais e incluso a seres humanos no campo. Os granxeiros brasileiros maioritariamente pobres sufriron perdas de gando, produc\u00edndose tam\u00e9n fatalidades humanas. A comezos dos anos 1960 estaba claro que unha r\u00e1pida expansi\u00f3n de colonias de abellas silvestres ocorrera, e que estas abellas africanizadas rapidamente ampliaban o seu rango territorial. En maio de 1991, Jes\u00fas D\u00edaz foi a primeira v\u00edtima humana da picadura destas abellas africanizadas, sufrindo 18 picaduras. A primeira morte ocorreu o 15 de xullo de 1993, cando Lino L\u00f3pez, de 82 anos, foi picado 40 veces mentres procuraba quitar unha colonia da parede dun edificio.\nNos Estados Unidos ditas abellas at\u00f3panse hoxe en 110 condados de Texas, 14 condados de Arizona, 7 condados de Novo M\u00e9xico, 1 condado de Nevada, e 3 condados de California. Os cient\u00edficos cren que continuar\u00e1n dispers\u00e1ndose a trav\u00e9s dos estados meridionais."}
{"id": "58620", "revid": "98629", "url": "https://gl.wikipedia.org/wiki?curid=58620", "title": "Moho Tani", "text": "Moho Tani (tam\u00e9n Mohotani ou Motane) \u00e9 unha illa das Marquesas, situada no grupo sur do arquip\u00e9lago, a 15\u00a0km ao sueste de Hiva Oa.\nXeograf\u00eda.\nA illa \u00e9 pequena, cunha superficie de 15\u00a0km\u00b2. \u00c9 de orixe volc\u00e1nico, con cant\u00eds na costa e suaves ondulaci\u00f3ns no interior. \u00c9 descrita por alg\u00fans navegantes como o lombo dunha balea. A altitude m\u00e1xima \u00e9 de 520 metros.\nHistoria.\nNalg\u00fan momento a illa foi habitada por un clan chamado o \"moi a Tiu\", pero a poboaci\u00f3n foi varrida pola enfermidade e a guerra, os poucos superviventes marcharon de Hiva'Oa. En tempos pre-europeos, a illa considerouse parte do territorio da provincia de Pepane. Foi descuberta por \u00c1lvaro de Menda\u00f1a e Neira o 21 de xullo de 1595, e chamouna \"San Pedro\" xa que era a vixilia de San Pedro ad Vincula, onom\u00e1stica do piloto maior Pedro Fern\u00e1ndez de Quir\u00f3s e do coronel Pedro Merino. Os primeiros informes describen a illa como f\u00e9rtil, con bosques e campos.\nCando Thor Heyerdahl visitou a illa en 1938, s\u00f3 hab\u00eda unhas cantas cabras e restos de aldeas e chozas abandonadas. Hoxe en d\u00eda est\u00e1 deshabitada, pertencendo \u00e1 comuna de Tahuata. A vexetaci\u00f3n foi destru\u00edda polos raba\u00f1os en estado salvaxe de cabras e ovellas. En 1992, a illa e as illas m\u00e1is pequenas que a rodean (inclu\u00edndo Terihi) foron oficialmente protexidas na declaraci\u00f3n da Reserva Natural Motane.\nMoho Tani administrativamente forma parte da comuna (municipio) de Hiva'Oa, na subdivisi\u00f3n administrativa das Illas Marquesas ."}
{"id": "58621", "revid": "56817", "url": "https://gl.wikipedia.org/wiki?curid=58621", "title": "Motu Nao", "text": "Motu Nao, ou Motuna\u00b4o \u00e9 o nome marquesano dunha rocha que se atopa no sueste das illas Marquesas, a 22\u00a0km ao nord\u00e9s de Fatu Hiva, de quen depende administrativamente.\nO seu nome en franc\u00e9s \u00e9 \"Rocher Thomasset\", e antes tam\u00e9n se co\u00f1ec\u00eda en ingl\u00e9s como \"Ariane Rock\". O nome marquesano significa \u00abilla afundida\u00bb. De feito, tan s\u00f3 sobresae 4 metros da auga coa marea baixa."}
{"id": "58622", "revid": "23204", "url": "https://gl.wikipedia.org/wiki?curid=58622", "title": "Ua Huka", "text": "Ua Huka (en marquesano \"\u00b4uahuka\") \u00e9 unha illa das Marquesas, na Polinesia francesa. Est\u00e1 situada no grupo norte do arquip\u00e9lago, a 42\u00a0km ao leste de Nuku Hiva.\nXeograf\u00eda.\nA illa ten unha forma de croissant aberto cara ao sur, cunha superficie total de 83,4\u00a0km\u00b2. Cun relevo menos elevado que as illas veci\u00f1as, a altitude m\u00e1xima \u00e9 de 855 metros no monte Hitikau. Moitas zonas son \u00e1ridas e case desertas desforestadas polos raba\u00f1os de cabras e cabalos. Hai unhas 3.000 cabezas de gando.\nA poboaci\u00f3n total era de 621 habitantes no censo do 2012, distribu\u00edda en tres vilas: Vaipaee, Hane e Hokatu. A riqueza tur\u00edstica bas\u00e9ase na restauraci\u00f3n dos numerosos sitios arqueol\u00f3xicos, na exposici\u00f3n dos vestixios en dous museos, e na conservaci\u00f3n da flora no \u00fanico xard\u00edn bot\u00e1nico polinesio. Entre os vestixios arqueol\u00f3xicos destacan uns antigos petr\u00f3glifos. O \"Arboretum\" de Pupuakeiha consta de 17 hect\u00e1reas onde se plantaron m\u00e1is de trescentas especies de \u00e1rbores. Permite constatar a adaptaci\u00f3n ao chan marquesano e seleccionar as variedades para reforestar a illa. Ao oeste at\u00f3pase a misteriosa \u00abgruta dos pasos\u00bb. Tr\u00e1tase dunha gruta accesible s\u00f3 por mar onde hai unhas pisadas.\nHistoria.\nUa Huka, \u00e1s veces escrito como \"Roohka\" ou \"Ua-huna\", foi descuberta polo capit\u00e1n estadounidense Joseph Ingraham en 1791. Chamouna \"W\u00e1shington Island\", nome que tam\u00e9n deu a todo o grupo norte en honra ao presidente de ent\u00f3n George Washington. Outros nomes utilizados son \"Riou\" e \"Solide\"."}
{"id": "58625", "revid": "1576", "url": "https://gl.wikipedia.org/wiki?curid=58625", "title": "Ua Pou", "text": "Ua Pou \u00e9 unha illa das Marquesas, na Polinesia francesa. Est\u00e1 situada no grupo norte do arquip\u00e9lago, a 35\u00a0km ao sur de Nuku Hiva e 85\u00a0km ao noroeste de Hiva Oa.\nA illa ten forma piramidal e no centro destacan uns alicerces bas\u00e1lticos en forma de pan de azucre: Matahenua (1028 m), Pouakei (1023 m) e Oave (1230 m). A superficie total \u00e9 de 105,3\u00a0km\u00b2. Con 2.173 habitantes no censo do 2012 resulta a illa m\u00e1is densamente poboada do arquip\u00e9lago. A vila principal \u00e9 Hakahau situada ao noroeste da illa co principal porto e pr\u00f3xima ao aeroporto. A poboaci\u00f3n \u00e9 co\u00f1ecida polas calidades art\u00edsticas innatas dos artes\u00e1ns escultores e tatuadores ademais dos cantantes e bailar\u00edns tradicionais. Bianualmente cel\u00e9brase o festival de Matava\u00b4a que constit\u00fae un centro importante da cultura marquesana.\nHistoria.\nUa Pou \u00e9 a \u00fanica illa importante que foi unificada baixo un s\u00f3 monarca antes da chegada dos exploradores europeos.\nAntes da unificaci\u00f3n da illa, segundo informes de 1585, hai evidencias de que as tribos de Ua Pou participaron \u00e1s veces nas guerras tribais de Nuku Hiva unidos coas tribos de Te I'i fronte aos Tai Pi. En 1791, o estadounidense Joseph Ingraham, foi o primeiro en anotar a s\u00faa posici\u00f3n cham\u00e1ndoa \"Adams\" en honra ao por ent\u00f3n vicepresidente John Adams. Dous meses m\u00e1is tarde desembarcou o franc\u00e9s Etienne Marchand deixando o seu propio nome. Tam\u00e9n se co\u00f1eceu como \"Trevenen Island\". O nome Ua Pou significa \u00abdous alicerces\u00bb e reflicte perfectamente a s\u00faa orograf\u00eda. Tam\u00e9n se escribiu como Ua Pu, Hua Pu e Ropo."}
{"id": "58626", "revid": "89787", "url": "https://gl.wikipedia.org/wiki?curid=58626", "title": "Illa Motu One", "text": "Motu One, (marquesano \"illa de area\"), chamada tam\u00e9n en franc\u00e9s \"\u00eele de Sable\", \u00e9 unha illa das illas Marquesas, na Polinesia Francesa. Motu One administrativamente forma parte da comuna (municipio) de Nuku Hiva, na subdivisi\u00f3n administrativa das Marquesas.\nXeograf\u00eda.\nEst\u00e1 situada ao norte do arquip\u00e9lago, a 15\u00a0km ao nord\u00e9s de Hatutu. \u00c9 un pequeno banco de area sen vexetaci\u00f3n situado no bordo occidental do arrecife de coral. A illa de feito consta de bancos de area sobre un arrecife coralino. Poder\u00edase tratar dos restos dun atol mergullado. \u00c9 o \u00fanico arrecife das illas Marquesas, que se caracterizan por ser altas illas volc\u00e1nicas sen arrecifes protectores. Motu One ten aproximadamente 5\u00a0km de di\u00e1metro. O illote ou illotes te\u00f1en sobre 3 hect\u00e1reas de superficie, el\u00e9vanse s\u00f3 uns poucos metros por encima do nivel do mar e cambian regularmente debido \u00e1 acci\u00f3n da correntes.\nHistoria.\nSegundo as tradici\u00f3ns os marquesanos visitaban Motu One para recoller ovos, pero non hai evidencias arqueol\u00f3xicas de que estivese habitado. O primeiro explorador en visitala foi o estadounidense David Porter, en 1813, que o chamou \"Lincoln Island\". En 1992 declarouse como reserva natural. Tartarugas mari\u00f1as e unha ampla variedade de aves ani\u00f1an na illa. Exploradores posteriores tam\u00e9n a chamaron \"Sand Island\"."}
{"id": "58627", "revid": "23204", "url": "https://gl.wikipedia.org/wiki?curid=58627", "title": "Hatutu", "text": "Hatutu, ou tam\u00e9n Hatuta\u00b4a, \u00e9 unha illa das Marquesas, na Polinesia francesa. Est\u00e1 situada no grupo norte do arquip\u00e9lago, a 3\u00a0km ao nord\u00e9s de Eiao.\nXeograf\u00eda.\nA illa est\u00e1 deshabitada e consiste nunha plataforma elevada de 428 metros de altitude cunha superficie de 6,5\u00a0km\u00b2.\nHistoria.\nHatutu foi descuberta en 1791, polo norteamericano Joseph Ingraham que a chamou \"Hancock\", nome do primeiro gobernador de Massachusetts, John Hancock. Outros nomes utilizados foron o franc\u00e9s \"Chanal\" e o ingl\u00e9s \"Langdon\". En 1992, Hatutu foi declarado reserva natural. \u00c9 un lugar utilizado polas aves mari\u00f1as para ani\u00f1ar, un dos importantes \u00e9 o piquero de patas azuis (\"Sula nebouxii\")."}
{"id": "58628", "revid": "98629", "url": "https://gl.wikipedia.org/wiki?curid=58628", "title": "Eiao", "text": "Eiao \u00e9 unha illa das Marquesas, na Polinesia francesa. Est\u00e1 situada no grupo norte do arquip\u00e9lago.\nXeograf\u00eda.\nA illa \u00e9 unha plataforma elevada, con cant\u00eds de 500 m. no suroeste e unha gran roca en forma de obelisco na punta sueste. Na costa noroeste hai algunhas ba\u00edas cunha zona de ancoraxe e desembarco en Vaituha onde, ademais, hai un r\u00edo de auga fresca.\nHistoria.\nHoxe en d\u00eda a illa est\u00e1 deshabitada, pero antigamente estaba habitada pola tribo chamada Tuametaki, e era un lugar sacro para os habitantes de Te I\u00b4i, ao norte de Nuku Hiva. Noutras illas das Marquesas atop\u00e1ronse restos arqueol\u00f3xicos de ferramentas feitas con rocas bas\u00e1lticas de Eiao. A illa foi descuberta en 1791, polo norteamericano Joseph Ingraham que a chamou \"Knox\" en honra ao ent\u00f3n secretario de guerra dos Estados Unidos Henry Knox. Outros nomes utilizados foron: \"Masse\", \"Fremantle\" e \"Robert\". En marquesano escr\u00edbese \u00b4eiao e en ocasi\u00f3ns se transcribi\u00f3 \"Eiau\" ou \"Hiaou\".\nA finais do s\u00e9culo XIX utilizouse como illa penal. Na d\u00e9cada dos 1970 foi ocupada militarmente polos franceses como un posible lugar para facer probas nucleares. En 1992 declarouse como reserva natural para protexer as especies en perigo, algunhas delas end\u00e9micas."}
{"id": "58629", "revid": "23204", "url": "https://gl.wikipedia.org/wiki?curid=58629", "title": "Motu Iti", "text": "Motu Iti, ou tam\u00e9n Hatu Iti, \u00e9 unha illa das Marquesas, na Polinesia francesa. O nome Motu Iti significa \u00abilla pequena\u00bb. Igualmente \u00e9 un nome com\u00fan na Polinesia utilizado en moitos lugares diferentes; tales como un illote na Illa de Pascua, fronte ao volc\u00e1n Rano Kau.\nA illa de \"Motu Iti\" nas Marquesas, est\u00e1 situada no grupo norte do arquip\u00e9lago, ao noroeste de Nuku Hiva.\nA illa consta de d\u00faas rocas: Motu Iti e Plate. Por este motivo Etienne Marchand, tras descubrilas en 1791, bautizounas como \"Deux-Fr\u00e8res\", \u00abdous irm\u00e1ns\u00bb. Motu Iti \u00e9 de orixe volc\u00e1nico e ten unha altitude m\u00e1xima de 220 metros. Est\u00e1 deshabitado e depende administrativamente da comuna de Nuku Hiva."}
{"id": "58630", "revid": "5863", "url": "https://gl.wikipedia.org/wiki?curid=58630", "title": "Pukapuka", "text": "Pukapuka \u00e9 un dos atois de coral das Illas Cook. De todas as illas habitadas do arquip\u00e9lago (664 habitantes segundo o censo de 2001) \u00e9 a m\u00e1is illada. Outro nome para PukaPuka \u00e9 Illas do Perigo, que non debe ser confundida coa Illa Perigo do Arquip\u00e9lago Chagos no Oc\u00e9ano \u00cdndico.\nA\u00ednda que as infraestruturas est\u00e1n ben mantidas, os voos cara a Pukapuka son raros pois a illa est\u00e1 moito m\u00e1is preto de Samoa que do resto das Illas Cook. Robert Dean Frisbie inmortalizou a illa na s\u00faa obra \"Illa do Desexo\" escrita nos anos 30. En febreiro de 2005 Pukapuka e a s\u00faa veci\u00f1a Nassau foron golpeadas polo cicl\u00f3n Percy que ocasionou graves danos \u00e1s propiedades e infraestruturas das illas. A poboaci\u00f3n local fala Pukapukano, m\u00e1is pr\u00f3ximo ao samoano c\u00f3 maor\u00ed."}
{"id": "58631", "revid": "98629", "url": "https://gl.wikipedia.org/wiki?curid=58631", "title": "Niulakita", "text": "Niulakita \u00e9 a illa m\u00e1is ao sur de Tuvalu situada a 270 km ao sur da capital Funafuti. Foi comprada polo Reino Unido a metade do s\u00e9culo XX, \u00e9poca na cal decaeu a poboaci\u00f3n. De acordo ao censo poboacional do ano 2002 era de 35 habitantes. \nA illa ten unha forma ovalada, 1 km de longo e unha superficie total de 0,4 km\u00b2. Existen na illa catro estanques ou lagoas e hai unha maneaba (unha gran casa que \u00e9 o centro da aldea) que se usa como de lugar de reuni\u00f3n e recreo. A illa ten forma de ovo cun ancho aproximado de 1 km.\nFoi descuberta, en 1595, por \u00c1lvaro de Menda\u00f1a y Neira que a vai nomear \"La Solitaria\". Redescuberta enl 1821 polo norteameric\u00e0n George Barrett do \"'Independence II\", co\u00f1eceuse tam\u00e9n como Independence, Sophia ou Rocky. No s\u00e9culo XIX vai ser utilizada para a explotaci\u00f3n de guano. "}
{"id": "58632", "revid": "22570", "url": "https://gl.wikipedia.org/wiki?curid=58632", "title": "Makira", "text": "A illa de Makira (antes San Crist\u00f3bal) \u00e9 a illa m\u00e1is grande da provincia de Makira-Ulawa nas Illas Salom\u00f3n. A illa est\u00e1 situada ao leste de Guadalcanal e ao sur do Malaita. A cidade m\u00e1is grande e capital \u00e9 Kirakira.\nHistoria.\nO primeiro avistamento de Makira rexistrado polos europeos foi pola expedici\u00f3n espa\u00f1ola de \u00c1lvaro de Menda\u00f1a en xu\u00f1o de 1568. M\u00e1is precisamente o avistamento e tam\u00e9n o desembarco en San Crist\u00f3bal debeuse a unha viaxe local que partiu De Guadalcana nun bote pequeno, nos relatos o bergant\u00edn \"Santiago\", ao mando de Alf\u00e9rez Hernando Enr\u00edquez e Hern\u00e1n Gallego como piloto. Cham\u00e1rona \"San Crist\u00f3bal\".\nXeograf\u00eda.\nIlla Makira, ten 3190\u00a0km\u00b2, 139\u00a0km de longo por 40\u00a0km de largo. As monta\u00f1as corren como unha columna vertebral polo centro da illa, o punto m\u00e1is alto alcanza os 1040 m, logo cae abruptamente cara ao mar ao longo da s\u00faa costa sur. Moitos r\u00edos surcan a illa en li\u00f1as aproximadamente paralelas cada dous ou cinco quil\u00f3metros. Makira ten m\u00e1is pantanos interiores e crocodilos de auga salgada que calquera outra illa nas Illas Salom\u00f3n. A s\u00faa costa \u00e9 a \u00fanica parte das Illas Salom\u00f3n onde se co\u00f1ece a rara tortuga Oliva, ou Pacific Ridley, que a visita e anida.\nDebido a que a illa de Makira estivo illada durante longos per\u00edodos de tempo durante per\u00edodos de alto nivel do mar, evolucionaron unha ampla variedade de plantas e animais \u00fanicos. Por exemplo, 12 das s\u00faas 70 especies de aves residentes son end\u00e9micas, do mesmo xeito que d\u00faas especies de \u00e1rbores. Esta singularidade destaca a importancia de preservar o h\u00e1bitat forestal de Makira."}
{"id": "58633", "revid": "1131", "url": "https://gl.wikipedia.org/wiki?curid=58633", "title": "Programa Apollo", "text": ""}
{"id": "58636", "revid": "98629", "url": "https://gl.wikipedia.org/wiki?curid=58636", "title": "Guadalcanal, Illas Salom\u00f3n", "text": "Guadalcanal (Ocean\u00eda), illa situada no suroeste do oc\u00e9ano Pac\u00edfico. \u00c9 a maior das illas Salom\u00f3n. A s\u00faa extensi\u00f3n \u00e9 de 5.336 km\u00b2;. A poboaci\u00f3n \u00e9 de 109.382 habitantes aproximadamente. A cidade m\u00e1is importante \u00e9 Honiara. No s\u00e9culo XVI foi unha das illas do Pac\u00edfico polas que pasou a expedici\u00f3n de \u00c1lvaro de Menda\u00f1a.\nHistoria.\nDescubrimento.\nA illa foi descuberta por \u00c1lvaro de Menda\u00f1a no 1568 nunha expedici\u00f3n dirixida a descubrir a lendaria Terra Australis Incognita baixo o reinado de Filipe II. O nome da illa foi posto polo explorador Pedro de Ortega Valencia (naquel momento, membro da expedici\u00f3n de Menda\u00f1a) en honra ao seu pobo natal, Guadalcanal, na provincia de Sevilla.\nColonizaci\u00f3n e Independencia.\nA\u00ednda que a illa foi descuberta para a Coroa de Castela e Arag\u00f3n, os esforzos espa\u00f1ois en colonizala fracasaron. Ao longo dos s\u00e9culos XVIII e XIX arribaron \u00e1 mesma s\u00f3 misioneiros e distintos grupos de europeos. \nEn 1885, a Compa\u00f1\u00eda Alem\u00e1 da Nova Guinea estableceu control sobre as illas Salom\u00f3n. Con todo, a administraci\u00f3n alem\u00e1 durou pouco. \nEn 1893, A parte sueste das Salom\u00f3n foi convertida en protectorado brit\u00e1nico e cinco anos m\u00e1is tarde engadiuse a parte norte. \nEn 1900, Alema\u00f1a transferiu os seus restantes dominios (con excepci\u00f3n de Bougainville e Buka) a Gran Breta\u00f1a a cambio da retirada brit\u00e1nica de Samoa Oriental. Desde ent\u00f3n, como parte das Illas Salom\u00f3n Guadalcanal foi ocupada pola Coroa Brit\u00e1nica. \nEn 1920 Bougainville e Buka foron postas baixo mandato australiano pola Liga das Naci\u00f3ns, mentres que Guadalcanal permaneceu baixo a coroa brit\u00e1nica ata 1942, cando foi ocupada por forzas do Imperio do Xap\u00f3n e, m\u00e1is tarde, reconquistada por forzas estadounidenses (Ver Batalla de Guadalcanal). \nEn 1976 a Coroa brit\u00e1nica concedeu o autogoberno \u00e1s illas Salom\u00f3n e dous anos despois, a independencia.\nBatalla de Guadalcanal.\nO acontecemento hist\u00f3rico m\u00e1is importante sucedido nesta illa foi a batalla de Guadalcanal, no marco da segunda guerra mundial. A comezos de 1942 a illa ach\u00e1base en poder do ex\u00e9rcito xapon\u00e9s, a infanter\u00eda de Mari\u00f1a de EEUU chegou a Guadalcanal o 7 de agosto dese mesmo ano. O desembarco non tivo contratempos; pero a loita complicouse a partir dese momento, desat\u00e1ndose unha das batallas m\u00e1is violentas desa guerra. Finalmente, os efectivos estadounidenses comunicaron o 9 de febreiro de 1943 a conquista da illa."}
{"id": "58638", "revid": "56817", "url": "https://gl.wikipedia.org/wiki?curid=58638", "title": "Terra Australis Incognita", "text": "Terra Australis (de forma completa en lat\u00edn Terra Australis Incognita, \"[a] Terra Desco\u00f1ecida do Sur\") foi un continente imaxinario con orixes na grecia cl\u00e1sica que adoitaba aparecer nos mapas europeos a partir do s\u00e9culo XV e ata o s\u00e9culo XVIII.\nO concepto foi introducido por Arist\u00f3teles e Erat\u00f3stenes en base a prexu\u00edzos relacionados coa simetr\u00eda xeom\u00e9trica. As s\u00faas ideas foron posteriormente estendidas por Tolomeo, un cart\u00f3grafo grego do s\u00e9culo I, que cr\u00eda que o Oc\u00e9ano \u00cdndico estaba pechado por unha masa de terra ao sur. Cando, durante o Renacemento Tolomeo converteuse na principal fonte de informaci\u00f3n para os cart\u00f3grafos europeos, este continente empezou a aparecer nos seus mapas.\nA\u00ednda que as viaxes de exploraci\u00f3n foron facendo que se reducise a masa de terra do alegado continente, os cart\u00f3grafos continuaron pint\u00e1ndoo nos seus mapas e os cient\u00edficos defenderon esta opci\u00f3n cos usuais argumentos aristot\u00e9licos tales como que deber\u00eda haber unha gran masa de terra no hemisferio sur que fixese de contrapeso \u00e1 masa co\u00f1ecida no hemisferio norte.\nEra frecuente que este continente debux\u00e1sese ao redor do Polo Sur pero cunha superficie moito maior que a actual Ant\u00e1rtida e estend\u00e9ndose moito m\u00e1is ao norte. Por exemplo, Fern\u00e3o de Magalh\u00e3es en 1520 creu que a Illa Grande de Terra do Fogo era parte desta \"'Terra Australis Incognita\". Nova Zelandia, descuberta por Abel Tasman en 1642, as\u00ed como Australia, tam\u00e9n foron consideradas como parte desta m\u00edtica masa terrestre.\nA inicios do s\u00e9culo XVI mari\u00f1os espa\u00f1ois como Francisco de Hoces (quen descubriu a pasaxe logo chamada \"de Drake\") e Gabriel de Castela, situaron concretamente as costas da a\u00ednda ent\u00f3n chamada \"Terra Australis Incognita\" nas latitudes reais. \nO concepto desta m\u00edtica terra meridional foi finalmente corrixido por James Cook. Na s\u00faa primeira viaxe circunnavegou Nova Zelandia mostrando que non era parte dun continente maior. Na s\u00faa segunda viaxe circunnavegou o globo a unha elevada latitude sur (nalg\u00fans lugares ata cruzando o c\u00edrculo polar ant\u00e1rtico) co que mostrou que se houbese un continente no hemisferio sur este deber\u00eda estar confinado en zonas polares e non en rexi\u00f3ns de clima amornado como se pensou.\nEn tempos modernos usouse en ocasi\u00f3ns o termo \"Terra Australis\" como sin\u00f3nimo do continente australiano."}
{"id": "58640", "revid": "23204", "url": "https://gl.wikipedia.org/wiki?curid=58640", "title": "Nui", "text": "Nui \u00e9 un dos 9 \"distritos\" (tres deles consisten en 1 illa, e 6 son atois con varias illas) do pa\u00eds de Ocean\u00eda, Tuvalu. Ten unha poboaci\u00f3n de 548 persoas (censo de 2001).\nXeograf\u00eda.\nNui consiste en aproximadamente 21 illotes. Estes son:\nA illa m\u00e1is grande, e m\u00e1is ao nord\u00e9s \u00e9 Fenua Tapu, \u00e1 cal s\u00e9guenlle Meang (a m\u00e1is ao oeste), Tokinivae, Pongalei, Talalolae, Pakantou, Unimai, Piliaieve e Motupuakaka. A \u00fanica illa habitada \u00e9 Fenua Tapu, na cal hai d\u00faas veci\u00f1anzas.\nLinguas.\nOs habitantes de Nui falan xilbertense, o idioma de Kiribati e tuval\u00e9s, e a lingua oficial de Tuvalu, xa que os devanceiros de Nui eran orixinarios de Kiribati.\nDeporte.\n\u00c9 a sede do equipo de f\u00fatbol hom\u00f3nimo, o Nui, que compite na \"A-Division\" de Tuvalu."}
{"id": "58641", "revid": "23204", "url": "https://gl.wikipedia.org/wiki?curid=58641", "title": "Instrumento de corda", "text": "Os instrumentos de corda ou cord\u00f3fonos son instrumentos musicais que producen sons por medio das vibraci\u00f3ns dunha ou m\u00e1is cordas que est\u00e1n tensas entre dous puntos do instrumento; sons que son trasmitidos a unha caixa de resonancia cando as cordas son beliscadas ou fricionadas.\nNa clasificaci\u00f3n Hornbostel-Sachs, bastante utilizada actualmente, estes instrumentos representan a clase dos cordofonos identificada polos c\u00f3digos iniciados polo n\u00famero 3.\nHistoria.\nOs instrumentos de corda son importantes na historia da m\u00fasica occidental pois foi cun instrumento constitu\u00eddo dunha \u00fanica corda, o monoc\u00f3rdio, que os fil\u00f3sofos e matem\u00e1ticos da escola pitag\u00f3rica descubriron todos os principios matem\u00e1ticos que rexen os intervalos, escalas e a harmon\u00eda, dando orixe ao estudo da teor\u00eda musical hai m\u00e1is de seis mil anos.\nClasificaci\u00f3n.\nDentro da orquestra cl\u00e1sica, ch\u00e1mase \"cordas\" ao ensamble de instrumentos de corda fretada conformado polos grupos de viol\u00edns (normalmente divididos en viol\u00edns primeiros e segundos), violas, violoncellos e contrabaixos. O mesmo sucede coa orquestra de cordas, que est\u00e1 conformada polos mesmos instrumentos. De forma similar f\u00e1lase dun tr\u00edo, cuarteto ou quinteto de cordas, cando se trata de agrupaci\u00f3ns de viol\u00edn, viola e violoncello; 2 viol\u00edns, viola e violoncello; ou 2 viol\u00edns, viola, violoncello e contrabaixo respectivamente.\nOs instrumentos de corda div\u00eddense en tres subgrupos en funci\u00f3n de como son tocados:\nPrincipio de funcionamento.\nO estudo dos instrumentos de corda est\u00e1 baseado na teor\u00eda das ondas estacionarias, ou sexa, na frecuencia das ondas sonoras que as cordas emiten. Esas frecuencias naturais dependen de tres factores: a densidade linear das cordas (a masa da corda dividida pola s\u00faa lonxitude), o m\u00f3dulo da tracci\u00f3n a que est\u00e1n sometidas (se a corda est\u00e1 m\u00e1is apertada ou frouxa no brazo do instrumento) e a lonxitude linear da corda. Iso significa que podemos alterar a altura das notas e a s\u00faa afinaci\u00f3n ao variar calquera desas caracter\u00edsticas: Se d\u00faas cordas pos\u00faen a mesma densidade e lonxitude, a que sofre maior tensi\u00f3n producir\u00e1 notas m\u00e1is agudas. Cordas m\u00e1is longas producen notas m\u00e1is graves que as m\u00e1is curtas. Cordas m\u00e1is grosas (con maior densidade linear) producen notas m\u00e1is graves que as m\u00e1is finas.\nOs instrumentos utilizan variaci\u00f3ns desas caracter\u00edsticas para definir a frecuencia fundamental de cada corda. Hai instrumentos en que todas as cordas te\u00f1en a mesma lonxitude, mais a tensi\u00f3n e espesura var\u00edan, como a guitarra. Noutros todas as cordas te\u00f1en a mesma espesura e soamente a lonxitude e a tensi\u00f3n var\u00edan, como nalgunhas liras e c\u00edtaras. Hai a\u00ednda aqueles en que as tres caracter\u00edsticas var\u00edan de corda a corda para obter toda a extensi\u00f3n do instrumento, como no piano.\nHai unha gran variedade de formatos, tama\u00f1os, cantidades de cordas e maneiras de executar instrumentos de cordas, mais o que todos te\u00f1en en com\u00fan \u00e9 que as cordas son estendidas entre dous puntos de apoio (normalmente chamados \"cabaletes\") e tensionadas de modo que a maior parte da s\u00faa lonxitude quede libre para vibrar. Nalg\u00fans casos a tensi\u00f3n \u00e9 dada polo propio corpo do instrumento e non \u00e9 pos\u00edbel controlala para alterar a afinaci\u00f3n, como \u00e9 o caso do berimbau. A gran maior\u00eda, no entanto, ten alg\u00fan mecanismo de control da tensi\u00f3n das cordas, por parafusos, caravilleiros ou pancas.\nDebido ao pequeno volume sonoro que a vibraci\u00f3n dunha corda produce, a maior\u00eda dos instrumentos de cordas te\u00f1en unha caixa ac\u00fastica que amplifica o son producido, como o caso do viol\u00edn, da viola, do violoncello, do contrabaixo e da guitarra. Alg\u00fans instrumentos non te\u00f1en caixa de reson\u00e1ncia e necesitan de amplificaci\u00f3n externa, como a guitarra el\u00e9ctrica e o baixo. A amplificaci\u00f3n tam\u00e9n pode ser obtida pola aproximaci\u00f3n do instrumento a corpos ocos e, nalg\u00fans casos, o propio corpo do executante, como a boca ou a caixa tor\u00e1cica. Outros a\u00ednda permiten a remoci\u00f3n da caixa de resonancia sen que iso prexudique substancialmente o son.\nGran parte da calidade sonora dos instrumentos de cordas depende da combinaci\u00f3n entre as cordas e a caixa de resonancia. Polas caracter\u00edsticas resoantes a caixa de resonancia \u00e9, na maior parte dos casos feita de madeira. A madeira e os espazos de ar no corpo dun viol\u00edn, por exemplo, son esenciais na produci\u00f3n dun son con calidade. Un bo viol\u00edn ten a virtude especial de vibrar fielmente con cada corda e nas diversas alturas, mesmo nas m\u00e1is agudas. Un viol\u00edn deficiente altera as vibraci\u00f3ns, aumentando algunhas e omitindo outras. O formato e cantidade das aperturas da caixa de resonancia tam\u00e9n contrib\u00faen a reforzar os sons desexables e absorber os indesexables.\nExecuci\u00f3n.\nAs\u00ed como hai unha variedade de formas construtivas, tam\u00e9n a execuci\u00f3n dos instrumentos de cordas \u00e9 bastante diversificada.\nControl das alturas.\nMoitos destes instrumentos te\u00f1en cordas presas a un brazo e as lonxitudes relativas das cordas son variadas mediante a presi\u00f3n feita polos dedos dunha das mans [en xeral a man esquerda (dereita para os zurdos)]. Obt\u00e9\u00f1ense os distintos tons variando esta lonxitude no percorrer da corda. Exemplo deste tipo son: a guitarra, o viol\u00edn, a viola, o violoncello, os baixos e contrabaixos, o cavaqui\u00f1o, o la\u00fade, o banjo, a mandolina e moitos outros. Alg\u00fans destes instrumentos pos\u00faen trastes que dividen o brazo en partes de tama\u00f1o fixo, permitindo s\u00f3 a variaci\u00f3n en intervalos de semit\u00f3ns (ou de cuarto de ton nalg\u00fans instrumentos orientais). Nos instrumentos que non pos\u00faen trastes, cabe ao executante facer o axuste fino da afinaci\u00f3n. Iso permite a execuci\u00f3n de escalas microtonais e tam\u00e9n a realizaci\u00f3n de correcci\u00f3ns de afinaci\u00f3n en tempo real durante a execuci\u00f3n.\nNoutros casos, as lonxitudes das cordas non var\u00edan durante a execuci\u00f3n. Na maior\u00eda destes, hai unha corda para cada nota que se desexe producir e se a nota non existe na configuraci\u00f3n orixinal do instrumento ela non pode ser obtida doutra forma. Exemplo deste tipo son: o piano, o clavec\u00edn, o clavic\u00e9mbalo, a c\u00edtara e todos os seus derivados como a kantele, a lira e o salterio. A arpa \u00e9 unha excepci\u00f3n. A\u00ednda que as cordas tam\u00e9n te\u00f1an tama\u00f1o fixo, os seus pedais var\u00edan a tensi\u00f3n aplicada nalgunhas cordas permitindo aumentar a extensi\u00f3n crom\u00e1tica do instrumento.\nProduci\u00f3n do son.\nPara facer vibrar a corda, usanse principalmente tres m\u00e9todos: as cordas poden ser beliscadas, friccionadas cun arco ou percutidas. Calquera instrumento de corda pode ser executado das tres formas, mais alg\u00fans son m\u00e1is frecuentemente usados dunha forma que das outras. Un viol\u00edn, por exemplo, \u00e9 executado principalmente coa fricci\u00f3n do arco, mais as s\u00faas cordas tam\u00e9n poden ser beliscadas (\"pizzicato\") ou percutidas coa parte posterior do arco (\"col legno\"). De forma semellante, poderiamos tocar unha guitarra con arco ou repicar as cordas dun piano, a\u00ednda que estas formas de execuci\u00f3n sexan raras.\nCordas beliscadas.\nNestes instrumentos a corda faise vibrar ao ser beliscada ou tangida cos dedos, u\u00f1as, plectros ou pugas. Noutras palabras, a corda \u00e9 levemente desprazada da s\u00faa posici\u00f3n de repouso e despois solta para que vibre libremente. Esta forma de execuci\u00f3n fai que o son se inicie bruscamente (ataque de curta duraci\u00f3n). A corda mant\u00e9n a vibraci\u00f3n por un tempo longo e decae lentamente at\u00e9 o silencio. Timbres lixeiramente distintos poden ser obtidos no caso de que as cordas sexan accionadas coa punta dos dedos, coas u\u00f1as ou co uso de plectros, sendo que a \u00faltima forma \u00e9 preferida cando as cordas son de metal ou moi tensas.\nNos instrumentos con brazo, o m\u00fasico pode estirar a corda cara a diante e soltala para que bata violentamente contra o brazo, provocando un estalo (chamado de \"snap\" ou \"slap\").\nEntre os instrumentos que son tocados frecuentemente desta forma, est\u00e1n todos os instrumentos de cordas con brazo (como o viol\u00edn, baixo e viola) al\u00e9n das arpas e liras e dalg\u00fans instrumentos de teclado e plectro (como o cravo e o clavicordio).\nCordas friccionadas.\nNeste caso \u00fasase un arco feito de madeira, cun feixe de filamentos (xeralmente crina de cabalo) que son fixados os seus extremos e tensionados. A crina \u00e9 encerada para aumentar o atrito e friccionada transversalmente sobre as cordas, producindo unha vibraci\u00f3n rica en parciais non harm\u00f3nicos e, por esa raz\u00f3n, moi distinta do timbre da corda beliscada ou percutida. As notas poden ser tan longas como o m\u00fasico desexe pois duran todo o tempo do movemento da fricci\u00f3n. A intensidade do son pode ser controlada pola presi\u00f3n do arco contra as cordas. Efectos de ligadura e portamento poden ser obtidos pola execuci\u00f3n de varias notas coa mesma arcada, sexa pola variaci\u00f3n de lonxitude nunha mesma corda, sexa polo movemento do arco dunha corda \u00e1 adxacente. De modo diverso, cando o arco \u00e9 desencostado das cordas entre cada nota, \u00e9 obtido o efecto de \"staccato\" ou \"marcato\".\nA\u00ednda que calquera instrumento de cordas poida ser tocado as\u00ed, moitos deles son constru\u00eddos especificamente con esa finalidade e pos\u00faen certas caracter\u00edsticas que facilitan esa pr\u00e1ctica, tales como a secci\u00f3n arredondada do brazo e a disposici\u00f3n das cordas, que permiten pasar o arco en s\u00f3 unha corda de cada vez. Entre eles est\u00e1n o viol\u00edn, a viola, o violoncello, o contrabaixo, a viola da gamba e o rabel.\nCordas percutidas.\nAs cordas poden ser percutidas con baquetas, martelos ou co propio arco. O son da corda percutida se inicia bruscamente e, cando a corda non \u00e9 abafada, ten longa duraci\u00f3n.\nNormalmente ese m\u00e9todo \u00e9 usado en instrumentos que pos\u00faen unha corda (ou conxunto de cordas) para cada nota e permite a execuci\u00f3n de pasaxes m\u00e9l\u00f3dicas moi r\u00e1pidas e acordes de forma m\u00e1is f\u00e1cil que nos outros instrumentos por non ser necesario usar unha das mans para controlar a lonxitude da corda e as d\u00faas mans poden ser usadas para controlar as baquetas ou o teclado. Unha excepci\u00f3n \u00e9 o berimbau que s\u00f3 pos\u00fae unha corda e ten a s\u00faa lonxitude controlada por unha moeda ou anel met\u00e1lico nunha das mans, mentres a outra percute a corda cunha baqueta.\nA intensidade das notas \u00e9 controlada pola forza da batida. Poden ser usadas pequenas baquetas que percuten unha corda de cada vez, como no salterio. M\u00fasicos habilidosos poden controlar diversas baquetas en cada man para producir acordes.\nSe se usa un teclado, cada nota pos\u00fae un martelo e \u00e9 pos\u00edbel tocar calquera combinaci\u00f3n de notas desexables. O principal instrumento desa categor\u00eda \u00e9 o piano, que na s\u00faa forma moderna, pos\u00fae 88 teclas que controlan un sofisticado sistema de martelos para percutir as cordas de cada nota de maneira independente, ben para silenciar cada corda para terminar o son cando o pianista solta a tecla.\nCordas sopradas.\nAs cordas son accionadas polo movemento do ar. Son extremadamente raros, mais como exemplo p\u00f3dese citar a arpa e\u00f3lica (ou arpa eolia).\nOutras t\u00e9cnicas.\nSon varias as t\u00e9cnicas espec\u00edficas dos instrumentos de cordas.\nAdemais diso hai unha enorme variedade de efectos acionados electronicamente o son das guitarras e baixos. Os m\u00fasicos destes instrumentos, principalmente no rock, pos\u00faen m\u00f3dulos de efectos que posibilitan alterar a altura, a duraci\u00f3n, a sustentaci\u00f3n e o timbre do instrumento, ben para producir repetici\u00f3ns, ecos e distorsi\u00f3ns. Entre os m\u00e1is com\u00fans est\u00e1n, o \"phaser\", o \"flanger\", o \"superagudo\", o \"sustain\" e o \"delay\".\nClasificaci\u00f3n.\nXeralmente os instrumentos de cordas son divididos de acordo con dous criterios. O m\u00e1is com\u00fan \u00e9 a propia forma de produci\u00f3n sonora e neste caso son divididos en cordas beliscadas, cordas friccionadas e cordas percutidas.\nNa clasificaci\u00f3n Hornbostel-Sachs estes non son os criterios principais porque non sempre a forma principal \u00e9 a \u00fanica e hai varios instrumentos que utilizan as tres formas indiscriminadamente. Nesta clasificaci\u00f3n o criterio principal \u00e9 construtivo e a primeira divisi\u00f3n indica s\u00f3 a existencia ou non de caixa de resonancia:\nNos niveis m\u00e1is baixos desa clasificaci\u00f3n son criterios de diferenciaci\u00f3n: a forma de execuci\u00f3n, a posibilidade de variar a lonxitude ou tensi\u00f3n das cordas, existencia de trastes, teclados e mecanismos de silenciamento das cordas."}
{"id": "58642", "revid": "1131", "url": "https://gl.wikipedia.org/wiki?curid=58642", "title": "A Barca de Barbantes, Cenlle", "text": "Santo Antonio da Barca de Barbantes \u00e9 unha parroquia do concello de Cenlle situada \u00e1 beira do r\u00edo Mi\u00f1o. Segundo o IGE en 2013 ti\u00f1a 130 habitantes (73 mulleres e 57 homes), 48 menos ca en 1999.\nRecibe o seu nome por ser o punto onde unha barca cruzaba o r\u00edo Mi\u00f1o a car\u00f3n da desembocadura do r\u00edo Barbanti\u00f1o en Barbantes (Punx\u00edn)."}
{"id": "58643", "revid": "102241", "url": "https://gl.wikipedia.org/wiki?curid=58643", "title": "Lingua kiribatiana", "text": "O kiribatiano (\"kiribati\" na propia lingua) \u00e9 un idioma da familia austronesia.\nAproximadamente 105.000 persoas falan kiribatiano, das que 98.000 viven en Kiribati, un 97.2% da poboaci\u00f3n. O resto dos falantes son habitantes de Nui (Tuvalu), Rabi (Fidxi), Mili (Illas Marshall) e algunhas outras illas onde existen colonias de antigos habitantes de Kiribati (Illas Salom\u00f3n, Vanuatu, Nova Zelandia ou Hawai).\nAo contrario que outros idiomas da rexi\u00f3n do Pac\u00edfico, o idioma non se atopa en perigo de extinci\u00f3n, e case todos os falantes util\u00edzano a diario. S\u00f3 o 30% dos falantes son completamente biling\u00fces co ingl\u00e9s, polo que o kiribatiano non corre o risco de ser absorbido por este.\nPescadores, mari\u00f1eiros, granxeiros e xente involucrada na produci\u00f3n de copra conforman a maior parte de falantes desta lingua.\nDialectos.\nO kiribatiano ten dous dialectos principais: o do norte e o do sur. A principal diferenza entre ambos est\u00e1 na pronuncia dalgunhas palabras. As illas de Butaritari e Makin tam\u00e9n te\u00f1en o seu propio dialecto, que difire tanto en vocabulario como en pronuncia do kiribatiano est\u00e1ndar.\nEscritura.\nPara a escritura empr\u00e9gase o alfabeto latino desde o s\u00e9culo XIX, cando o misioneiro Hiram Bingham Jr. traduciu a Biblia. Anteriormente a linguaxe carec\u00eda de forma escrita. Unha das dificultades coas que se atopou Bingham ao traducir a Biblia foron referencias a palabras por exemplo monta\u00f1a, un fen\u00f3meno xeogr\u00e1fico desco\u00f1ecido para os habitantes de Kiribati daquela \u00e9poca e do que s\u00f3 o\u00edran falar en lendas samoanas."}
{"id": "58644", "revid": "112903", "url": "https://gl.wikipedia.org/wiki?curid=58644", "title": "Linguas austronesias", "text": "As linguas austronesias son unha familia de linguas amplamente dispersos a trav\u00e9s das illas do sueste de Asia e do Pac\u00edfico, con algunhas linguas faladas en Asia continental. O malgaxe \u00e9 unha excepci\u00f3n, sendo falado en Madagascar. \u00c9 un dos grupos de linguas maior do mundo, tanto en canto a n\u00famero de linguas (1244 de acordo con Ethnologue) como en canto a extensi\u00f3n xeogr\u00e1fica (desde Madagascar ata a Illa de Pascua. O nome prov\u00e9n do grego \"austronesia\" que significa \"illas do sur\".\nO descubrimento da familia precede ao das linguas indoeuropeas (establecida a partir do s\u00e9culo XIX de forma certa). Desde 1706, o ling\u00fcista Hadrian Reland xa subli\u00f1ara o parecido entre a lingua falada en Futuna, o malaio e o malgaxe, a partir do glosario recollido por Jacob Lle Maire en Futuna. A existencia dunha familia de linguas, que m\u00e1is tarde ser\u00e1 denominada austronesia, reco\u00f1\u00e9cese definitivamente en \"Catalogo delle Lingue\" de Lorenzo Hervas y Panduro en 1784. En 1834, a familia, estendida ata a illa de Pascua, \u00e9 bautizada como \"malaio-polinesia\" polo ling\u00fcista Wilhelm von Humboldt en \"\u00dcber die Kawi-Sprache auf der Insel Java\" (1836-1839). As \"linguas melanesias\" foron tratadas a parte durante longo tempo, en parte por prexu\u00edzos raciais, a pesar dos traballos do ling\u00fcista Otto Dempwolff (1920).\nAs linguas austronesias div\u00eddense en 10 ramas, nove das cales f\u00e1lanse en Taiw\u00e1n e algunhas illas pr\u00f3ximas e que se agrupan dentro das linguas formosanas, sen relaci\u00f3n co chin\u00e9s. As ramas que permaneceron en Taiw\u00e1n mostran grandes diferenzas entre si. A rama restante \u00e9 a chamada malaio-polinesia que engloba a todas as demais linguas da familia. Esta rama subdiv\u00eddese en dous grandes subgrupos: o grupo occidental cuns 300 mill\u00f3ns de falantes e o oriental con aproximadamente un mill\u00f3n de falantes.\nA ling\u00fc\u00edstica comparativa, apoiada por achados arqueol\u00f3xicos, localiza a orixe dos devanceiros ling\u00fc\u00edsticos da familia no suroeste da actual China desde onde emigraron cara a Taiw\u00e1n.\nAlg\u00fans ling\u00fcistas cren que a familia tai-kadai deber\u00eda colocarse dentro dunha versi\u00f3n expandida da familia austronesia. Outros se decantan a favor dunha relaci\u00f3n coa familia sino-tibetana. E finalmente outros propuxeron unha relaci\u00f3n coas linguas afroasi\u00e1ticas, formando unha superfamilia \u00e1ustrica. Ningunha destas propostas ga\u00f1ouse a aceptaci\u00f3n da comunidade cient\u00edfica.\nAs linguas malaio-polinesias tenden \u00e1 reduplicaci\u00f3n (repetici\u00f3n de todo ou parte dunha palabra) para expresar o plural e todas as linguas austronesias te\u00f1en unha entrop\u00eda baixa, \u00e9 dicir, os textos son bastante repetitivos en canto \u00e1 frecuencia dos sons. A maior\u00eda non pos\u00fae grupos de consonantes (como [str] ou [mpl]) e ten un n\u00famero de vogais pequeno, sendo cinco o m\u00e1is com\u00fan.\nDivisi\u00f3n.\nAlgunhas das ramas e linguas m\u00e1is importantes son:"}
{"id": "58645", "revid": "1987", "url": "https://gl.wikipedia.org/wiki?curid=58645", "title": "Rotuma", "text": "Rotuma \u00e9 unha illa volc\u00e1nica do Pac\u00edfico Sur, pertencente \u00e1s Illas Fidxi. Cuns illotes pr\u00f3ximos forman unha dependencia, tendo a maior autonom\u00eda dunha subdivisi\u00f3n en Fidxi, debido a que os seus habitantes te\u00f1en unha cultura m\u00e1is parecidas \u00e1s illas polinesias do leste como Tonga, Samoa... Ademais conta cunha lingua distintiva. Estas illas monta\u00f1osas, cubertas de vexetaci\u00f3n, con abundantes precipitaci\u00f3ns est\u00e1n situadas nas coordenadas 12\u00ba35'S 177\u00ba10'E, aproximadamente a 465 quil\u00f3metros ao norte de Fidxi. A illa de Rotuma mide 13 quil\u00f3metros de longo e 4 de ancho, cunha \u00e1rea de 43 km\u00b2. A s\u00faa poboaci\u00f3n en 1996 (censo) era de 2.810. Debido ao seu tradicionalismo os seus habitantes op\u00f3\u00f1ense \u00e1 chegada do turismo. Pract\u00edcase unha agricultura de subsistencia. A copra representa a maior produci\u00f3n da illa. Ahau \u00e9 a capital e Motusa a principal cidade e porto. Foi descuberta por un capit\u00e1n de mari\u00f1a brit\u00e1nico Edward Edwards en 1791 e anexionada por Gran Breta\u00f1a en 1881."}
{"id": "58646", "revid": "98629", "url": "https://gl.wikipedia.org/wiki?curid=58646", "title": "Nova Xeorxia", "text": "Nova Xeorxia \u00e9 unha illa das Illas Salom\u00f3n, no Oc\u00e9ano Pac\u00edfico sur. \u00c9 a maior das illas que forman parte da provincia Occidental e est\u00e1 integrada no grupo das Illas Nova Xeorxia. A principal cidade da illa \u00e9 Munda, no lago Roviana, seguida de Boro, 17 km ao norte da primeira, ambas con m\u00e1is de 3.000 habitantes.\nCaracter\u00edsticas.\nTen unha lonxitude de 72\u00a0km no seu lado m\u00e1is longo e unha superficie de 2.044 km\u00b2. O punto m\u00e1is elevado da illa ten unha altura de 1.007 metros. Est\u00e1 situada, do mesmo xeito que o resto das illas do grupo no lado inferior do estreito de Nova Xeorxia. A illa de Kolombangara at\u00f3pase ao oeste, tras o golfo de Kula, a illa de Vanguna ao leste, e a canle Blanche e as illas de Rendova e Tetepare ao sur.\nA illa est\u00e1 cuberta de bosques tropicais, e as actividades econ\u00f3micas principais son a pesca e a silvicultura.\nDurante a segunda guerra mundial a illa foi tomada polas tropas xaponesas e posteriormente invadida polas tropas estadounidenses durante a Batalla de Nova Xeorxia. Os primeiros desembarcos estadounidenses produc\u00edronse o 30 de xu\u00f1o de 1943 e a illa foi controlada o 23 de agosto do mesmo ano tras intensas loitas na xungla, a\u00ednda que os combates continuaron ata outubro. \nA cidade de Munda foi a base do ex\u00e9rcito xapon\u00e9s e non foi tomada polos estadounidenses ata o 5 de agosto. As instalaci\u00f3ns xaponesas de Bairoko Harbor, a 13\u00a0km ao norte de Munda, non foron tomadas ata o 25 de agosto.\nNa illa f\u00e1lanse linguas do grupo das linguas de Nova Xeorxia, do grupo austronesio, que \u00e1 s\u00faa vez se dividen en occidentais e orientais."}
{"id": "58647", "revid": "98629", "url": "https://gl.wikipedia.org/wiki?curid=58647", "title": "Estreito de Nova Xeorxia", "text": " \nO Estreito de Nova Xeorxia \u00e9 a canle de auga que pasa aproximadamente partindo lonxitudinalmente o arquip\u00e9lago das Illas Salom\u00f3n en d\u00faas partes. O estreito est\u00e1 bordeado polas illas Choiseul, Santa Isabel e Florida polo norte e Vella Lavella, Kolombangara, Nova Xeorxia e as Illas Russell polo sur. As illas de Boungaiville e Guadalcanal definen o estreito polo oeste e leste respectivamente.\nA volc\u00e1nica Illa de Savo \u00e9 o \u00fanico accidente xeogr\u00e1fico digno de menci\u00f3n no estreito.\nDurante a segunda guerra mundial o estreito foi co\u00f1ecido polos aliados como the Slot, \"a ra\u00f1ura\", debido \u00e1 s\u00faa forma xeogr\u00e1fica e ao elevado tr\u00e1fico de buques de guerra. Os constantes env\u00edos de tropas e material por parte do Xap\u00f3n recibiu o nome de Tokio Espress. Entre 1942 e 1943 produc\u00edronse numerosas batallas mar\u00edtimas no estreito entre a Armada dos Estados Unidos, a Real Armada Australiana e a Real Armada de Nova Zelandia, e a Armada Imperial Xaponesa."}
{"id": "58648", "revid": "89787", "url": "https://gl.wikipedia.org/wiki?curid=58648", "title": "Tambor", "text": "Un tambor \u00e9 un instrumento de percusi\u00f3n membran\u00f3fono que consta dunha caixa de resonancia, xeralmente de forma cil\u00edndrica, e unha (ou d\u00faas) membranas, chamadas parches, que cobren as aperturas da caixa.\nXeralmente, para soar, o tambor \u00e9 golpeado no parche coa man ou con alg\u00fan obxecto, comunmente baquetas; a\u00ednda que tam\u00e9n se pode percuti-la caixa ou o canto superior da mesma.\nEn x\u00e9neros musicais como o rock ou o jazz, a maior parte dos tambores utilizados est\u00e1n no conxunto de instrumentos co\u00f1ecido como bater\u00eda.\nHistoria.\nOs tambores empr\u00e9ganse dende as eras m\u00e1is remotas da humanidade. Crese que os primeiros tambores foron troncos ocos de \u00e1rbores tocados cos p\u00e9s ou con garabullos. Porteriormente, cando o ser humano aprendeu a cazar e as peles de animais pasaron a ser utlizadas na fabricaci\u00f3n de roupas e outros obxectos, decat\u00e1ronse que ao estricar un p\u00e9 sobre o tronco o son producido era m\u00e1is agudo. Os macacos golpean obxectos de xeito r\u00edtmico para demostrar dominio social e parece ser procesado de xeito similar no seu cerebro c\u00e1 vocalizaci\u00f3n, suxerindo unha orixe evolucionaria dos tambores como forma de comunicaci\u00f3n social. Outros primates fan ru\u00eddos de tambores golpeando o seu peito ou aplaudindo, e roedores como a rata canguro tam\u00e9n fan sons semellantes usando as s\u00faas garras no chan.\nNas culturas do neol\u00edtico na China, atop\u00e1ronse tambores feitos de caveiras de alig\u00e1tores, do per\u00edodo 5500\u20132350 a.C. Segundo os rexistros literarios, os tambores con caracter\u00edsticas xam\u00e1nicas adoitaban seren empregados en cerimonias rituais.\nOs tambores exerc\u00edan nas civilizaci\u00f3ns primitivas diferentes papeis. Al\u00e9n da produci\u00f3n de m\u00fasica para rituais e festas, os tambores, debido \u00e1 s\u00faa gran potencia sonora, tam\u00e9n se empregaron como medios de comunicaci\u00f3n.\nNos textos b\u00edblicos \u00e9 posible atopar varias referencias ao tambor; c\u00f3mpre salientar, no antigo testamento, alg\u00fans exemplos: ap\u00f3s a pasaxe polo mar Vermello, M\u00edriam e as mulleres de Israel danzaron ao son de tambores (\u00c9xodo 15:20). Outras mulleres danzaron con tambores ap\u00f3s as vitorias de Sa\u00fal e David (1 Samuel 18:6). O Salmo 149 (verso 3) incentiva a louvar ao Se\u00f1or con arpa e adufe.\nActualmente, al\u00e9n das peles de animais que contin\u00faan a seren empregadas nos tambores tradicionais, util\u00edzanse tam\u00e9n peles sint\u00e9ticas ou membranas pl\u00e1sticas, que te\u00f1en a vantaxe de sufriren menos coas variaci\u00f3ns de temperatura e precisan de menos tensi\u00f3n para produciren sons con bastante calidade.\nOs tambores empr\u00e9ganse tam\u00e9n na marcaci\u00f3n r\u00edtmica de marchas ou na comunicaci\u00f3n de comandos militares.\nTipos de tambores.\nTodos os tambores son membran\u00f3fonos, mais existen moitas caracter\u00edsticas que poden variar:\nFormatos e materiais.\nO formato do corpo dos tambores var\u00eda debido \u00e1 s\u00faa forma de construci\u00f3n. Os tambores poden estar feitos de troncos de \u00e1rbores escavados ou ripas de madeira fixadas por aneis como un barril de formato c\u00f3nico. Os tambores con corpo met\u00e1lico normalmente pos\u00faen o corpo totalmente cil\u00edndrico, como os timbais, as caixas e os tam tam. Os t\u00edmpanos, \u00e1 s\u00faa vez, pos\u00faen corpo esf\u00e9rico.\nExistem tam\u00e9n moitos outros formatos posibles. Alg\u00fans, como o djemb\u00ea pos\u00faen corpo en forma de copa (m\u00e1is largos nunha das extremidades). Outros, como o tambor falante pos\u00faen corpo en forma de ampola (m\u00e1is largos nas extremidades).\nDefinici\u00f3n do son.\nA maior parte dos tambores producen sons sen altura definida, mais alg\u00fans son afin\u00e1beis e permiten producir nota definidas. Os t\u00edmpanos permiten a afinaci\u00f3n precisa e a variaci\u00f3n da nota producida a trav\u00e9s de pedais que alteran a tensi\u00f3n da pel. Os tam tam e os timbais permitem unha afinaci\u00f3n un pouco menos precisa e cada tambor s\u00f3 produce unha nota. Iso significa que para obter a mesma cantidade de notas que dous ou tres t\u00edmpanos producen, ser\u00eda necesaria unha cantidade moito maior de tam tam. Alg\u00fans outros instrumentos permitem que o percusionista controle a altura da nota producida alterando coas mans a tensi\u00f3n da pel, tal como ocorre nas t\u00e1boas e nos tambores falantes (embora* nestes casos as notas non sexan afinadas con precisi\u00f3n).\nPeles.\nOs tambores poden ter pele en s\u00f3 unha ou en ambas as extremidades. Os que pos\u00faen d\u00faas peles, poden ser executados pola percusi\u00f3n simult\u00e1nea de ambas as peles, como nunha zabumba. A segunda pel pode ter s\u00f3 papel est\u00e9tico ou contribu\u00edr no timbre do instrumento, como ocorre coa caixa, que pos\u00fae esteiras na segunda pele.\nExecuci\u00f3n.\nOs tambores poden ser percutidos con baquetas, cepillos de arame ou directamente coas mans, exercendo as\u00ed o papel de abafadores para alterar o timbre, a altura ou a intensidade do son producido. Os tambores de gran porte como o xapon\u00e9s taiko, normalmente precisan de grandes baquetas, mentres que as baquetas de tambores menores, como un tamboril non pasan de pequenas varelas.\nOs tambores son utilizados en todos os tipos de m\u00fasica, como instrumentos r\u00edtmicos, contribu\u00edndo \u00e1 marcaci\u00f3n do tempo da m\u00fasica. Cada cultura e x\u00e9nero musical, no entanto, utiliza un conxunto diferente de tambores, que serven para definir a s\u00faa personalidade r\u00edtmica.\nNas relixi\u00f3ns.\nA utlizaci\u00f3n de tambores en rituais relixiosos tam\u00e9n \u00e9 moi importante, sobre todo nas relixi\u00f3ns afro-brasileiras, como o Candombl\u00e9, Umbanda, Batuque, Xamb\u00e1 e Tambor-de-Mina, onde se chaman atabaque, il\u00fa, ngoma ou inh\u00e3 dependendo do pa\u00eds. Non s\u00f3 se empregan para acompa\u00f1amento dos c\u00e1nticos e das danzas, sen\u00f3n que asumen tam\u00e9n un papel sagrado de ligaz\u00f3n coas divindades.\nNo Caribe, os Arar\u00e1 con instrumentos que incl\u00faen o \"ogan\" (unha camp\u00e1 de ferro que no Brasil se chama de \"g\u00e3\" ou \"agog\u00f4\"), que pode ser substitu\u00eddo por un guataca (l\u00e1mina de enxada), \"cachimbo\" (tambor menor, cun volume do son elevado), \"mula\" (tambor m\u00e9dio), e \"caja\" (tambor maior, cun volume do son baixo). Os tambores son de cabeza \u00fanica e fechados no fondo. Outros nomes para estes tambores tam\u00e9n se usan nalgunhas partes da Rep\u00fablica Dominicana, como \"hungan\" para o \"caja\". O l\u00edder \u00e9 tocado cunha varela e unha man, mentres que os outros se tocan con pares de varetas por tocadores sentados.\nExemplos.\nOs intrumentos de tipo tambor m\u00e1is com\u00fans, son:"}
{"id": "58652", "revid": "1093", "url": "https://gl.wikipedia.org/wiki?curid=58652", "title": "Santo Antonio da Barca de Barbantes, Cenlle", "text": ""}
{"id": "58653", "revid": "7592", "url": "https://gl.wikipedia.org/wiki?curid=58653", "title": "Idioma gilbertense", "text": ""}
{"id": "58655", "revid": "98629", "url": "https://gl.wikipedia.org/wiki?curid=58655", "title": "Atol Johnston", "text": "O Johnston Atoll, en galego: Atol Johnston, \u00e9 un atol de 2\u00b48 km\u00b2 no Oc\u00e9ano Pac\u00edfico Norte a un terzo de distancia entre Hawai e as Illas Marshall. A illa de Johnston e a illa Sand son illas naturais, que creceron pola sedimentaci\u00f3n do coral. A illa de Akau (norte) e a de Hikina (leste) son illas artificiais formadas pola sedimentaci\u00f3n do coral.\nJohnston \u00e9 un territorio non incorporado dos Estados Unidos, o cal ten como poboaci\u00f3n a 1.100 militares, administrado desde Washington, D.C. polo Servizo de Pesca e Vida Silvestre do Departamento do Interior dos Estados Unidos, como parte do sistema do Refuxio Nacional de Vida Silvestre. A defensa do atol \u00e9 controlada pola Armada dos Estados Unidos. As illas non son accesibles para o p\u00fablico.\nO clima \u00e9 tropical pero xeralmente seco. Ventos consistentes do nord\u00e9s dan unha pequena variaci\u00f3n na temperatura. Coa elevaci\u00f3n m\u00e1xima de 5 m en Summit Peak, as illas conte\u00f1en pouca vexetaci\u00f3n nun terreo plano e non hai fontes de auga.\nHistoria.\nDescuberto polo brit\u00e1nico Charles J. Johnston en 1807, o atol permanece desabitado ata 1858, cando \u00e9 reivindicado por Hawai e polos Estados Unidos de Am\u00e9rica, interesados nos seus dep\u00f3sitos de guano. Coa anexi\u00f3n de Hawai polos Estados Unidos, en 1898, conf\u00edrmase a soberan\u00eda norteamericana. Nesa \u00e9poca, a maior parte do guano xa fora removida. Durante a segunda guerra mundial, o atol serve de base a\u00e9rea e, en 1958, pasa a ser usado para probas nucleares. M\u00e1is tarde, os norteamericanos constr\u00faen un dep\u00f3sito de armas qu\u00edmicas, para onde levan, en 1989, bombas contendo 400 toneladas de gas asfixiante. Presi\u00f3n de naci\u00f3ns de Ocean\u00eda levan os Estados Unidos a aceptar, en 1991, a visita de cient\u00edficos para verificar as condici\u00f3ns de seguridade do atol. Segundo o goberno dos Estados Unidos, os dep\u00f3sitos foron destru\u00eddos en decembro de 2000 e o lugar deber\u00e1 ser transformado nunha reserva ecol\u00f3xica. \nEn marzo de 2002, un estudo do Instituto de Enerx\u00eda e Investigaci\u00f3n Ambiental, baseado en investigaci\u00f3ns do Instituto Nacional do Cancro dos Estados Unidos, concl\u00fae que as radiaci\u00f3ns liberadas polas probas nucleares causaron 80 mil casos de cancro s\u00f3 no pa\u00eds. As investigaci\u00f3ns inclu\u00edron as probas do atol de Johnston e constataron que a\u00ednda persoas a miles de quil\u00f3metros de distancia da localizaci\u00f3n da explosi\u00f3n poden ser afectadas.\nXeograf\u00eda.\nAs catro illas forman unha masa de terra total de 2\u00b467\u00a0km\u00b2. Debido \u00e1 inclinaci\u00f3n do atol, gran parte dos arrecifes da parte sueste diminu\u00edu. Pero a pesar de que non ten un arrecife que rodee a crista do arrecife na parte noroeste do atol ten unha lagoa pouco profunda, con profundidades que van de 3 a 10 m."}
{"id": "58656", "revid": "1987", "url": "https://gl.wikipedia.org/wiki?curid=58656", "title": "Libro de Morm\u00f3n", "text": "O Libro de Morm\u00f3n \u00e9 un dos catro libros sagrados aceptados pola Igrexa de Xesucristo dos Santos dos \u00daltimos D\u00edas, a Comunidade de Cristo e outras ramas do mormonismo. O mesmo libro di que \u00e9 unha traduci\u00f3n dos escritos dos homes santos da Am\u00e9rica redixidos nunha forma parecida \u00e1 Biblia.\nPublicaci\u00f3ns.\nO Libro de Morm\u00f3n foi publicado por primeira vez por Joseph Smith en marzo de 1830, en Palmyra, Nova York. Joseph Smith afirmaba ser unicamente o tradutor.\nA parte considerada m\u00e1is importante do libro \u00e9 onde se narra a visita de Xesucristo ao continente americano tras a s\u00faa resurrecci\u00f3n, rexistrada no terceiro libro de Nefi, nos cap\u00edtulos 11 ao 28. Neste libro, considerado sacro para os seus devotos, \"exponse a doutrina do evanxeo, descr\u00edbese o plan de salvaci\u00f3n, e d\u00edselles aos homes o que deben facer para lograr a paz nesta vida e a salvaci\u00f3n eterna na vida vindeira.\nAs igrexas que cren no Libro de Morm\u00f3n afirman que este tam\u00e9n serve como evidencia do chamamento de Deus ao seu profeta, Joseph Smith, quen ser\u00eda o suposto tradutor dunhas pranchas entregadas por un anxo.\nCrenzas.\nO tema do \"Libro de Morm\u00f3n\", dado na portada, \u00e9 mostrar ao mundo que Xes\u00fas \u00e9 o Cristo, o Eterno Deus, quen se manifesta a todas as naci\u00f3ns.\nO t\u00edtulo do libro foi cambiado a \"O libro de Morm\u00f3n: outro Testamento de Xesucristo\" para clarificar o tema cristi\u00e1n do libro: \u00abTodo o que abra o libro saber\u00e1, polo seu t\u00edtulo, que \u00e9 o que cont\u00e9n\u00bb).\nSegundo a introduci\u00f3n do libro, a parte considerada m\u00e1is importante do libro \u00e9 a visita de Xesucristo ao continente americano tras o seu resurrecci\u00f3n, rexistrada no libro de 3er Nefi, nos cap\u00edtulos 11 ao 28. Neste libro, considerado sacro para os seus devotos, \u00abexponse a doutrina do evanxeo, descr\u00edbese o plan de salvaci\u00f3n, e dise aos homes o que deben facer para lograr a paz nesta vida e a salvaci\u00f3n eterna na vida vindeira.\u00bb\nAs igrexas que cren no \"Libro de Morm\u00f3n\" afirman que este tam\u00e9n serve como evidencia do chamamento de Deus ao seu profeta, Xos\u00e9 Smith (fillo), que traducir\u00eda o libro de antigos ferros de ouro que lle foron entregadas por un anxo. \u00c9 un texto que, polo demais, \u00e9 considerado parte integral e can\u00f3nica da mesma \"Biblia\" (co mesmo sentido que os \"Deuterocan\u00f3nicos\" no catolicismo romano). Ens\u00ednase que os escritos no \"Libro de Morm\u00f3n\" demostran que a \"Biblia\" \u00e9 un libro inspirado por Deus.\nNo libro mesmo inv\u00edtase a orar para saber se o seu contido \u00e9 verdadeiro, e que, por medio da s\u00faa interpretaci\u00f3n correcta e fiel aplicaci\u00f3n, o lector recibir\u00e1 a gu\u00eda e direcci\u00f3n da divindade para a s\u00faa vida.\nOs pobos do Libro de Morm\u00f3n.\nNo libro n\u00e1rrase a historia de dous grandes pobos, denominados nefitas e lamanitas, quen viviron entre o 600 a.C. e o 421 d.C.. Tam\u00e9n se relata a historia dun pobo m\u00e1is antigo, do tempo da Torre de Babel, chamado xaredita. Af\u00edrmase que estes pobos asucaron os mares e desembarcaron coa axuda de Deus no que se sup\u00f3n ser o actual continente Mesoam\u00e9ricanon (Sur de M\u00e9xico e territorios de Guatemala). A s\u00faa cultura orixinal era a hebrea antiga, con reminiscencias exipcias, con certo paralelismo aos sistemas fon\u00e9tico-sil\u00e1bico maia.\nNefi, quen comeza o relato, menciona escribir no \u00abidioma dos exipcios\u00bb, mentres que Moroni, un s\u00e9culo logo de Nefi, di que os seus escritos e os do seu pai Morm\u00f3n, foran feitos en \u00abexipcio reformado\u00bb.\nSon as d\u00faas \u00fanicas instancias dentro do libro en que se especifica o idioma en que os autores escriben os seus relatos.\nNefitas e lamanitas.\nOs nefitas eran os descendentes de Nefi, fillo de Lehi.\nLehi, sacou \u00e1 s\u00faa familia de Xerusal\u00e9n no tempo de Sedequ\u00edas, rei de Xud\u00e1, tempo no que Babilonia e Exipto compet\u00edan polo poder e control desa parte do mundo, e o pequeno pobo dos xudeus estaba situado entre ambas as potencias.\nPor instruci\u00f3ns de Deus foron levados a trav\u00e9s do deserto a un lugar non especificado da costa do Mar Vermello, cerca do golfo de Aqaba, unha distancia de aproximadamente 300 quil\u00f3metros de Xerusal\u00e9n.\nAl\u00ed Nefi recibiu instruci\u00f3n de Deus para a construci\u00f3n dun barco, co cal trasladou \u00e1 s\u00faa familia ao continente americano, facendo uso dunha comp\u00e1s chamada entre eles Liahona.\nEstablec\u00e9ronse no continente, lugar ao que chamaban con frecuencia \u00abterra prometida\u00bb.\nLogo da morte de Lehi, a familia dividiuse, por unha banda os nefitas quen seguiron lle liderado de Nefi e ti\u00f1an unha relaci\u00f3n de obediencia aos mandamentos de Deus, e os lamanitas, xente escindida dos nefitas quen non seguiron os ensinos divinos transform\u00e1ndose en guerreiros, inimigos dos nefitas.\nNon hai no movemento Santo dos \u00daltimos D\u00edas, referencias de que a enteira poboaci\u00f3n amerindia fose descendente dos nefitas ou lamanitas.\nO libro mesmo fala da destruci\u00f3n da maior parte dos nefitas por outros habitantes das Am\u00e9ricas.\nOutros pobos.\nPor outra banda os xareditas, por mor da iniquidade do pobo, foron destru\u00eddos moito tempo antes da chegada de Lehi e a s\u00faa familia, pero a s\u00faa historia foi co\u00f1ecida polo descubrimento dun xogo de 24 ferros (rexistros) de metal por parte do pobo de Limhi na \u00e9poca do rei nefita Mos\u00edah.\nTam\u00e9n no libro faise referencia a unha colonia de xudeus chamados mulekitas, liderados por Mulek quen tam\u00e9n chegaron ao continente americano, colonia que foi descuberta por Mos\u00edah, pero non falaban o mesmo idioma e non ti\u00f1an anais.\nO libro fala brevemente doutras persoas que chegar\u00edan a este continente especial baixo a inspiraci\u00f3n de Deus, pero non describe a s\u00faa historia.\nCon todo o relato m\u00e1is importante do \"Libro de Morm\u00f3n\" \u00e9 a visita de Xesucristo resucitado aos nefitas, no cal rel\u00e1tase os ensinos e mandamentos de Xesucristo aos descendentes dos nefitas e os lamanitas quen ter\u00edan a oportunidade de recibir o \"Libro de Morm\u00f3n\" na \u00e9poca moderna.\nFinalmente, 421 anos logo de Cristo, os nefitas \"xa para ese ent\u00f3n un pobo inicuo\", foron destru\u00eddos polos lamanitas.\nMoroni, fillo de Morm\u00f3n, encargouse preservarse os anais escritos polos profetas nefitas, ademais de compendiar os anais dos xareditas e anexalos ao compendio dos anais nefitas feito polo seu pai, para logo, escribir o seu propio testemu\u00f1o, e esconder os rexistros co fin de que aparecesen no futuro polo poder de Deus."}
{"id": "58657", "revid": "98629", "url": "https://gl.wikipedia.org/wiki?curid=58657", "title": "Midway", "text": "Midway pode referirse a:"}
{"id": "58658", "revid": "2270", "url": "https://gl.wikipedia.org/wiki?curid=58658", "title": "Illas Midway", "text": ""}
{"id": "58660", "revid": "1131", "url": "https://gl.wikipedia.org/wiki?curid=58660", "title": "Festa do carneiro \u00f3 espeto de Mora\u00f1a", "text": "A festa do carneiro \u00f3 espeto \u00e9 unha festa gastron\u00f3mica que se celebra en Mora\u00f1a o \u00faltimo domingo do mes de xullo desde 1970. Est\u00e1 declarada Festa de interese tur\u00edstico de Galicia.\nCaracter\u00edsticas.\nA orixe da s\u00faa preparaci\u00f3n rem\u00f3ntase \u00e1 d\u00e9cada de 1920, cando un mora\u00f1\u00e9s retornado da Arxentina, xunto cun mozo arxentino, comezaron a preparar comidas asando os carneiros ao estilo \"campeiro\" , convert\u00e9ndose nunha tradici\u00f3n da zona co paso dos anos. En 1970 os responsables da festa da Xuventude decidiron crear unha festa gastron\u00f3mica baseada no \u00e9xito do prato.\nCel\u00e9brase na carballeira de Santa Luc\u00eda. Amais do carneiro, do que se chegan a preparar 150 lotes, deg\u00fastanse tam\u00e9n empanadas, pan, vi\u00f1o, caf\u00e9s ou augardentes, reunindo na xuntanza unhas 3.000 persoas. Cel\u00e9branse tam\u00e9n unha serie de actos culturais e deportivos durante a semana previa ao xantar, como distintas actuaci\u00f3ns musicais, a Festa da Bicicleta ou torneos de baloncesto tres contra tres ou de futbol\u00edn."}
{"id": "58661", "revid": "56817", "url": "https://gl.wikipedia.org/wiki?curid=58661", "title": "PNG", "text": "PNG pode referirse a:"}
{"id": "58662", "revid": "98629", "url": "https://gl.wikipedia.org/wiki?curid=58662", "title": "Ollodourado", "text": "O ollodourado ou parrulo ollodouro (\"Bucephala clangula\") \u00e9 un parrulo da orde das \"Anseriformes\", de mediano tama\u00f1o, que cr\u00eda nas zonas do norte de Eurasia e Am\u00e9rica.\nDescrici\u00f3n.\nDe entre 45 e 50\u00a0cm de lonxitude, ata 80\u00a0cm de envergadura de \u00e1s e entre 500 e 1 300 gramos de peso. \u00c9 unha ave gordecha, coa cabeza grande e triangular e o peteiro curto. O que m\u00e1is destaca no seu aspecto son os ollos amarelos brillantes que lle dan nome. O macho na \u00e9poca reprodutora ten a cabeza negra con reflexos verdes met\u00e1licos e unha mancha branca arredondada entre o bico e o ollo. A parte superior do corpo \u00e9 negra, a inferior e os lados, brancos. A plumaxe de eclipse \u00e9 semellante \u00e1 da femia, que \u00e9 agrisada e ten a cabeza casta\u00f1a escura. \u00c1mbolos dous sexos te\u00f1en as patas vermellas. A subespecie americana \"Bucephala clangula\" \u00e9 algo meirande c\u00e1 europea \"B. c. clangula\".\nDistribuci\u00f3n e h\u00e1bitat.\nCr\u00edan nas zonas de taiga. Est\u00e1n presentes en lagos e r\u00edos dos bosques boreais do Canad\u00e1 e o norte dos Estados Unidos, Escandinavia e o norte de Rusia. Son aves migratorias, e as m\u00e1is deles pasan o inverno en \u00e1reas mar\u00edtimas abeiradas ou augas interiores de latitudes m\u00e1is mornas. O seu costume de face-los ni\u00f1os en furados das \u00e1rbores e favoreceu a s\u00faa expansi\u00f3n nalg\u00fans pa\u00edses o aproveitaren as caixas artificiais para facer ni\u00f1os. Este e o caso de Escocia, onde est\u00e1n a espallarse lentamente.\nO seu h\u00e1bitat preferido son as augas interiores tranquilas coma lagos e estanques, pero acom\u00f3dase tam\u00e9n a r\u00edos de corrente lenta e \u00e1s costas mari\u00f1as.\nAlimentaci\u00f3n.\nBuscan o alimento debaixo da auga: poden mergullarse ata os oito metros de profundidade.\nA s\u00faa alimentaci\u00f3n bas\u00e9ase nos crust\u00e1ceos, os insectos acu\u00e1ticos e os moluscos. O tipo de presas var\u00eda coa \u00e9poca do ano: na \u00e9poca de cr\u00eda predominan os insectos. Nalgunhas \u00e1reas os peixes, as plantas acu\u00e1ticas e os ovos poden constitu\u00edr unha parte importante da s\u00faa alimentaci\u00f3n.\nReproduci\u00f3n.\nMaduran sexualmente durante o segundo ano de vida. A \u00e9poca de reproduci\u00f3n vai de abril a xu\u00f1o. Fan os ni\u00f1os en furados das \u00e1rbores (naturais ou feitos polos petos). Precisan buratos de m\u00e1is de 10\u00a0cm de tama\u00f1o. As nais po\u00f1en de oito a once ovos de cor azul averdegado, duns 59x43 mm e uns 64 gramos de peso, que chocan de 28 a 32 d\u00edas. Nesta especie danse casos de parasitismo: algunhas femias po\u00f1en os seus ovos en ni\u00f1os doutras femias e mesmo en ocasi\u00f3ns nos de femias doutras especies de patos, polo que en ocasi\u00f3ns un ni\u00f1o pode conter m\u00e1is de 20 ovos. As femias est\u00e1n, por\u00e9n, en condici\u00f3ns de incubar cantidades de ovos grandes.\nEntre 24 e 36 horas despois de naceren, a nai conduce os polos, que son brancos e negros, \u00e1 auga. Os novos ollodourados tardan de 8 a 9 semanas en poderen voar, tempo no que a familia pode cambiar varias veces a zona acu\u00e1tica na que vive. Os polos mest\u00faranse cos doutras familias segundo se van facendo m\u00e1is independentesm e co\u00f1\u00e9cense casos de nais que mataron a polos doutras femias\nSituaci\u00f3n.\nA poboaci\u00f3n europea calc\u00falase nunhas 250 000 parellas reprodutoras. Segundo a IUCN a poboaci\u00f3n total mundial ser\u00eda duns 2 mill\u00f3ns de exemplares, e non \u00e9 unha especie en perigo. \u00c9 unha das especies inclu\u00eddas no AEWA (\"Acordo para a conservaci\u00f3n das aves acu\u00e1ticas migratorias de Eurasia e \u00c1frica\")\n\u00c9 unha presa de caza habitual: nos anos 1970 mat\u00e1ronse en Norteam\u00e9rica uns 188 300 exemplares, o 4% de t\u00f3dolos parrulos v\u00edtimas dos cazadores nese per\u00edodo. As \u00e1reas de cr\u00eda e invernada destas aves sofren a ameaza da poluci\u00f3n e as drenaxes de \u00e1reas h\u00famidas."}
{"id": "58663", "revid": "5863", "url": "https://gl.wikipedia.org/wiki?curid=58663", "title": "Midway Games", "text": "Midway ou Midway Games \u00e9 unha compa\u00f1\u00eda americana desenvolvedora de videoxogos. Entre os t\u00edtulos de Midway est\u00e1n Ms. Pac Man, Spy Hunter, Tron, Mortal Kombat e NBA Jam entre outros. En setembro do 2005 chegou ao posto 19 das mellores desenvolvedoras de videoxogos segundo a revista \"Game Developer\".\nHistoria.\nMidway Manufacturing Company comezou en 1958como unha f\u00e1brica independente de equipamento para entretemento. Foi comprada por Bally en 1969. Tras alg\u00fans anos creando mecanicamente xogos arcade semellantes a tirar birlos e simuladores do oeste de disparos, Midway chegou a ser en 1973 unha das primeiras compa\u00f1\u00edas americanas creadoras de videoxogos arcade. Durante os anos 70, Midway estivo moi ligada \u00e1 desenvolvedora xaponesa de videoxogos Taito Corporation, ambas as compa\u00f1\u00edas moi ligadas, con autorizaci\u00f3ns para a f\u00e1cil distribuci\u00f3n de xogos nos seus respectivos pa\u00edses. Midway entrou no mercado consumista en 1977 grazas a Bally Home Library Computer; o \u00fanico sistema desenvolvido por Midway.\nOs sucesos cruciais chegaron a Midway durante 1978, coa distribuci\u00f3n do xogo de arcade Space Invaders nos Estados Unidos. Este foi seguido pola versi\u00f3n estadounidense de Namco, Pac-Man (1980). Ms Pac Man (1981) seguiulle, convert\u00e9ndose no m\u00e1is aclamado xogo de arcade de sempre.\nEn 1981, Bally, uniuse con Midway para formar a divisi\u00f3n Bally/Midway Manufacturing. Tres xogos foron lanzados ese ano: \"Solar Foz\", Lanzarian e \"Satan's Hollow\" sendo o primeiro en caracterizar \u00e1 marca Bally/Midway. Cerca do final dos setenta, e durante os finais dos oitenta, Midway foi o principal produtor de videoxogos \u00e1rcade nos EEUU.\nA divisi\u00f3n Bally/Midway comprou en 1988 a compa\u00f1\u00eda de arcade, Williams Electronics Games mentres era a s\u00faa corporaci\u00f3n WMS Industries Inc. A adquisici\u00f3n de WMS comezou o final da orixinal Midway, a\u00ednda que WMS reti\u00f1a a maior\u00eda dos empregados de Midway. Midway moveu a s\u00faa base desde Franklin Park, Illinois \u00e1 base Williams, en Chicago, e WMS estableceu en 1988 a nova (e actualmente en uso) compa\u00f1\u00eda de Midway como unha corporaci\u00f3n fretada en Delaware. WMS obtivo os dereitos de Bally para usar a marca \"Bally\" para os seus xogos de m\u00e1quinas ata que Bally obtivo completamente os permisos das industrias de arcades/maquinas recreativas para concentrarse en casinos e m\u00e1quinas comecartos.\nCoa posesi\u00f3n de WMS, Midway inicialmente continuou a s\u00faa produci\u00f3n de xogos \u00e1rcade baixo o distintivo Bally/Midway, mentres produc\u00edan mesas de pinbal baixo a marca \"Bally\". En 1991, no entanto Midway adsorbeu a divisi\u00f3n de videoxogos de Williams e comezou a crear xogos de arcade baixo a posesi\u00f3n do nome de novo (coa parte \"Bally\"). Moito despois, en 1996, WMS comprou Time-Warner Interactive, coa inclu\u00edda Atari Games, parte da xigantesca formaci\u00f3n Atari Inc. O ano 1996 significou o cambio do nome corporativo orixinal de Midway, Midway Manufacturing a Midway Games Inc. debido \u00e1 s\u00faa entrada no mundo do mercado de consolas caseiras. A divisi\u00f3n \u00e1rcade orixinal converteuse en Midway Amusement Games e novamente creada a divisi\u00f3n caseira co\u00f1ecida como Midway Home Entertainment.\nEn 1998, Midway vendeu os seus almac\u00e9ns de Wms, facendo Midway unha compa\u00f1\u00eda independente por primeira vez en 30 anos. Midway tomou Atari Games, como \u00fanico accionista Midway da parte dividida desta. Logo da divisi\u00f3n, Midway conservou alg\u00fans dos executivos do equipo de administraci\u00f3n de WMS e usou as s\u00faas instalaci\u00f3ns comunitarias con WMS como uni\u00f3n alg\u00fans anos. Durante este tempo Midway non foi socio de WMS, terminou por non usar ningunha instalaci\u00f3n de WMS e con todos os acordos con WMS, Midway por alg\u00fans d\u00edas compartiu un director en sinal das antigas relaci\u00f3ns da compa\u00f1\u00eda.\nAo final de 1999, Midway sa\u00eduse do mundo das m\u00e1quinas recreativas para concentrarse nos videoxogos. En xaneiro de 2000, Midway cambiou o nome da subsidiaria \"Atari Games\" a Midway Games West, en resposta \u00e1 confusi\u00f3n coa outra compa\u00f1\u00eda Atari, logo de ser obtida por Hasbro Interactive.\nMidway calou nuns anos duros ata a metade dos 2000. En xu\u00f1o de 2001, a compa\u00f1\u00eda pechou a divisi\u00f3n debido \u00e1s perdas financeiras. En febreiro de 2003, Midway pechou Midway Games West, ponendo final \u00e1 que ser\u00eda a orixinal Atari. En outubro de 2003, Midway dixo que esperaban ver 100 mill\u00f3ns de d\u00f3lares en perdas en 2003, en vendas sobre outros 100 mill\u00f3ns.\nEn 2004 Midway comezou a comprar \u00e1s toas, estudos independentes desenvolvedores de videoxogos, como \"reforzo a produtos propios desenvolvidos polo equipo desenvolvedor e para reforzar a nosa habilidade para facer xogos de gran calidade\" (do equipo de informaci\u00f3n de Midway a maio de 2005). En abril de 2004, Midway adquire Surreal Software de Seattle, Washington. En outubro de 2004 eles adquiren inveitable Entertainment de Austin, Texas (agora co\u00f1ecida como Midway Austin). En decembro de 2004 eles adquiriron Paradox Development of Moorpark, California.\nO 4 de agosto de 2005, Midway adquiriu base privada australiana axudante dos desenvolvedores Ratbag Games. O estudo foi renomeado a Midway Studios-Australia. Catro meses despois, o 13 de decembro, Midway anunciou aos seus empregados que pechar\u00eda o estudo, deixando aos empregados do estudo sen traballo. Dous d\u00edas m\u00e1is tarde, o 15, o estudo pechou e os seus establecementos baleiros.\nEn 2007, Midway est\u00e1 mergullada nunha batalla legal con Mindshadow Entertainment polos dereitos de videoxogo Psi-Ops. Segundo Loredana Nesci e Steven Lowe, avogados de Mindshadow, Midway Games copiou a historia Psi-Ops dunha camtura de pantalla escrita e obtida dos seus clientes.\nFundada en 1958, Midway \u00e9 a m\u00e1is vella compa\u00f1\u00eda dos Estados Unidos, que est\u00e1 a\u00ednda na industria de hoxe. Midway Games ten a s\u00faa base en Chicago, Illinois.\nLista de xogos desenvoltos ou licenciados por Midway.\n[1] Orixinalmente desenvoltos por Williams \n[2] Orixinalmente desenvoltos por Atari Games \n[3] Orixinalmente era de Rareware\n[4] Co-producido con Nintendo\n[5] Namco"}
{"id": "58664", "revid": "22570", "url": "https://gl.wikipedia.org/wiki?curid=58664", "title": "Pandulfo II de Benevento", "text": "Pandulfo II o Vello, finado en agosto de 1014, foi pr\u00edncipe de Benevento desde 981 e pr\u00edncipe de Capua (como Pandulfo III) desde 1008 ou 1009 ata a s\u00faa morte, fillo de Landulfo III que foi copr\u00edncipe entre 959 e 968. Pandulfo estivo asociado primeiro como copr\u00edncipe (en Capua) en 977.\nTraxectoria.\n\u00c1 morte do seu pai, Pandulfo foi marxinado polo seu t\u00edo, o reinante Pandulfo Testa de Ferro, quen deu Capua e Benevento ao seu fillo m\u00e1is vello Landulfo IV \u00e1 s\u00faa morte en 981. ese ano, con todo, Landulfo IV foi obrigado a dividir o seu principado por vez primeira desde 910. Benevento foi entregado a Pandulfo. En maio de 987, asociou ao trono ao seu fillo Landulfo na tradici\u00f3n da dinast\u00eda de Capua, iniciada por Atenulfo I.\nEn 999, Od\u00f3n III visitou o Santuario de Monte Sant'Angelo en Monte Gargano. \u00c1 s\u00faa volta por Benevento asinou un diploma en favor do mosteiro de S. Sofia o 11 de marzo. S. Sofia era unha fundaci\u00f3n familiar da familia de Pandulfo e probabelmente funcionaba como o seu mausoleo. Por raz\u00f3ns desco\u00f1ecidas, Od\u00f3n e Pandulfo tiveron as s\u00faas diferenzas no ano 1000, posibelmente sobre as reliquias de San Bertomeu, santo patr\u00f3n de Benevento, ao que Od\u00f3n constru\u00edra unha nova igrexa na Isola Tiberina-San Bartolomeo all'Isola- hab\u00eda pouco tempo. Segundo os \"Annales Beneventani\", \"Otto rex cum magno exercitu obsedit Benevento\": \"O rei Od\u00f3n cun grande exercito cercou Benevento.\" Non pasou nada, con todo, ag\u00e1s quizais a cesi\u00f3n de certas reliquias (posibelmente a pel de Bertomeu).\nTam\u00e9n nese ano do milenio, os de Capua depuxeron ao seu pr\u00edncipe imperialista, Ademaro, e invitaron a Landulfo di Sant'Agata, o irm\u00e1n de Pandulfo, a ser o seu novo pr\u00edncipe. En 1003, unha rebeli\u00f3n liderada por Adelfero, conde de Avellino, depuxo a Pandulfo e ao seu fillo en Benevento. Os pr\u00edncipes non estiveron no exilio moito tempo, con todo. En 1005 atop\u00e1molos outra vez gobernando desde a s\u00faa capital. A revolta foi un mal sinal: o malestar civil medraba no principado.\nEn 1007, morreu Landulfo de Capua e Pandulfo sucedeuno xunto co seu fillo, Pandulfo II de Capua. En 1011, 1012, ou 1013, o neto tocaio de Pandulfo, Pandulfo III, o fillo de Landulfo, foi asociado ao goberno de Benevento. Despois, Pandulfo o Vello desaparece das p\u00e1xinas da historia ata a s\u00faa morte, rexistrada en 1014.\nDescendencia.\nPandulfo tivo d\u00faas fillas e tres fillos:"}
{"id": "58665", "revid": "624", "url": "https://gl.wikipedia.org/wiki?curid=58665", "title": "Pandulfo III de Capua", "text": ""}
{"id": "58666", "revid": "624", "url": "https://gl.wikipedia.org/wiki?curid=58666", "title": "Sacro Imperio Romano", "text": ""}
{"id": "58667", "revid": "23204", "url": "https://gl.wikipedia.org/wiki?curid=58667", "title": "Reino de Xerusal\u00e9n", "text": "O Reino de Xerusal\u00e9n foi un reino cristi\u00e1n que se estableceu no Oriente Medio en 1099 logo da conquista de Xerusal\u00e9n na Primeira Cruzada. Foi destru\u00eddo en 1291 coa conquista de Acre. A s\u00faa capital era Xerusal\u00e9n e o seu territorio at\u00f3pase actualmente inclu\u00eddo no estado de Israel.\nFundaci\u00f3n e historia inicial.\nA Primeira Cruzada iniciouse como consecuencia do Concilio de Clermont, convocado polo Papa Urbano II no ano 1095. O seu principal obxectivo era a conquista dos Santos Lugares. O Reino como tal naceu coa toma de Xerusal\u00e9n en 1099, o punto \u00e1lxido da Cruzada. Godofredo de Bouillon, duque de Lorena e un dos principais xefes da Cruzada, foi elixido como primeiro rei. Con todo, non aceptou tomar dito t\u00edtulo, alegando que un home non deber\u00eda levar unha coroa onde Cristo levara a coroa de espi\u00f1os; no seu lugar, elixiu o t\u00edtulo de \"Advocatus Sancti Sepulchri\" (Defensor do Santo Sepulcro). A fundaci\u00f3n do Reino de Xerusal\u00e9n quedou finalmente asegurada coa derrota do Exipto fatim\u00ed na batalla de Ascal\u00f3n.\nPrimeiramente houbo certas d\u00fabidas sobre como deber\u00eda organizarse politicamente o territorio. Alg\u00fans cruzados pensaban que deber\u00eda ser gobernado como unha teocracia polo Papa, unha idea que o legado papal, Daimberto de Pisa tratou de impor en 1100. Godofredo posiblemente houbera estado de acordo, pero durante o seu curto reinado sent\u00e1ronse en Xerusal\u00e9n as bases dun reino secular, pese aos esforzos de Daimberto. Rapidamente estableceuse unha xerarqu\u00eda cat\u00f3lica que substitu\u00edu \u00e1s autoridades cristi\u00e1s ortodoxas gregas e sir\u00edacas: un patriarca latino instalouse en Xerusal\u00e9n, e con el un gran n\u00famero de bispos e arcebispos que depend\u00edan del. Godofredo morreu en 1100. O seu irm\u00e1n e sucesor, Baldu\u00edno I, decantouse claramente por unha monarqu\u00eda secular ao xeito das de Europa occidental.\nBaldu\u00edno estendeu con grande \u00e9xito as fronteiras do reino, conquistando os portos de Acre (1104), Beirut (1110) e Sid\u00f3n (1111), \u00f3 mesmo tempo que exerc\u00eda a s\u00faa soberan\u00eda sobre outros estados cruzados: o condado de Edesa (que el fundara), o principado de Antioqu\u00eda, e m\u00e1is tarde, cando se conquistou Tr\u00edpoli, o condado de Tr\u00edpoli. Igualmente tivo \u00e9xito na defensa do reino fronte \u00e1s sucesivas invasi\u00f3ns musulm\u00e1s que tivo que afrontar: a dos fatim\u00eds de Exipto, aos que venceu en Ramla e en diferentes lugares \u00f3 suroeste do reino; e a dos musulm\u00e1ns de Damasco e Mosul, no nordeste, en 1113. As\u00ed mesmo, foi testemu\u00f1a dun aumento no n\u00famero de habitantes cristi\u00e1ns, debido a que a pequena Cruzada de 1101 trouxo consigo reforzos para o reino. As cidades-estado italianas de Venecia, Pisa e X\u00e9nova comezaron a xogar un papel moi importante no reino. As s\u00faas frotas axudaban \u00e1 toma dos portos, onde posteriormente se lles conced\u00edan barrios nos que ti\u00f1an unha grande autonom\u00eda econ\u00f3mica. Baldu\u00edno tam\u00e9n repoboou Xerusal\u00e9n con cristi\u00e1ns nativos, despois da s\u00faa expedici\u00f3n m\u00e1is al\u00f3 do r\u00edo Xord\u00e1n en 1115. De todos xeitos o reino nunca superou o seu illamento xeogr\u00e1fico de Europa, nin foi quen de aumentar as s\u00faas fronteiras cara ao leste co fin de crear unha fronte con m\u00e1is posibilidades de defensa. Durante a maior parte da s\u00faa historia, o reino estivo confinado a unha estreita franxa de terra entre o Mediterr\u00e1neo e o r\u00edo Xord\u00e1n; os territorios al\u00e9n o Xord\u00e1n estaban suxeitos a guerras e constantes \"razzias\", que finalmente provocaron a s\u00faa ca\u00edda.\nBaldu\u00edno I morreu sen herdeiros en 1118, e sucedeuno o seu curm\u00e1n, Baldu\u00edno de Le Bourg, conde de Edesa; Baldu\u00edno II foi igualmente un rei capaz e soubo defenderse fronte aos ataques de fatim\u00eds e selx\u00facidas. No seu reinado estableceuse a primeira das \u00f3rdes militares e as fronteiras do reino seguiron ensanch\u00e1ndose coa captura da cidade de Tiro en 1124. A influencia do reino de Xerusal\u00e9n estendeuse igualmente sobre Edesa e Antioqu\u00eda, nas que Baldu\u00edno II actuou como rexente \u00f3 morrer os seus gobernantes no campo de batalla, a\u00ednda que Baldu\u00edno mesmo foi derrotado e posto en prisi\u00f3n polos turcos selx\u00facidas varias veces ao longo do seu reinado, e o propio reino de Xerusal\u00e9n debeu ser gobernado por un rexente. As fillas de Baldu\u00edno casaron con familiares do conde de Edesa e do pr\u00edncipe de Antioqu\u00eda. A s\u00faa filla Melisenda foi declarada herdeira e sudeceuno \u00e1 s\u00faa morte en 1131.\nVida no reino.\nA poboaci\u00f3n do reino foi sempre escasa: a\u00ednda que constantemente chegaba un pequeno fluxo de colonos e novos cruzados, a maior parte dos que loitaran na Primeira Cruzada volveron \u00e1s s\u00faas casas sen m\u00e1is. Os latinos non foron m\u00e1is que o estrato superior situado sobre os musulm\u00e1ns nativos e a poboaci\u00f3n siria. Por\u00e9n, Xerusal\u00e9n pasou a ser co\u00f1ecida como \"Outremer\", palabra francesa que significa Ultramar, e, conforme as novas xeraci\u00f3ns medraban no reino, comezaron a considerarse orientais no canto de inmigrantes. As\u00ed, en moitos sentidos, comport\u00e1banse m\u00e1is como os \"orientais\" (sirios) que como os europeos occidentais daqueles d\u00edas. A mi\u00fado aprend\u00edan grego, \u00e1rabe e outros idiomas orientais. Asemade estabelec\u00edan enlaces matrimoniais con gregos e armenios. Tal e como o cronista Fulquerio de Chartres escribiu: \"n\u00f3s que eramos occidentais agora nos temos convertido en orientais\".\nFulquerio, un participante na Primeira Cruzada, continuou a s\u00faa cr\u00f3nica at\u00e9 1127. Despois non hai ningunha testemu\u00f1a do ocorrido en Xerusal\u00e9n at\u00e9 a chegada de Guillerme de Tiro, arcebispo de Tiro e chanceler de Xerusal\u00e9n, quen comezou a escribir arredor de 1167 e finou cara a 1184. Por\u00e9n, os seus escritos incl\u00faen moita informaci\u00f3n sobre a Primeira Cruzada e os anos transcorridos entre o pasamento de Fulquerio e o seu tempo. Dende o punto de vista musulm\u00e1n, est\u00e1n as memorias de Usama Ibn Munqid, un soldado e embaixador de Damasco en Xerusal\u00e9n e Exipto. Estas memorias, \"Kitab al i'tbiar\", incl\u00faen un relato moi vivo da sociedade cruzada no leste. O resto da informaci\u00f3n p\u00f3dese obter de viaxeiros tales como Benxam\u00edn de Tudela e Ibn Yubayr.\nEconom\u00eda.\nA composici\u00f3n basicamente urbana da zona, xunto coa presenza dos mercadores italianos, levou ao desenvolvemento dunha econom\u00eda que ti\u00f1a moito m\u00e1is de comercial que de agraria. Palestina dende sempre fora un cruzamento de cami\u00f1os no que se atopaban diferentes rutas comerciais; agora este comercio estendeuse at\u00e9 Europa. Os produtos europeos, como as l\u00e1s do Norte de Europa, chegaron at\u00e9 Oriente Medio e Asia, mentres que os produtos asi\u00e1ticos chegaban a Europa. Xerusal\u00e9n dedicouse especialmente ao comercio da seda, algod\u00f3n e especias; outros produtos que se deron a co\u00f1ecer en Europa por vez primeira, por mor do comercio iniciado por este reino, foron as laranxas e o azucre. Deste \u00faltimo produto dir\u00eda Guillerme de Tiro: \"\u00e9 moi necesario para a sa\u00fade e a humanidade\". As cidades-estado italianas extraeron deste comercio beneficios enormes, que logo se reflectir\u00edan na opulencia do Renacemento, varios s\u00e9culos m\u00e1is tarde.\nXerusal\u00e9n, \u00e1 s\u00faa vez, obt\u00eda beneficios a trav\u00e9s dos tributos, en primeiro lugar das cidades costeiras que a\u00ednda non conquistara, e despois dos Estados veci\u00f1os como Damasco e Exipto, aos que no puido conquistar directamente. Unha vez Baldu\u00edno I estendeu os seus dominios al\u00e9n do Xord\u00e1n, Xerusal\u00e9n tam\u00e9n obtivo beneficios das taxas que cobraba \u00e1s caravanas que cruzaban de Siria a Exipto ou Arabia. Esta econom\u00eda monetaria permitiu que o problema da escaseza de efectivos militares se solucionase recorrendo a contratar mercenarios, algo pouco habitual na Europa medieval. Os mercenarios pod\u00edan ser cruzados europeos, ou ben, con m\u00e1is frecuencia, soldados musulm\u00e1ns, como os famosos turcoples.\nO Reino de Acre.\nDurante os cen anos seguintes, o Reino de Xerusal\u00e9n mant\u00edvose en vida como un reino diminuto abrazado na costa siria. A s\u00faa capital foi Acre, e apenas inclu\u00eda un par de cidades destacadas (Beirut e Tiro), as\u00ed como soberan\u00eda sobre Tr\u00edpoli e Antioqu\u00eda. Saladino morreu en 1193, e os seus fillos loitaron entre eles tanto como el loitara co reino cruzado. Henrique de Champa\u00f1a morreu nun accidente en 1197 e Sabela casou por cuarta vez con Amalarico de Lusignan, o irm\u00e1n de Guido. Fraguouse unha nova Cruzada, que ser\u00eda a Cuarta, pero foi un fracaso absoluto, xa que non se fixo contra os infieis sen\u00f3n contra os propios cristi\u00e1ns, e finalizou coa toma e saqueo de Constantinopla en 1204, nin un s\u00f3 dos seus cruzados chegou ao Reino de Xerusal\u00e9n."}
{"id": "58669", "revid": "5863", "url": "https://gl.wikipedia.org/wiki?curid=58669", "title": "Ben", "text": "A palabra ben pode referirse a:"}
{"id": "58674", "revid": "98629", "url": "https://gl.wikipedia.org/wiki?curid=58674", "title": "Ben (filosof\u00eda)", "text": "O ben (do lat\u00edn \"bene\") \u00e9 o valor outorgado a unha acci\u00f3n dun individuo, \u00e9 unha inclinaci\u00f3n natural a fomentar o desexable, motivado por unha comprensi\u00f3n do contorno e das persoas cun profundo exercicio da empat\u00eda. Un conxunto de boas acci\u00f3ns (acci\u00f3ns ben executadas) propugnan o bo. \u00c9 un termo cunha gran riqueza sem\u00e1ntica; para Plat\u00f3n, o ben era o Divino que daba sentido \u00e1 unidade, pero a \u00e9poca moderna e contempor\u00e1nea insiste por riba de todo no sentimento \u00e9tico.\nAo contrario de conceptos coma \"verdade\" ou \"beleza\", o ben \u00e9 tautol\u00f3xico, \u00e9 o desexable. Mentres que uns sistemas poden propugnar a \"verdade\", e outros poden propugnar a \"beleza\", todos os sistemas propugnar\u00e1n o ben, porque o ben \u00e9 o propugnable. A\u00ednda que todas as persoas aspiran a vivir \"ben\", o significado deste concepto non \u00e9 o mesmo para uns que para outros.\nSignificados.\nO ben por si mesmo carece de valor. A apreciaci\u00f3n do ben bas\u00e9ase na s\u00faa contraposici\u00f3n co mal, concepto completamente oposto. Deste xeito, ambos os dous termos dependen o un do outro. Para catalogar a unha persoa como \"boa\", esta debe ser capaz de facer o ben \u00e1s persoas que a rodean, ou dito doutro xeito, capaz de observar nela mesma as s\u00faas preferencias e traballar porque os demais as te\u00f1an.\nDende os tempos da Grecia cl\u00e1sica d\u00edxose que o ben era o pracer, e que o pracer era a ausencia de dor f\u00edsica e de perturbaci\u00f3n an\u00edmica. Mais tam\u00e9n os gregos reco\u00f1eceron que as cousas non son tan sinxelas: moitas acci\u00f3ns e condutas profundamente boas non est\u00e1n libres de dor nin de sorpresas e desacougos. Xa que logo, o ben pode definirse como o resultado dunha decisi\u00f3n pracenteira ou dolorosa que mellora ou perfecciona unha cousa ou a unha persoa.\nAlgunhas relixi\u00f3ns como a xud\u00eda e a cristi\u00e1 contemplan a historia do mundo coma unha loita entre o ben e o mal (como unha loita entre Deus e Sat\u00e1n). Por iso prom\u00f3vese a virtude como cami\u00f1o do ben e se combate o pecado como cami\u00f1o do mal.\nPosturas filos\u00f3ficas.\nA teor\u00eda metaf\u00edsica.\nO ben \u00e9 a realidade perfecta ou suprema e \u00e9 desexado como tal. O modelo de todas estas teor\u00edas \u00e9 a teor\u00eda de Plat\u00f3n, que dic\u00eda que o ben \u00e9 a fonte de todo ser no home e f\u00f3ra del. Comparaba o ben co Sol, que lles d\u00e1 aos obxectos non s\u00f3 a posibilidade de ser vistos, sen\u00f3n tam\u00e9n a de nacer, crecer e nutrirse. Plotino ve no ben a primeira hip\u00f3stase, \u00e9 dicir, a orixe da realidade e consid\u00e9rao como a causa do ser e da ciencia.\nHegel afirma que a realidade efectiva coincide en si co ben, di que o ben \u00e9 a liberdade realizada. Todas as formas de idealismo e de espiritualismo constit\u00faen outras tantas doutrinas metaf\u00edsicas do ben, xa que todas identifican o ben coa realidade suprema como fan Rosmini e Gentile ao identificar o ser e o ben, e o ben e o esp\u00edrito en acto. Algunhas filosof\u00edas contempor\u00e1neas que prefiren falar do valor m\u00e1is que do ben, considerando o valor como realidade absoluta e \u00faltima, inscr\u00edbense na mesma concepci\u00f3n tradicional do ben.\nA teor\u00eda subxectiva.\nO ben \u00e9 o desexado ou o que gusta. Esta teor\u00eda \u00e9 o inverso sim\u00e9trico da teor\u00eda metaf\u00edsica. O ben non \u00e9 desexado porque sexa perfecci\u00f3n ou realidade sen\u00f3n que \u00e9 perfecci\u00f3n e realidade porque \u00e9 desexado. Arist\u00f3teles dic\u00eda que o ser desexado defin\u00eda ao ben e delineaba un sistema de preferencias que parec\u00eda orientarse polo car\u00e1cter de perfecci\u00f3n que obxectivamente te\u00f1en os bens e que, polo tanto, concili\u00e1base mal coa definici\u00f3n do ben como obxecto de desexo. Esquecida durante toda a Idade Media, a concepci\u00f3n subxectivista do ben retorna no Renacemento, coas alusi\u00f3ns a unha \u00e9tica do movemento. Finalmente foi afirmada por Hobbes na s\u00faa forma m\u00e1is decidida, \u00e9 dicir, o ben \u00e9 obxecto de calquera apetito ou desexo humano, \u00e9 o que con respecto a el ch\u00e1mase bo.\nKant decidiu que hab\u00eda que afirmar a diferenza entre o ben e o pracenteiro; a presenza do concepto ou da norma, \u00e9 dicir, da fin a onde tende a cousa ou ao que debe axustarse \u00e9 o que os distingue. Desta maneira, Kant di que o ben \u00e9 o que se aprecia, o que se aproba e aquilo ao que se lle reco\u00f1ece coma un valor obxectivo. Despois de Kant, a noci\u00f3n de valor tende a suplantar a noci\u00f3n de ben nas discusi\u00f3ns morais e pode ser considerada como herdeira do concepto subxectivo do ben, xa que pos\u00fae as s\u00faas mesmas relaci\u00f3ns sem\u00e1nticas."}
{"id": "58677", "revid": "6279", "url": "https://gl.wikipedia.org/wiki?curid=58677", "title": "Mal", "text": "Mal \u00e9 unha verba que pode referirse a:"}
{"id": "58679", "revid": "624", "url": "https://gl.wikipedia.org/wiki?curid=58679", "title": "Mal (filosof\u00eda)", "text": "O mal (do lat\u00edn \"malu[m]\", \"mal\", \"desgraza\", \"calamidade\", \"pena\") considerase que \u00e9 todo aquilo que \u00e9 obxecto dun xu\u00edzo de desaprobaci\u00f3n, ou o que obstaculiza a propia perfecci\u00f3n do home, aquilo que non \u00e9 desex\u00e1bel ou que debe ser destru\u00eddo.\nDefinici\u00f3ns.\nDef\u00ednese principalmente como a ausencia do ben. O mal est\u00e1 no vicio, en oposici\u00f3n \u00e1 virtude.\nPodemos falar de mal moral ou de mal f\u00edsico, sendo o mal moral aquel que se sofre por acci\u00f3n ou omisi\u00f3n libre dun ben que debera haber, e o mal f\u00edsico unha eiva f\u00edsica consubstancial a todo o continxente e limitado.\nEn varias culturas, \u00e9 o termo usado para falar de actos ou pensamentos que son contrarios a unha relixi\u00f3n en particular, p\u00f3dese crer ademais que o mal \u00e9 unha forza activa e personificada na figura dunha entidade como Satan\u00e1s.\nPunto de vista filos\u00f3fico.\nA\u00ednda que este termo te\u00f1a unha variedade de significados tan extensa como o termo ben, do cal \u00e9 correlativo, desde o punto de vista filos\u00f3fico, red\u00facese a d\u00faas interpretaci\u00f3n fundamentais:\nNoci\u00f3n metaf\u00edsica.\nA concepci\u00f3n metaf\u00edsica do mal consiste en consideralo como o \"non ser\" fronte ao \"ser\", que \u00e9 o ben, ou en consideralo como unha dualidade do ser, como un contraste interno do ser mesmo.\nConcepci\u00f3n do mal como o \"non ser\": Pres\u00e9ntase nos estoicos e foi formulada polos neoplat\u00f3nicos. Considerando que a existencia dos males condiciona a dos bens, de tal maneira que por exemplo, non haber\u00eda xustiza se non houbera ofensas, non haber\u00eda actividade se non houbera mentira etc. Crisipo consideraba que os males non son verdadeiramente tales, xa que son necesarios \u00e1 orde e \u00e1 econom\u00eda do universo. Os estoicos consideraban bo todo o existente e o mal como o non ser. Plotino identifica ao mal como a materia, a materia \u00e9 o non ser. Esta identificaci\u00f3n do mal co non ser \u00e9 tam\u00e9n tradicional na filosof\u00eda cristi\u00e1. Santo Agosti\u00f1o di: \"Ningunha natureza \u00e9 mal e este nome non indica outra cousa que a privaci\u00f3n do ben\". Por outra parte, Boecio afirmaba: \"O mal \u00e9 nada, porque non o pode facer Aquel que pode todo\".\nConcepci\u00f3n do mal como unha dualidade do ser: Consid\u00e9rao como un contraste interno do ser, \u00e9 dicir, como unha loita interna entre dous principios. Tr\u00e1tase dunha concepci\u00f3n pola cal o dominio do ser est\u00e1 dividido en dous campos opostos, dominados por dous principios antag\u00f3nicos. A relixi\u00f3n persa \u00e9 o modelo deste pensamento, e opo\u00f1\u00eda \u00e1 divindade unha antidivindade que \u00e9 o principio do mal. Esta doutrina evita a reduci\u00f3n, tan pouco convincente para o home com\u00fan, do mal a nada e apela ao mesmo tipo de xustificaci\u00f3n \u00e1 que recorre a negaci\u00f3n metaf\u00edsica da realidade do mal.\nNoci\u00f3n subxectivista.\n\u00c9 a concepci\u00f3n que considera ao mal, non como unha realidade ou irrealidade (o ser ou o non ser), sen\u00f3n que o ve coma o obxecto negativo do desexo ou en xeral do xu\u00edzo de valoraci\u00f3n. Esta noci\u00f3n \u00e9 admitida por todos os que defenden a teor\u00eda subxectivista do ben. Hobbes, Spinoza, Locke, comparten esta teor\u00eda. Kant di: \"Os \u00fanicos obxectos dunha raz\u00f3n pr\u00e1ctica son o ben e o mal. Co primeiro ent\u00e9ndese un obxecto necesario da facultade de desexar, co segundo un obxecto necesario da facultade de aborrecer, pero ambos conforme o principio da raz\u00f3n\"."}
{"id": "58683", "revid": "22570", "url": "https://gl.wikipedia.org/wiki?curid=58683", "title": "Myl\u00e8ne Farmer", "text": "Myl\u00e8ne Farmer, nada o 12 de setembro de 1961 en Pierrefond, Canad\u00e1, \u00e9 unha cantante francesa cuxo verdadeiro nome \u00e9 Myl\u00e8ne Gautier. Mudouse para Francia, terra natal dos seus pais, aos oito anos de idade. O seu apelido art\u00edstico, Farmer, foi adoptado en homenaxe a Frances Farmer. Na adolescencia pasa tres anos no cours Florent e participa nalg\u00fans castings para modelo.\nEnigm\u00e1tica, misteriosa e moitas veces obxectivo da cr\u00edtica da prensa polo seu silencio promocional, Myl\u00e8ne Farmer \u00e9 a cantante francesa de maior \u00e9xito dos \u00faltimos anos."}
{"id": "58685", "revid": "98629", "url": "https://gl.wikipedia.org/wiki?curid=58685", "title": "Falc\u00f3n albar", "text": "O falc\u00f3n albar (\"Falco rusticolus\") \u00e9 a especie de falc\u00f3n de maior tama\u00f1o. De distribuci\u00f3n circumpolar, cr\u00eda nas \u00e1reas boreais de Eurasia e Norteam\u00e9rica.\nDescrici\u00f3n.\n\u00c9 un falc\u00f3n moi grande, case do talle dun mi\u00f1ato. A lonxitude do seu corpo vai dos 48 \u00f3s 61\u00a0cm., dos que de 19 a 24 corresponden \u00e1 cola. As \u00e1s te\u00f1en de 130 a 160\u00a0cm. de envergadura. A\u00ednda que alg\u00fans autores citan lonxitudes menores. Os meirandes son, en xeral, femias. O peso medio dun macho \u00e9 duns 1070 gramos; o das femias de 1710 gramos, pero o peso var\u00eda entre 960 e 1300 no caso dos primeiros e entre 1400 e 2000 nas segundas. A diferenza de tama\u00f1o non \u00e9 a \u00fanica mostra de dimorfismo sexual: os machos amosan a mi\u00fado unha plumaxe algo m\u00e1is p\u00e1lida.\nAs \u00e1s son m\u00e1is anchas no seu nacemento c\u00e1s do falc\u00f3n peregrino, a s\u00faa zona braquial e m\u00e1is longa e a parte das \"mans\", m\u00e1is aguzadas. Destaca moito a s\u00faa cola, moi longa e ancha. A cera do peteiro e as patas son de cor gris azulada nos xoves, mentres que nas aves adultas son amarelados. O iris dos ollos \u00e9 casta\u00f1o escuro, rodeado por un anel ocular amarelo. O bico e de cor azul agrisado, coa punta m\u00e1is escura. Ademais son de aspecto m\u00e1is robusto cos peregrinos.\nA coloraci\u00f3n da plumaxe do falc\u00f3n albar \u00e9 moi variable, dentro dun amplo espectro que vai de aves case totalmente brancas con s\u00f3 as puntas das \u00e1s negras, ata exemplares practicamente negros. Hai exemplares coa parte superior do corpo uniformemente gris ou casta\u00f1a agrisada e aves grises con listas escuras e o ventre completamente branco.\nA literatura ornitol\u00f3xica adoita describir \u00f3 falc\u00f3n albar coma trimorfo, distinguindo entre formas brancas, grises e escuras. Mentres tradicionalmente alg\u00fans estudos (G\u00e9nbso e Mebs) relacionaban a coloraci\u00f3n coa \u00e1rea xeogr\u00e1fica na que viven os falc\u00f3ns, atribu\u00edndo as coloraci\u00f3ns brancas principalmente a Groenlandia e o leste de Siberia, as grises a Islandia e o sur de Groenlandia, e as escuras a Escandinavia, norte de Finlandia e norte de Rusia, as observaci\u00f3ns feitas polo ornit\u00f3logo Todd en 1963 amosan que a coloraci\u00f3n \u00e9 unha caracter\u00edstica individual e non xeogr\u00e1fica, como amosar\u00eda a presenza de polos de cores diferentes dentro da mesma ni\u00f1ada. Os posteriores estudos estat\u00edsticos de Popatov e Sale confirman esta opini\u00f3n. A plumaxe branca ser\u00eda unha caracter\u00edstica monocig\u00f3tica recesiva, as que van do gris claro \u00f3 gris escuro heterocig\u00f3tica e a plumaxe casta\u00f1a escura monocig\u00f3tica dominante. As diferentes formas de coloraci\u00f3n poden aparecer en t\u00f3dalas poboaci\u00f3ns: de 55 adultos observados en 1968 na pen\u00ednsula de Seward en Alasca o 12,7% eran grises acasta\u00f1ados, o 56,4% grises, o 16,4% grises claros, o 5,5% de cor crema con faixas grises e o 9,1% eran brancos. Unha coloraci\u00f3n pode perder presenza co tempo. O n\u00famero de falc\u00f3ns brancos na pen\u00ednsula de Kamchatka era entre 1981 e 1990 do 39,3%, e entre 1991 e 1999 do 20% (Popatov, S. 60)\nO tema das subespecies.\nNa literatura ornitol\u00f3xica m\u00e1is antiga reco\u00f1ec\u00edanse entre 4 e 7 variedades de falc\u00f3n albar, que se diferenciaban pola cor da plumaxe. A demostraci\u00f3n de que as diferentes coloraci\u00f3ns se reparten por t\u00f3dalas \u00e1reas xeogr\u00e1ficas, fai que a cor non poida ser tida en conta para a divisi\u00f3n subespec\u00edfica. Hoxe non se fai diferenciaci\u00f3n de razas dentro da especie.\nUnha especie co\u00f1ecida antes coma Falc\u00f3n albar do Altai, (\"Falco altaicus\") \u00e9 agora reco\u00f1ecida coma un cruzamento entre o falc\u00f3n albar e o falc\u00f3n sacre (\"Falco cherrug\").\nDistribuci\u00f3n e h\u00e1bitat.\nDistribuci\u00f3n.\n\u00c9 unha ave de distribuci\u00f3n circumpolar, que cr\u00eda en zonas \u00e1rticas e sub\u00e1rticas. \u00c1s zonas de cr\u00eda m\u00e1is boreais en Eurasia est\u00e1n na pen\u00ednsula de Kamchatka e en Norteam\u00e9rica en Long Island, na costa da ba\u00eda de Hudson. En Europa cr\u00eda en Islandia, Noruega, Suecia, Finlandia e Rusia. En Asia cr\u00eda s\u00f3 en Rusia. En Am\u00e9rica, no Canad\u00e1, Alasca e Groenlandia.\nA fronteira norte da s\u00faa distribuci\u00f3n m\u00e1rcaa en boa parte a presenza dos lag\u00f3podos, que son a s\u00faa presa fundamental. Exemplares cun espectro alimentario m\u00e1is variado poden criar m\u00e1is \u00f3 norte c\u00f3s lag\u00f3podos. precisan para cazar espazos abertos con vexetaci\u00f3n baixa, pero que ofrezan tam\u00e9n acantilados ou zonas con \u00e1rbores. A tundra e a costa mari\u00f1a, preto da colonias de aves son os seus h\u00e1bitats t\u00edpicos. O seu l\u00edmite sur m\u00e1rcao a zona onde a tundra se transforma en bosque mesto.\n\u00c1reas de cr\u00eda.\nO falc\u00f3n albar cr\u00eda en toda Islandia, coa meirande concentraci\u00f3n de poboaci\u00f3n no norte da illa. En Noruega o punto m\u00e1is o sur da \u00e1rea reprodutora achase en Sirdalsheiene e de al\u00ed vai ata o val do r\u00edo Pasvik \u00f3 norte. En Suecia cr\u00eda case exclusivamente na zona de tundra alpina, inclu\u00edndo Laponia. En Finlandia cr\u00eda na \u00e1rea m\u00e1is setentrional ata as provincias de Inari e Utsjoki. Non hai datos sobre os l\u00edmites da zona de cr\u00eda en Rusia. Crese que van da pen\u00ednsula de Kola ata Siberia, \u00f3 norte do c\u00edrculo Polar \u00c1rtico, a\u00ednda que falten nas illas polares rusas.\nEn Norteam\u00e9rica a s\u00faa zona de reproduci\u00f3n vai, en Alasca dende as illas Aleutianas \u00e1 pen\u00ednsula de Seward e da cordilleira Brooks as monta\u00f1as Chugach. No Canad\u00e1 cr\u00edan sobre todo nas illas \u00e1rticas coma Ellesmerel, tam\u00e9n en zonas interiores polares ou da estepa arborada. Chegan a zonas do norte do Quebec, Labrador e Columbia Brit\u00e1nica. En Groenlandia cr\u00edan na costa.\nMigraci\u00f3ns.\nNon te\u00f1en unha conduta migratoria uniforme. En boa parte do oeste da s\u00faa distribuci\u00f3n son sedentarios ou fan pequenos desprazamentos. En Escandinavia os adultos adoitan ser sedentarios, mentres que os inmaturos te\u00f1en unha conduta errante. De feito son m\u00e1is das veces individuos novos os que aparecen en zonas europeas alleas \u00e1 s\u00faa \u00e1rea de distribuci\u00f3n habitual, coma Dinamarca.Os exemplares reprodutores da tundra rusa son migratorios e despr\u00e1zanse traxectos de 1000 a 2000\u00a0km. ata a zona da taiga. Os do leste de Groenlandia emigran en setembro cara a Islandia, e \nvolven en abril. Os do sur da illa son sedentarios.\nReproduci\u00f3n.\nCortexo e aparellamento.\nA abundancia de poboaci\u00f3ns de \"Lagopus muta\" desencadea o inicio da \u00e9poca reprodutora. Esta ave e case o seu \u00fanico alimento durante o inicio da \u00e9poca de cr\u00eda, ag\u00e1s naquelas zonas onde ten abundancia doutras presas \u00e1 s\u00faa disposici\u00f3n, coma lemings ou aves mari\u00f1as. A cerimonia nupcial empeza a mi\u00fado xa en febreiro, con reverencias entre a futura parella, ch\u00edos intensos e entrega de alimento \u00e1 femia polo macho. O macho indica a zona do ni\u00f1o \u00e1 femia en c\u00edrculos por riba ou en oitos diante do lugar escollido. \u00c1s veces leva presas no bico durante estes voos. As c\u00f3pulas, que son postas en marcha pola femia, non te\u00f1en lugar en xeral preto do ni\u00f1o e duran ata que comeza a posta dos ovos.\nTerritorio de caza e ni\u00f1o.\nO territorio de caza abrangue entre 63 e 137 km\u00b2. S\u00f3 o territorio inmediato o ni\u00f1o e defendido con intensidade, principalmente fronte \u00f3s conx\u00e9neres. Os ni\u00f1os doutras especies son tolerados a distancias relativamente curtas. \u00c1s veces os territorios de parellas veci\u00f1as sol\u00e1panse Non fan un aut\u00e9ntico ni\u00f1o: aproveitan sa\u00edntes nos acantilados para por directamente os seus ovos sobre unha cuberta de musgo ou liques ou aproveitan ni\u00f1os doutras aves de rapina ou de c\u00f3rvidos, \u00f3s que en ocasi\u00f3ns expulsan do ni\u00f1o acabado de facer. Na tundra arborada aproveitan ni\u00f1os nas \u00e1rbores. Usan o mesmo ni\u00f1o varios anos, nalg\u00fan caso durante decenios.\nA posta e a incubaci\u00f3n.\nEn Islandia, Canad\u00e1, Rusia e Escandinavia comezan a po\u00f1er a primeiros de abril. En zonas m\u00e1is \u00e1rticas agarda a maio. Dende dez d\u00edas antes de empezar a po\u00f1er a femia e alimentada polo macho. O intercambio de presas faise case sempre no aire. Os ovos son postos separados por dous ou tres d\u00edas, son amarelados con manchas ou pencas acasta\u00f1adas. Po\u00f1en normalmente entre tres e catro ovos. A femia permanece no ni\u00f1o a partir da posta do primeiro ovo, pero a verdadeira incubaci\u00f3n comeza cando pon o terceiro. Chocan de 34 a 36 d\u00edas, durante os que o macho se ocupa de traer alimento.\nOs polos.\nOs pitos saen do ovo con certa sincron\u00eda, de xeito que nunhas 72 horas est\u00e1n todos fora da casca. Non son agresivos entre eles, pero compiten pola comida. Durante a incubaci\u00f3n e os primeiros 18-25 d\u00edas da cr\u00eda dos pitos \u00e9 case exclusivamente o macho o que fornece as presas, que entrega \u00e1 femia case sempre fora do ni\u00f1o, en voo, ou, \u00e1s veces, pous\u00e1ndoo nun sa\u00ednte de pedra preto do ni\u00f1o. As femias comezan a cazar para os polos durante a terceira semana, cando o macho empeza a traer alimento directamente \u00f3 ni\u00f1o. A femia esnaquiza as presas para abicada-las cr\u00edas, mentres que o macho ten tendencia a entregarlle- las enteiras.\nOs xoves falc\u00f3ns deixan o ni\u00f1o cando te\u00f1en entre 46 e 53 d\u00edas, e son mantidos polos pais catro u seis semanas m\u00e1is. parecen aprender as t\u00e9cnicas de voo m\u00e1is a modo ca outros falc\u00f3ns: poden pasar despois do primeiro voo unha semana no chan, a onde os pais lles levan a comida.\nAs femias comezan a remuda-las plumas durante a incubaci\u00f3n, mentres que os machos o fan d\u00faas semanas m\u00e1is tarde.\nEsperanza de vida.\nCalc\u00falase que un 50% dos falc\u00f3ns morren durante o primeiro ano de vida: ovos e polos son v\u00edtimas de aves que rouban os ni\u00f1os, coma os c\u00f3rvidos. Despois a taxa de mortalidade rebe. O exemplar m\u00e1is vello co\u00f1ecido ti\u00f1a unha ducia anos. As femias son f\u00e9rtiles xa \u00f3s dous ou tres anos, os machos, \u00f3s catro.\nAlimentaci\u00f3n.\nAs \"Lagopus muta\" (x\u00e9nero \"Lagopus\") son a presa principal do falc\u00f3n. Na \u00e9poca de cr\u00eda poden constitu\u00edr case o 100% da s\u00faa alimentaci\u00f3n. Obxecto de caza habitual son tam\u00e9n os lemings, a lebre \u00e1rtica, distintas variedades de paxaros pequenos e parrulos. A importancia deste tipo de presas medra co ver\u00e1n. Os exemplares que viven preto de colonias de aves mari\u00f1as cazan tam\u00e9n lim\u00edcolas.\nEmpregan d\u00faas t\u00e9cnicas de caza. Poden caer en picado sobre a presa despois dun voo de observaci\u00f3n en c\u00edrculos. A velocidade do picado foi calculada por diversas observaci\u00f3ns non totalmente contrastadas entre 160 e 208\u00a0km. por hora. Poden tam\u00e9n voar moi preto do chan para sorprender as aves cando arrincan a voar. este tipo de caza pode ser interrompida para pousarse nun punto de espreita baixo e localizar \u00e1s presas. Cando as localiza, voa aproveitando elevaci\u00f3ns do terreo para agacharse e achegarse o m\u00e1is posible o seu obxectivo.\nO \u00e9xito do falc\u00f3n na caza dos lag\u00f3podos depende do momento no que se aproximen a estes. Cando alcanzan a s\u00faa m\u00e1xima velocidade, os lag\u00f3podos poden fuxir, en xeral, do ataque, polo que o cazador tenta de pilla-los cando est\u00e1n a levanta-lo voo. Por observaci\u00f3ns na cetrer\u00eda s\u00e1bese que en ocasi\u00f3ns os falc\u00f3ns tentan esgotar \u00e1s presas ata obrigalas a pousarse no chan para cazalas.\nUn falc\u00f3n albar precisa entre 240 e 300 gramos de carne \u00f3 d\u00eda, As necesidades dos polos var\u00edan loxicamente coa idade, precisando de media uns 170 g.\nAs gadoupas dos falc\u00f3ns aut\u00e9nticos serven s\u00f3 para atrapar \u00e1s v\u00edtimas, que, se non morreron a causa do impacto `producido na caza, son rematadas cun golpe do bico. En xeral a presa e esnaquizada e consumida no lugar da morte, ag\u00e1s cando debe ser transportada \u00f3 ni\u00f1o para alimento das cr\u00edas. se a caza e abundante poden gardar dep\u00f3sitos de comida que \u00e9 consumida m\u00e1is tarde. Cazan de d\u00eda e o lusco fusco, xa que te\u00f1en bos visi\u00f3n en condici\u00f3ns de pouca luz.\nStatus.\nNon son doados de ver na natureza, polo que os c\u00e1lculos sobre as s\u00faas poboaci\u00f3ns son estimativos. Os ornit\u00f3logos Popatov e Sale calcularon, base\u00e1ndose no tama\u00f1o do territorio de caza necesario para manter unha parella, que a poboaci\u00f3n total mundial deb\u00eda ser dunhas 11.000 parellas. Os territorios con m\u00e1is reprodutores ser\u00edan Canad\u00e1 (2.550 a 3.200 parellas) Rusia (3.500 a 5.000).\nO falc\u00f3n albar na cetrer\u00eda.\nO falc\u00f3n albar e dende hai s\u00e9culos unha das aves senlleiras da cetrer\u00eda. Xenxis Kan recib\u00eda falc\u00f3ns desta especie como tributo. Filipe I de Francia ofreceu unha suma enorme de di\u00f1eiro para recuperar un falc\u00f3n fuxido durante o sitio de Acre en 1109.\nXa en 1378 hab\u00eda na cidade hanse\u00e1tica de L\u00fcbeck un comercio especializado en adestrar falc\u00f3ns tra\u00eddos de Noruega, que eran vendidos e N\u00fcrnberg, Venecia ou Alexandr\u00eda. Consider\u00e1banse un dos mellores presentes que se lle pod\u00edan facer a un rei. Entre 1731 e 1793 os reis daneses recibiron dende Islandia uns 5.000 exemplares `para regalar a outros soberanos europeos. En Rusia s\u00f3 os tsares ti\u00f1an o dereito de posu\u00edlos e Boris Godunov regalou falc\u00f3ns albares ao xa de Persia e ao emperador chin\u00e9s.\nO interese pola cetrer\u00eda durou en Europa ata o s\u00e9culo XIX, centr\u00e1ndose hoxe esta actividade sobre todo en Norteam\u00e9rica e, sobre todo, no Oriente Pr\u00f3ximo, onde a cetrer\u00eda ten unha alta consideraci\u00f3n social. O valor comercial da especie e causa dos roubos de ni\u00f1os, que \u00e9 especialmente preocupante en Rusia. Nalgunhas \u00e1reas, como Alasca, perm\u00edtese a captura dunha certa cantidade de aves cada ano. No caso europeo as aves usadas en cetrer\u00eda proceden, en xeral, da cr\u00eda en catividade.\nV\u00e9xase tam\u00e9n.\nBibliograf\u00eda.\nFlugbilder, Biologie, Verbreitung, Gef\u00e4hrdung, Bestandsentwicklung.\" BLV Verlag M\u00fcnchen, 1997, ISBN 3-405-14386-1\""}
{"id": "58686", "revid": "23204", "url": "https://gl.wikipedia.org/wiki?curid=58686", "title": "Silio It\u00e1lico", "text": "Silio It\u00e1lico (nome completo: \"Tiberius Catius Asconius Silius Italicus\") foi un poeta e pol\u00edtico romano nado o ano 26 e morto o 101.\nFoi c\u00f3nsul o ano 68.\n\u00c9 o autor das Punica, epopea en dezasete cantos e 12.000 hex\u00e1metros que narra a segunda guerra p\u00fanica. Os acontecementos narrados van do xuramento de An\u00edbal ao triunfo de Escipi\u00f3n tras a batalla de Zama. O estilo desta epopea segue o modelo de Virxilio e comprende alg\u00fans xiros audaces, pero unha lingua a\u00ednda plenamente cl\u00e1sica pola s\u00faa claridade. A obra est\u00e1 chea de detalles eruditos, especialmente xeogr\u00e1ficos."}
{"id": "58687", "revid": "5312", "url": "https://gl.wikipedia.org/wiki?curid=58687", "title": "Cason", "text": "O Cason (pronunciado \"Cas\u00f3n\") foi un cargueiro paname\u00f1o que o 5 de decembro de 1987, mentres navegaba fronte \u00e1s costas galegas, sufriu un accidente por mor dun temporal que fixo que a carga se correse e provocase un incendio. O barco terminou varando nas costas de Fisterra, na punta do Castelo da praia do Rostro, e morreron 23 dos 31 tripulantes do nav\u00edo, todos de nacionalidade chinesa.\nCaracter\u00edsticas.\nO barco fora botado en 1969. Ti\u00f1a unhas dimensi\u00f3ns de 136,84 metros de eslora e 21.06 metros de manga. Navegaba desde Rotterdam \u00f3 porto chin\u00e9s de Shangai transportando unha carga de case 10.000 toneladas de produtos qu\u00edmicos, distribu\u00eddos en 5.000 bid\u00f3ns, sacos e contedores, clasificados como inflamables (xileno, butanol, butil de acrilato, ciclohexanona, sodio), t\u00f3xicos (aceite de anilina, difenilmetano, ortocresol, dibutilfalato, formaldehido) e corrosivos (\u00e1cido fosf\u00f3rico, anh\u00eddrido alif\u00e1tico), que se embarcaran nos portos de Hamburgo e Antuerpen e a propia Rotterdam.\nO accidente.\nA solicitude de socorro foi lanzada \u00e1s 7:45 horas da ma\u00f1\u00e1 e atendida pola Axudant\u00eda de Mari\u00f1a de Corcubi\u00f3n. \u00c1s 10:30 chegaron xunto \u00f3 barco os servizos de salvamento, cando xa estaba a unhas cinco millas da costa, e observaron unha columna de fume que xurd\u00eda dunha das s\u00faas bodegas. Os mari\u00f1eiros saltaran \u00e1 auga e comezaron a recollerse os primeiros oito cad\u00e1veres.\n\u00c1s 8 da tarde embarrancaba preto da praia do Rostro, na contorna da Punta do Castelo. Sospeitouse que o barco foi encallado deliberadamente polo remolcador espa\u00f1ol \"Remolcanosa 5\", despois de que o armador se negase a responder economicamente do custo do rescate.\nNas poboaci\u00f3ns costeiras xurdiu inmediatamente a inquietude ante o desco\u00f1ecemento das caracter\u00edsticas da carga que transportaba. O capit\u00e1n, \u00fanico membro da tripulaci\u00f3n que co\u00f1ec\u00eda esta informaci\u00f3n, morrera nas primeiras horas do accidente. O xefe de m\u00e1quinas advertiu da existencia de bid\u00f3ns marcados co s\u00edmbolo de produto t\u00f3xico da clase 6. O feito de que os mari\u00f1eiros saltasen ao mar en vez de permanecer a bordo, tendo en conta que o incendio era local e non semellaba de gravidade, fac\u00eda pensar nun grave perigo da posible explosi\u00f3n do barco e da s\u00faa carga. Todo o anterior, unido \u00e1 falta de informaci\u00f3n oficial e \u00f3 confusa que era a informaci\u00f3n existente, fixo que nas vilas pr\u00f3ximas se sucedesen as asembleas populares pero non serviron para dar a informaci\u00f3n que esix\u00edan os veci\u00f1os nin moito menos para tranquilizalos. O gobernador civil da Coru\u00f1a, Andr\u00e9s Moreno Aguilar, insist\u00eda en que a situaci\u00f3n estaba controlada pero, simultaneamente, a Conseller\u00eda de Educaci\u00f3n ordenaba suspender as clases nos colexios da zona.\nA mesma falta de informaci\u00f3n sobre as caracter\u00edsticas da carga e sobre as causas do incendio afectou tam\u00e9n as autoridades, que non ti\u00f1an elementos para adoptar decisi\u00f3ns sobre o rescate. O que publicaban os medios, moitas veces contraditorio, tam\u00e9n colaboraba en fomentar a confusi\u00f3n e a desconfianza entre os veci\u00f1os.\nCando por fin se co\u00f1eceu o manifesto de carga, o d\u00eda 7, cos produtos transportados e as s\u00faas cantidades exactas, tampouco se conseguiu tranquilizar a poboaci\u00f3n, estend\u00e9ndose os rumores da posible existencia de armas qu\u00edmicas ou materiais para fabricalas, ou mesmo material radioactivo. Anos despois, o propio Xos\u00e9 Manuel Beiras Torrado, daquela parlamentario do BNG, dixo nun programa de televisi\u00f3n que \"A\u00ednda hoxe non se sabe se hab\u00eda elementos radioactivos dentro do Cas\u00f3n\"\" (TVG: \"A caixa negra\", 2009). Para xestionar a recollida da carga, acudiron varios expertos neerlandeses enviados pola Uni\u00f3n Europea, pero os pol\u00edticos locais e alg\u00fans medios de comunicaci\u00f3n cuestionaron a s\u00faa experiencia e a veracidade da informaci\u00f3n que proporcionaban.\nDurante os d\u00edas 9 e 10, os remolcadores \"Punta Salinas\" e \"Alonso de Chaves\" comezaron a retirar bid\u00f3ns das bodegas do barco. O d\u00eda 10 empeorou o tempo e as ondas terminaron por mollar a carga que a\u00ednda permanec\u00eda no barco e, con ela, os bid\u00f3ns de sodio. O sodio, en contacto coa auga, d\u00e1 lugar a sosa c\u00e1ustica e libera hidr\u00f3xeno, que \u00e9 inflamable e explosivo. Iso explica que comezaran a producirse numerosas explosi\u00f3ns no barco e un violento incendio que provocou unha grande alarma social ante a posibilidade de que a nube t\u00f3xica que se formou sobre o barco e que avanzaba cara \u00e1 costa puidese caer sobre os habitantes dos lugares costeiros. A TVG retransmitiu o momento en directo.\nInmediatamente, o medo ante as explosi\u00f3ns e a densa nube que se levantaba do barco apoderouse da maior\u00eda dos veci\u00f1os e moitos deles abandonaron a zona cara \u00f3 interior. As informaci\u00f3ns confusas que daban as autoridades nacionais, auton\u00f3micas e locais e os medios contribu\u00edron a crear unha situaci\u00f3n que se deu en chamar de \"histeria colectiva\".\nPor fin, na noite do d\u00eda 10, o Goberno central, presidido por Felipe Gonz\u00e1lez, e mais o galego, presidido por Fernando Gonz\u00e1lez Laxe, que acababa de tomar posesi\u00f3n hab\u00eda poucas semanas, decidiron evacuar as poboaci\u00f3ns de Fisterra, Cee e Corcubi\u00f3n (unhas 15\u00a0000 persoas) cara \u00e1 Coru\u00f1a, Santiago de Compostela etc.. Domingo Garc\u00eda-Sabell, Delegado do Goberno en Galicia, afirmou que non se sab\u00eda a toxicidade das emisi\u00f3ns que sa\u00edan do barco pero que a posibilidade de que fose t\u00f3xico aconsellaba tomar esa medida, e anunciou o env\u00edo de 300 autobuses (cifra que prometeu aumentar a 700 se fixese falta). En calquera caso, os veci\u00f1os de Fisterra, Corcubi\u00f3n, Cee, Mux\u00eda, Camari\u00f1as etc. comezaron a abandonar as s\u00faas casas polos seus propios medios cara a distintas poboaci\u00f3ns do interior, nunha fuxida masiva durante unha noite ca\u00f3tica que provocou numerosos problemas de circulaci\u00f3n; mesmo houbo quen escapou nos barcos pesqueiros. S\u00f3 tres horas despois de comunicar a necesidade de evacuar a zona, o Goberno anulouna explicando que novas an\u00e1lises demostraran que non exist\u00eda ning\u00fan perigo para as persoas: os niveis de contaminaci\u00f3n non eran t\u00f3xicos, asegurou. Como era esperable, a coexistencia destas mensaxes contraditorias por parte das autoridades non fixo sen\u00f3n incrementar a desconfianza.\nNos d\u00edas seguintes foise recuperando a tranquilidade e os veci\u00f1os foron regresando paulatinamente \u00e1s s\u00faas casas, a\u00ednda que primeiro o fixeron os adultos, deixando os meni\u00f1os nos distintos puntos de acollida .\nAnos despois correron os rumores de que aumentaran considerablemente os casos de cancro entre os habitantes da zona, especialmente o cancro de est\u00f3mago, pero ning\u00fan estudo conseguiu evidenciar nin o incremento desta patolox\u00eda nin que os casos que se deron tivesen relaci\u00f3n co \"Cason\".\nRetirada dos bid\u00f3ns recollidos.\nDurante os primeiros d\u00edas sac\u00e1ronse do barco 255 bid\u00f3ns de distintos produtos que se almacenaron no porto de Brens, en Cee, pero o Goberno central decidiu levar a carga lonxe, ante a sensibilizaci\u00f3n da poboaci\u00f3n. O destino inicialmente previsto foi unha base que o Ex\u00e9rcito ti\u00f1a en Parga, no concello de Guitiriz, unhas antigas instalaci\u00f3ns militares nas que a carga t\u00f3xica estar\u00eda segura.\nOs veci\u00f1os de Guitiriz tampouco aceptaron ser o dep\u00f3sito dos bid\u00f3ns t\u00f3xicos e interceptaron o convoi, que vi\u00f1a protexido pola Garda Civil, colocando barricadas nas estradas e par\u00e1ndose diante dos cami\u00f3ns, polo que se decidiu ent\u00f3n trasladar a carga \u00f3 peirao de Alumina-Aluminio (hoxe Alcoa) en San Cibrao.\n\u00d3 ser rexeitada a carga en Al\u00famina-Aluminio, os cami\u00f3ns foron descargar \u00f3 porto de Mor\u00e1s, en Xove, onde se repetiron as protestas e as concentraci\u00f3ns de veci\u00f1os. Finalmente a carga foi embarcada o d\u00eda 12 no barco \"Galerna\" e trasladada a Antuerpen, onde foi descargada sen que se producise conflito ning\u00fan. A citada reportaxe sobre o informe da Comisi\u00f3n parlamentaria conclu\u00eda dicindo que \"a comisi\u00f3n, con todos os seus parlamentarios, que son os nosos representantes democr\u00e1ticos, desco\u00f1ece hoxe en d\u00eda a carga exacta do \"Cason\" e dubida que a Administraci\u00f3n saiba m\u00e1is ca eles\"..\nConflito laboral en Al\u00famina-Aluminio.\nNa noite do d\u00eda 11, o Gobernador Civil de Lugo comunicou \u00f3 director da empresa que \u00eda recibir unha \"carga reservada\" que ser\u00eda cargada nun barco \u00e1 medianoite dese mesmo d\u00eda. Os cami\u00f3ns non chegaron ata as 8:45 horas do d\u00eda 12 e do barco non se sab\u00eda a\u00ednda nada, e o director da planta, cando comprobou que o que transportaban os cami\u00f3ns se trataba da carga do \"Cason\" prohibiu a s\u00faa entrada nas instalaci\u00f3ns, e quedaron aparcados a uns 600 metros da entrada, cerca do porto de Mor\u00e1s.\nNa factor\u00eda reproduc\u00edronse os enfrontamentos e o Comit\u00e9 de Empresa acordou rexeitar a entrada dos cami\u00f3ns, para o que colocou maquinaria pesada obstru\u00edndo os accesos, \u00e1 vez que ameazaba con impedir que o Goberno Civil usase o porto con este fin e co abandono das instalaci\u00f3ns polos traballadores. Os intentos da direcci\u00f3n, de membros de Protecci\u00f3n Civil e do mesmo Gobernador Civil en persoa, desprazado ante o Comit\u00e9, de obxectivizar o risco (os produtos transportados nos bid\u00f3ns non representaban perigo ning\u00fan) foron infrutuosos, as\u00ed como as propostas \u00f3 gobernador de efectuar a carga no porto de Mor\u00e1s ou noutros portos pr\u00f3ximos (\u00f3 que se opuxeron terminantemente as autoridades locais correspondentes).\nFinalmente, na ma\u00f1\u00e1 do d\u00eda 13 pareceu chegarse \u00f3 acordo de facer a carga en Mor\u00e1s, sen entrar na factor\u00eda nin usar o porto da empresa, sen necesitar que ning\u00fan dos operarios da empresa tivesen que intervir na operaci\u00f3n da carga no barco. Non obstante, na ma\u00f1\u00e1 do d\u00eda 14, cando os cami\u00f3ns se puxeron en marcha, os traballadores abandonaron a f\u00e1brica sen cubrir os servizos m\u00ednimos. Os mandos da planta intentaron manter as cubas en funcionamento.\nCon toda a rapidez posible o \"Galerna\" entrou no porto de Mor\u00e1s e rematouse a carga \u00e1s 21:30 horas, para abandonar o porto menos dunha hora despois. O xefe de Protecci\u00f3n Civil expediu un certificado de non contaminaci\u00f3n. Pero a\u00ednda as\u00ed, os traballadores non se reincorporaron \u00f3s seus postos pois esix\u00edan que non se tomasen represalias nin se lles descontasen as horas non traballadas, condici\u00f3ns que a direcci\u00f3n da empresa non aceptaba, \u00e1 vez que advert\u00eda de que a situaci\u00f3n das cubas era cr\u00edtica e que exist\u00eda o perigo de paralizaci\u00f3n. As negociaci\u00f3ns suced\u00e9ronse durante toda a ma\u00f1\u00e1 do d\u00eda 15, sen que ningu\u00e9n se reincorporase \u00f3 traballo, e produciuse a paralizaci\u00f3n, apag\u00e1ndose li\u00f1as que alimentaban as cubas de electr\u00f3lise sen aplicar o procedemento de parada establecido, polo que o aluminio se solidificou no seu interior.\nO custo da avar\u00eda provocada e os derivados de po\u00f1er de novo a factor\u00eda en funcionamento estimouse en m\u00e1is de 20\u00a0000 mill\u00f3ns de pesetas, a\u00ednda que a aseguradora estatal Musini s\u00f3 reco\u00f1eceu 3\u00a0300 mill\u00f3ns. Unha vez paralizada irreversiblemente a li\u00f1a de fabricaci\u00f3n, a empresa endureceu a s\u00faa postura e adoptou medidas disciplinarias: o despedimento de 111 traballadores por non prestaren os servizos m\u00ednimos necesarios e apertura de expediente disciplinario \u00f3s 23 membros do Comit\u00e9 de Empresa, que tam\u00e9n se resolveu no seu despedimento, neste caso, procedente.\nUn dos membros do Comit\u00e9 explicou anos despois que a empresa aproveitou a ocasi\u00f3n para desfacerse do Comit\u00e9 e acabar co conflito laboral que vi\u00f1a xest\u00e1ndose desde un ano antes para evitar unha reconversi\u00f3n.\nEn 2008, o Parlamento de Galicia aprobou por unanimidade unha iniciativa proposta polo BNG un reco\u00f1ecemento expl\u00edcito do labor sindical dos 23 despedidos.\nFinal do \"Cason\".\nO barco foi parcialmente despezado no lugar onde varou, a\u00ednda que boa parte da s\u00faa estrutura permanece a\u00ednda baixo as augas da praia do Rostro. Unha \u00e1ncora do \"Cason\" foi colocada no peirao de Fisterra."}
{"id": "58689", "revid": "109216", "url": "https://gl.wikipedia.org/wiki?curid=58689", "title": "Deus salve o Tsar", "text": "Deus salve o Tsar (en ruso \u0411\u043e\u0436\u0435, \u0426\u0430\u0440\u044f \u0445\u0440\u0430\u043d\u0438) foi o himno da Rusia imperial. A primeira versi\u00f3n, co\u00f1ecida como \"A Oraci\u00f3n dos rusos\", foi escrita en 1815 por Vasili Zhukovski.\nHistoria.\nEn 1833 kniaz Alexei Lvov acompa\u00f1aba a Nicolao I durante a s\u00faa visita a Austria e Prusia, onde saudaban o emperador coa marcha inglesa. O tsar escoitaba a melod\u00eda da solidariedade mon\u00e1rquica sen entusiasmo, e ao volver a Rusia encargoulle a Lvov, como ao seu m\u00fasico m\u00e1is pr\u00f3ximo, escribir un novo himno. Este, coa m\u00fasica de Lvov e letra de Zhukovski (como na versi\u00f3n anterior), foi presentado o e estivo vixente at\u00e9 a Revoluci\u00f3n de Febreiro de 1917.\nLetra.\nO himno ruso foi un dos m\u00e1is breves do mundo, era moi f\u00e1cil de recordar e adoitaba repetirse tres veces.\nNon hai que considerar como himno ruso todo o poema de Zhukovski, a \"Oraci\u00f3n dos rusos\", que cont\u00e9n as d\u00faas versi\u00f3ns do himno, ademais doutras estrofas.\nOutros usos.\nMoitos compositores fixeron uso do himno para inclu\u00edlo nas s\u00faas obras, destacando a Tchaikovski, quen o utilizou na s\u00faa Abertura 1812, a \"Marcha Eslava\", a abertura do Himno Nacional dinamarqu\u00e9s. Durante a \u00e9poca sovi\u00e9tica, as autoridades alteraron a obra do compositor (como a Abertura 1812 e a \"Marcha Eslava\"), substitu\u00edndo o antigo himno tsarista por outras canci\u00f3ns patri\u00f3ticas. Charles Gounod utiliza o himno na s\u00faa \"Fantaisie sur l'Hymne National Russe\" (Fantas\u00eda no Himno Nacional Ruso).\nEn 1842, o escritor ingl\u00e9s Henry Chorley escribiu \"God, the Omnipotent!\", collendo a melod\u00eda de Lvov e public\u00e1ndoo como \"Himno Ruso\".\nA mesma melod\u00eda util\u00edzase tam\u00e9n en varias canci\u00f3ns institucionais: \"Hail, Pennsylvania!\" (alma m\u00e1ter da Universidade de Pensilvania, \"Dear Old Macalester\" (alma m\u00e1ter do Macalester College), entre outros."}
{"id": "58690", "revid": "72012", "url": "https://gl.wikipedia.org/wiki?curid=58690", "title": "Coturnix coturnix", "text": ""}
{"id": "58691", "revid": "736", "url": "https://gl.wikipedia.org/wiki?curid=58691", "title": "Bucephala clangula", "text": ""}
{"id": "58692", "revid": "736", "url": "https://gl.wikipedia.org/wiki?curid=58692", "title": "Regulus regulus", "text": ""}
{"id": "58693", "revid": "12452", "url": "https://gl.wikipedia.org/wiki?curid=58693", "title": "Somateria mollissima", "text": ""}
{"id": "58694", "revid": "89787", "url": "https://gl.wikipedia.org/wiki?curid=58694", "title": "Monopolio", "text": "Un monopolio (do grego \"monos\" -un-, \"polein\" -vender-) \u00e9 unha situaci\u00f3n de erro de mercado na que, para unha industria que pos\u00fae produto, un ben, un recurso ou un servizo determinado e diferenciado, existe un produtor (monopolista) oferente que pos\u00fae un grande poder de mercado e \u00e9 o \u00fanico da industria que o pos\u00fae.\nD\u00e9bese ter en conta que no mercado non existen produtos substitutivos, \u00e9 dicir, non existe ning\u00fan outro ben polo cal se poida substitu\u00edr sen ning\u00fan inconveniente e, polo tanto, este produto \u00e9 a \u00fanica alternativa que ten o consumidor para mercar. Ad\u00f3itase definir tam\u00e9n como \"mercado no que s\u00f3 hai un vendedor\", pero dita definici\u00f3n corresponder\u00edase m\u00e1is co concepto de monopolio puro.\nO monopolista controla a cantidade de produci\u00f3n e o prezo. Pero iso non significa que poida cobrar o que queira se pretende maximizar os beneficios. Para iso o monopolista debe descubrir os seus custos e as caracter\u00edsticas da demanda do mercado (elasticidade, preferencias etc.). Con esta informaci\u00f3n decide cal \u00e9 a cantidade que vai producir e vender; e o seu prezo.\nDesde un punto de vista econ\u00f3mico p\u00f3dese afirmar que o custo marxinal do monopolista -incremento do custo por unidade fabricada- representa a oferta total do mercado e o ingreso medio do monopolista -prezo por unidade vendida- non \u00e9 m\u00e1is que a curva de demanda do mercado. Para elixir o nivel de produci\u00f3n maximizador do beneficio, o monopolista ha de co\u00f1ecer o seu ingreso marxinal (variaci\u00f3n que experimenta o ingreso cando a oferta var\u00eda nunha unidade)."}
{"id": "58696", "revid": "88215", "url": "https://gl.wikipedia.org/wiki?curid=58696", "title": "Xos\u00e9 Ram\u00f3n Gayoso", "text": "Xos\u00e9 Ram\u00f3n Gayoso Bonigno, nado na Coru\u00f1a o 25 de abril de 1956, \u00e9 un presentador da Televisi\u00f3n de Galicia e un dos personaxes p\u00fablicos m\u00e1is co\u00f1ecidos en Galicia. Presentou varios programas da canle p\u00fablica galega dende a s\u00faa mesma creaci\u00f3n, en 1985, fac\u00e9ndose enormemente popular polo seu traballo en \"Luar\", programa que presenta dende 1992.\nTraxectoria.\nEstudou no colexio coru\u00f1\u00e9s da Grande Obra de Atocha. Licenciouse en dereito na Universidade de Santiago de Compostela. Practicante de atletismo, en concreto lanzamento de martelo, proclamouse campi\u00f3n de Espa\u00f1a xuvenil en 1975 cun lanzamento de 46 m. \nPracticando atletismo co\u00f1eceu a \u00c1lvaro Someso, campi\u00f3n galego de salto de altura en 1973 e xogador de balonm\u00e1n do OAR A Coru\u00f1a, con quen en 1976 formou o d\u00fao \"\u00c1lvaro y Jos\u00e9 Ram\u00f3n\". En marzo do ano seguinte o d\u00fao sa\u00edu vencedor da cuarta edici\u00f3n do Festival da Canci\u00f3n \u00abLiceo La Paz\u00bb, onde un xurado formado entre outros por Nonito Pereira, lles deu a maior puntuaci\u00f3n, por diante de Ana Mediero (segunda) e o grupo \"Escaino\" (terceiros).\nEn 1978 o d\u00fao mudou o seu nome polo de \"Keltia\" e a finais dese ano editaron \"Choca esos cinco\", un disco que foi producido por CBS, onde a metade das canci\u00f3ns estaban interpretadas en galego, e onde fac\u00edan versi\u00f3ns de Jos\u00e9 Afonso e musicaban a Rosal\u00eda de Castro. En marzo de 1979 Keltia realizou unha actuaci\u00f3n en TVE, dentro do programa musical \"Aplauso\".\nRecomendado pola cantante Elsa Baeza, marchou a Madrid traballar ao despacho de avogados de Luis Zarraluqui, especializado en divorcios e nulidades, co que tivo que intervir en casos no Tribunal de La Rota. Logo de tres anos, regresou a Galicia e comezou a traballar na TVG. Tentouno como asesor xur\u00eddico, pero acabou traballando de presentador desde a s\u00faa inauguraci\u00f3n en 1985. Presentou programas como \"Entre n\u00f3s\", \"Boa Noite\", \"L\u00faa Nova\", \"O veci\u00f1o do xoves\", \"Corazonada\", \"Adivi\u00f1a quen ven esta noite\" e \"Pensando en ti\". Pero foi con \"Luar\", a partir de 1992, cando se fixo inmensamente popular.\nNo ano 2017 recibiu a Medalla Castelao. Neste ano tam\u00e9n lle foi concedido o Premio Rebulir da Cultura Galega en reco\u00f1ecemento \u00e1 s\u00faa traxectoria na difusi\u00f3n e posta en valor da cultura de Galicia a trav\u00e9s do programa Luar. Foi Premio da Cultura Galega, modalidade Audiovisual en 2022. Segundo o xurado, \"o seu rostro aparece desde o primeiro minuto da emisi\u00f3n da TVG, e desde ent\u00f3n mantense na pantalla nun dos programas m\u00e1is lonxevos\".\nNo ano 2023 someteuse a unha operaci\u00f3n de cadeira, sendo substitu\u00eddo temporalmente por Esther Est\u00e9vez."}
{"id": "58697", "revid": "23204", "url": "https://gl.wikipedia.org/wiki?curid=58697", "title": "Midway, Utah", "text": "Midway \u00e9 unha cidade do condado de Wasatch, estado de Utah, Estados Unidos. Segundo o censo de 2000 a poboaci\u00f3n era de 2.121 habitantes. Midway, como moitas cidades en Utah, est\u00e1 orgulloso da homoxeneidade dos seus fundadores, como tal, adoptou o requirimento de que as construci\u00f3ns te\u00f1an unha porcentaxe da s\u00faa arquitectura exterior de estilo \"su\u00edzo\".\nHistoria.\nA lenda popular na cidade conta que houbo orixinalmente dous asentamentos fundados por emigrantes su\u00edzos. Probablemente durante a guerra do \"Black-Hawk\" (falc\u00f3n negro) o asentamento consolidouse a medio cami\u00f1o dos dous asentamentos orixinais, de a\u00ed o nome de Midway (medio cami\u00f1o). Un festival anual \"Swiss Days\" (d\u00edas su\u00edzos) cel\u00e9brase na fin de semana do traballo, con artes\u00e1ns locais e for\u00e1neos que comparten as s\u00faas mercanc\u00edas. Os \"Swiss Navajo Tacos\" (tacos navajo-su\u00edzos) foi unha importante e rid\u00edcula achega \u00e1 comida a mediados dos anos 1990.\nMidway foi en 2002 a sede das olimp\u00edadas de cros e biatl\u00f3n en Solider Hollow. Midway tam\u00e9n \u00e9 co\u00f1ecido pola \"caldeirada de carne con patacas\" ou caldeira xeo-termal, unha parte do \"Homestead Resort\" \u00e9 un campo de golf, que permite o submarinismo con botellas de os\u00edxeno durante todo o ano. A auga da caldeira at\u00f3pase todo o ano a unha temperatura de 32-35\u00a0\u00b0C. Midway \u00e9 sede dos campos de golf de Heber Valley e alardea do campo de golf de 18 buracos dese\u00f1ado polo golfista Bruce Summerhays.\nXeograf\u00eda.\nSegundo a oficina do censo dos Estados Unidos, a cidade ten unha superficie total de 8,7\u00a0km\u00b2. Non ten superficie cuberta de auga."}
{"id": "58698", "revid": "85894", "url": "https://gl.wikipedia.org/wiki?curid=58698", "title": "Lista de episodios de Mareas vivas", "text": "O que a continuaci\u00f3n segue \u00e9 unha lista de episodios de \"Mareas vivas\", unha exitosa teleserie da TVG emitida entre o 11 de xaneiro do 1999 e o 9 de febreiro do 2003."}
{"id": "58699", "revid": "1643", "url": "https://gl.wikipedia.org/wiki?curid=58699", "title": "Lista de episodios de Mareas Vivas", "text": ""}
{"id": "58701", "revid": "54334", "url": "https://gl.wikipedia.org/wiki?curid=58701", "title": "\u00c1rea insular dos Estados Unidos de Am\u00e9rica", "text": "Unha \u00e1rea insular \u00e9 un termo xen\u00e9rico utilizado pola administraci\u00f3n dos Estados Unidos de Am\u00e9rica para referirse aos territorios que non forman parte dun estado integrante nin do distrito federal de Washington, D.C.\nEn xeral, os habitantes das \u00e1reas insulares te\u00f1en cidadan\u00eda norteamericana, a\u00ednda que non pagan impostos federais, non participan nas elecci\u00f3ns presidenciais, nin te\u00f1en representantes no Congreso. Os produtos manufacturados en \u00e1reas insulares poden levar a etiqueta \u00abmade in the USA\u00bb.\nXeograf\u00eda.\nAs illas que se consideran \u00e1reas insulares son:\nAs illas Perif\u00e9ricas Menores est\u00e1n deshabitadas, sen unha poboaci\u00f3n estable. O resto de \u00e1reas insulares est\u00e1n habitadas.\nPol\u00edtica.\nOs status pol\u00edticos das \u00e1reas insulares son:"}
{"id": "58703", "revid": "22570", "url": "https://gl.wikipedia.org/wiki?curid=58703", "title": "Servizo", "text": "En econom\u00eda e en mercadotecnia un servizo \u00e9 un conxunto de actividades que buscan responder a unha ou m\u00e1is necesidades de quen, polo seu uso no mercado, se converte en cliente. Def\u00ednese un marco onde as actividades se desenvolver\u00e1n coa idea de fixar unha expectativa no resultado destas. \u00c9 o equivalente no material dun ben. A presentaci\u00f3n dun servizo non resulta en posesi\u00f3n, e as\u00ed \u00e9 como un servizo se diferenza de prover un ben f\u00edsico.\n\u00d3 prover alg\u00fan nivel de habilidade, enxe\u00f1o e experiencia, os provedores dun servizo participan nunha econom\u00eda sen as restrici\u00f3ns de levar inventario pesado ou preocuparse por voluminosas materias primas. Por outra banda, o seu investimento en experiencia require constante investimento en mercadotecnia e actualizaci\u00f3n de cara \u00e1 competencia, que ten igualmente poucas restrici\u00f3ns f\u00edsicas.\nOs provedores de servizos compo\u00f1en o sector terciario da industria.\nDefinici\u00f3n establecida na Serie de normas ISO 9000.\nUn servizo \u00e9 o resultado de levar a cabo necesariamente polo menos unha actividade na interface entre o provedor e o cliente e xeralmente \u00e9 intanxible. A prestaci\u00f3n dun servizo pode implicar, por exemplo:\nCaracter\u00edsticas dos servizos.\nAs caracter\u00edsticas que pos\u00faen os servizos, e que os distinguen dos produtos son:\nPrincipios do servizo.\nPara levar a cabo un servizo son necesarias as bases fundamentais, \u00e9 dicir os principios do servizo os cales poden servir de gu\u00eda para adestrar ou capacitar \u00f3s empregados encargados desta vital actividade, as\u00ed como proporcionar orientaci\u00f3n de como mellorar. Estas bases son os Principios do Servizo, os cales se dividen en Principios B\u00e1sicos do Servizo e Principios do Servizo a Clientes, que se detallan a continuaci\u00f3n.\nPrincipios b\u00e1sicos do servizo.\nOs principios B\u00e1sicos do Servizo son a filosof\u00eda subxacente deste, que serven para entendelo e \u00e1 s\u00faa vez aplicalo da mellor maneira para o aproveitamento dos seus beneficios pola empresa.\nPrincipios do servizo \u00f3 cliente.\nExisten diversos principios que se deben seguir \u00f3 levar a cabo o Servizo \u00f3 Cliente, estes poden facilitar a visi\u00f3n que se ten sobre o aspecto m\u00e1is importante do Servizo, o propio cliente."}
{"id": "58704", "revid": "98629", "url": "https://gl.wikipedia.org/wiki?curid=58704", "title": "Aliz\u00e9e", "text": "Aliz\u00e9e Jacotey, nada en Ajaccio (C\u00f3rsega) o 21 de agosto de 1984, \u00e9 unha cantante francesa. O seu nome art\u00edstico \u00e9 Aliz\u00e9e (a forma feminina en franc\u00e9s de \"aliz\u00e9\" para os ventos alisios). Foi descuberta por Myl\u00e8ne Farmer, mentres participaba no programa de talentos \"Graines de star\" en 1999. Coa colaboraci\u00f3n de Myl\u00e8ne Farmer e Laurent Boutonnat, Aliz\u00e9e lanzou dous \u00e1lbums, os cales tiveron \u00e9xito dentro e f\u00f3ra de Francia.\nO seu primeiro \u00e1lbum chamouse \"Gourmandises\" (\"Larpeiradas\" en galego), que recibiu un disco de platino tres meses despois do seu lanzamento en 2001. De \"Gourmandises\" sa\u00edu o seu \u00e9xito m\u00e1is famoso, \"Moi... Lolita\", que acadou o n\u00famero un nas listas de vendas de Europa e Asia. Aliz\u00e9e interpretaba o papel dunha Lolita. Despois de \"Gourmandises\", en 2003 sa\u00edu o seu segundo \u00e1lbum de estudio titulado \"Mes courants \u00e9lectriques\", que non tivo tanto \u00e9xito coma o seu predecesor, a\u00ednda que alcanzou un n\u00famero de vendas tam\u00e9n considerable. Despois do seu lanzamento, Aliz\u00e9e deu unha xira de 43 concertos en Francia e tam\u00e9n alg\u00fans en B\u00e9lxica e Su\u00edza.\nAliz\u00e9e casou co cantante franc\u00e9s J\u00e9r\u00e9my Chatelain en 2003 e tivo un fillo con el en 2005. A principios de 2004 fixo unha pausa na s\u00faa carreira musical, que retomou a finais de novembro de 2007 co \u00e1lbum \"Psych\u00e9d\u00e9lices\".\nDespois dun grande \u00e9xito en Latinoam\u00e9rica e Asia, e un \u00e9xito moderado en Europa con \"Psych\u00e9d\u00e9lices\", Aliz\u00e9e deu un cambio radical no seu estilo pasando do pop psicod\u00e9lico do seu anterior \u00e1lbum ao \"mainstream\". Vinculouse co selo independente Institubes e uniuse a artistas do x\u00e9nero como Chateau Marmont, Rob, Tahiti Boy, Adanowsky e outros que colaboraron na s\u00faa cuarta produci\u00f3n, \"Une enfant du si\u00e8cle\", que sa\u00edu oficialmente \u00e1 venda o 29 de marzo de 2010.\nTraxectoria.\n\u00c9 filla de Michelle (empresaria) e Joseph (inform\u00e1tico), e ten un irm\u00e1n m\u00e1is novo, Johann. Aliz\u00e9e dende pequena sentiu unha grande afecci\u00f3n pola danza, que empezou a practicar en \"L'\u00e9cole du Spectacle\". Aos 4 anos empezou a familiarizarse co mundo do espect\u00e1culo, tomando clases de teatro e canto, apoiada por Monique Mufraggi, a s\u00faa mestra, e dirixida por Patrick Fiori.\nNo ano 1995 unha aeroli\u00f1a francesa realizou un concurso invitando a nenos a debuxar un avi\u00f3n e o dese\u00f1o m\u00e1is orixinal ser\u00eda reproducido a escala dun avi\u00f3n real. Aliz\u00e9e, de 11 anos, inscribiuse ao concurso e inspirada polo libro \"O Principi\u00f1o\" realizou o seu dese\u00f1o. O seu debuxo resultou ga\u00f1ador e foi premiada cunha viaxe \u00e1s Maldivas, ademais de reproducir o seu debuxo nun avi\u00f3n \u00f3 que bautizaron \"Aliz\u00e9e\".\nEn 1999, Aliz\u00e9e realizou unha audici\u00f3n no \"C\u00e9sar Palace\" de Ajaccio para un programa de novos talentos chamado \"Graines de star\", cantando a canci\u00f3n \"La vie ne m'apprend rien\" de Daniele Balavoine. A s\u00faa segunda audici\u00f3n tras pasar a primeira rolda foi o 16 de decembro, en Par\u00eds, co tema \"Waiting for tonight\" de Jennifer Lopez. O 25 de febreiro de 2000, apareceu no programa interpretando a canci\u00f3n \"Ma pri\u00e8re\" de Axelle Red coa que quedou en segundo lugar.\nNese mesmo ano, Aliz\u00e9e co\u00f1eceu a Myl\u00e8ne Farmer e a Laurent Boutonnat, grazas \u00e1 s\u00faa actuaci\u00f3n en \"Graines de star\", quen buscaban a unha artista nova que interpretara a canci\u00f3n que compuxeran, \"Moi... Lolita\". Despois de realizar probas en estudios de gravaci\u00f3n e obter resultados reveladores, Aliz\u00e9e foi elixida para interpretar este tema. Pronto gravaron o primeiro sinxelo que m\u00e1is tarde chegar\u00eda a vender m\u00e1is de dous mill\u00f3ns e medio de unidades s\u00f3 en Francia.\n1999 - 2001 \"Gourmandises\", \"Moi... Lolita\" e \u00e9xito internacional.\nMyl\u00e8ne Farmer e Laurent Boutonnat produciron o primeiro \u00e1lbum, titulado \"Gourmandises\" (\"Larpeiradas\"), con letras inspiradas nas vivencias, desexos e gustos de Aliz\u00e9e. As s\u00faas canci\u00f3ns falan de adolescencia, de d\u00fabidas, de amor e das s\u00faas ansias de vivir. En s\u00f3 tres meses xa era disco de platino con 300\u00a0000 copias vendidas. O segundo sinxelo, \"L'Aliz\u00e9\", sa\u00edu \u00e1 venda \u00f3 mesmo tempo que o \u00e1lbum, conseguiu tam\u00e9n un grande \u00e9xito e subiu rapidamente ao primeiro posto da lista de vendas con m\u00e1is de 700\u00a0000 copias vendidas.\nO \u00e9xito das s\u00faas canci\u00f3ns traspasou fronteiras, xa era co\u00f1ecida en moitos pa\u00edses europeos en 2001, as\u00ed como no Xap\u00f3n, en Corea do Sur e no Canad\u00e1. Os premios pola s\u00faa carreira art\u00edstica non se fixeron de rogar, pronto recibiu o seu primeiro galard\u00f3n de M6 Awards. Posteriormente, recibiu o premio NRJ Music Awards, por \"Revelaci\u00f3n Francesa do Ano\". En Alema\u00f1a e nos Pa\u00edses Baixos recibiu o disco de ouro por manterse nas listas de vendas por bastantes semanas. Tam\u00e9n recibiu un reco\u00f1ecemento por mellor sitio web.\n2003: \"Mes Courants Electriques\".\n\"Mes courants \u00e9lectriques\" (\"As mi\u00f1as correntes el\u00e9ctricas\" en galego) \u00e9 o segundo \u00e1lbum de Aliz\u00e9e e foi lanzado o 18 de marzo de 2003. Este \u00e1lbum ten versi\u00f3ns en ingl\u00e9s de catro das s\u00faas canci\u00f3ns. Foi comercializado en distintas rexi\u00f3ns con diferente contido. A versi\u00f3n francesa non cont\u00e9n ningunha versi\u00f3n en ingl\u00e9s, que se inclu\u00edron na versi\u00f3n internacional. A versi\u00f3n xaponesa cambiou o nome de \"J'en ai marre\" polo de \"Mon bain de mousse\", mentres que en Hong Kong e noutras partes de Asia foi lanzado un disco dobre e un disco interactivo cos v\u00eddeos de \"Moi\u2026 Lolita\" e \"I'm fed up\" (versi\u00f3n en ingl\u00e9s de \"J'en ai marre\"). O \u00e1lbum vendeu en Francia 259\u00a0000 exemplares, foi certificado como dobre disco de ouro. Pero \u00e9 unha cifra baixa se se compara con \"Gourmandises\" que vendeu 800\u00a0000 copias s\u00f3 en Francia.\nO primeiro sinxelo, \"J'en ai marre\", sa\u00edu \u00e1 venda o 25 de febreiro de 2003, chegou \u00f3 cuarto lugar nas listas francesas e vendeu m\u00e1is de 200\u00a0000 copias polo que foi certificado como disco de Ouro. Os seguintes sinxelos, \"J'ai pas vingt ans\" e \"A contre-courant\", non tiveron tanta sorte ao situarse no d\u00e9cimo s\u00e9timo e no vix\u00e9simo segundo lugar, respectivamente.\n2004: \"Aliz\u00e9e En Concert\" e tres anos de silencio.\nCo lanzamento do segundo \u00e1lbum Aliz\u00e9e fixo unha xira de concertos por Francia e alg\u00fans en B\u00e9lxica e Su\u00edza. A xira comezou cun concerto o 23 de agosto de 2003 no \"Olympia\" e conclu\u00edu no \"Le Z\u00e9nith\", ambas salas en Par\u00eds, o 17 de xaneiro de 2004.\nUn disco compacto e DVD, titulados \"Aliz\u00e9e En Concert\" (presentando escenas seleccionadas dos seus 43 concertos) foi lanzado en outono de 2004. O disco conti\u00f1a canci\u00f3ns dos seus dous \u00e1lbums mentres que o DVD ti\u00f1a as presentaci\u00f3ns en vivo das canci\u00f3ns, ensaios dunha das s\u00faas canci\u00f3ns e a realizaci\u00f3n dalg\u00fans dos seus v\u00eddeos musicais. O disco situouse no trix\u00e9simo oitavo lugar dos m\u00e1is vendidos de Francia mentres que o DVD chegou ao primeiro lugar.\nO disco compacto e o DVD (xunto cos seus outros dous \u00e1lbums) foron relanzados no 2007 por Universal Music en M\u00e9xico (debido \u00e1 popularidade alcanzada por Aliz\u00e9e neste pa\u00eds) como un paquete de DVD+CD. Os discos compactos e o DVD chegaron \u00e1 cima das listas de vendas o 28 de maio de 2007, mant\u00e9ndose bastante tempo nesa posici\u00f3n.\n2007 - 2009: \"Psych\u00e9d\u00e9lices\".\nO seu terceiro \u00e1lbum chamado \"Psych\u00e9d\u00e9lices\" foi lanzado o 3 de decembro de 2007 sendo \"Mademoiselle Juliette\" o primeiro sinxelo do seu \u00e1lbum. O sinxelo foi transmitido na radio francesa NRJ o 27 de setembro de 2007 por primeira vez e sa\u00edu de maneira dixital o d\u00eda 30. O v\u00eddeo do mesmo lanzouse en novembro.\nAliz\u00e9e decidiu deixar neste \u00e1lbum aos seus padri\u00f1os art\u00edsticos, Myl\u00e8ne Farmer e Laurent Boutonnat. Deixando atr\u00e1s a s\u00faa imaxe de \"Lolita\" e mostrando unha imaxe m\u00e1is madura. Para este novo \u00e1lbum colaboraron con ela m\u00fasicos coma Bertrand Burgalat, Daniel Darc, Oxmo Puccino, Jean Fauque e seu marido, J\u00e9r\u00e9my Chatelain. O seu segundo sinxelo \u00e9 \"Fifty-Sixty\", cun v\u00eddeo que oficialmente se estreou en Internet a comezos de maio, e debutou na televisi\u00f3n francesa durante o mes de xu\u00f1o, dito v\u00eddeo forma parte da trilox\u00eda \"Fifty Sixty\", composta por dous v\u00eddeos m\u00e1is baseados en remixes de \"Fifty-Sixty\".\nDespois do moderado \u00e9xito de \"Fifty-Sixty\" anunciouse o lanzamento de \"La isla bonita\" a s\u00faa versi\u00f3n do \u00e9xito de Madonna como terceiro sinxelo exclusivo para M\u00e9xico, logrando consolidarse na radio a nivel nacional.\nAliz\u00e9e realizou unha xira mundial que a levou por diferentes pa\u00edses, o primeiro concerto desta xira foi realizado en Moscova o 19 de maio, seguido por 5 concertos en M\u00e9xico durante o mes de xu\u00f1o, ditos concertos realiz\u00e1ronse en importantes cidades, entre elas: Cidade de M\u00e9xico, Guadalaxara, Monterrey, Puebla e unha presentaci\u00f3n especial na Feira de San Marcos en Aguascalientes, esta \u00faltima f\u00f3ra do tour. Despois do grande \u00e9xito en dito pa\u00eds, a corsa presentou 3 concertos no Canad\u00e1 e continuou co tour simultaneamente. \"Ki M\u00b4aime Me Suive\" produtora francesa encargada de organizar o tour, estimou que o p\u00fablico superou os 50\u00a0000 espectadores.\nA lista de canci\u00f3ns deste tour estivo composto na s\u00faa maior parte polas canci\u00f3ns do \u00e1lbum \"Psych\u00e9d\u00e9lices\", a\u00ednda que tam\u00e9n ten canci\u00f3ns dos seus anteriores \u00e1lbums, nos cales Aliz\u00e9e tivo que modificar a m\u00fasica de canci\u00f3ns como \"J\u2019en ai marre\" e \"Moi lolita\", xa que Myl\u00e8ne Farmer e Laurent Boutonnat non lle concederon os permisos de dereitos de autor, polo cal s\u00f3 a letra se mantivo orixinal mentres que a instrumentaci\u00f3n cambiou.\n2010: \"Une enfant du si\u00e8cle\", nova imaxe e novo estilo musical.\nO seu cuarto \u00e1lbum, \"Une enfant du si\u00e8cle\", producido en parte por Chateau Marmont, foi lanzado o 29 de marzo 2010. Foi aclamado pola cr\u00edtica e por significar un cambio radical do estilo de Aliz\u00e9e. A\u00ednda as\u00ed, o \u00e1lbum s\u00f3 chegou \u00e1 posici\u00f3n 23 do top franc\u00e9s e caeu inmediatamente para sa\u00edr do top unhas semanas despois, vendendo apenas 5\u00a0000 exemplares en Francia. \"Une enfant du si\u00e9cle\" s\u00f3 foi distribu\u00eddo en dous pa\u00edses. Namentres Aliz\u00e9e viaxou a Israel para participar na homenaxe a Serge Gainsbourg o 28 de xullo de dito ano en Tel Aviv, onde interpretou a s\u00faa versi\u00f3n do sinxelo \"Dis-lui Toi que Je t'aime\" de Vanessa Paradis. Para a promoci\u00f3n deste CD, posou na revista de orixe francesa \"Technikart\", na que sa\u00edu coa aparencia da cantante Madonna no seu sinxelo \"Like a Virgin\". \"Les Collines (Never Leave You)\", o sinxelo promo do cal se desprende o v\u00eddeo do mesmo nome, foi publicado unha semana despois do lanzamento. Tralo \u00e9xito foi pre-nomeada ao \u00e1lbum do ano no evento anual franc\u00e9s Victoires de la Musique.\n2011 - Presente: participaci\u00f3ns, quinto \u00e1lbum de estudio e filantrop\u00eda.\nAliz\u00e9e participou por sexta vez no espect\u00e1culo de Les enfoir\u00e9s \"L'oeil des Enfoir\u00e9s\" en Montpellier. Aliz\u00e9e participou no sinxelo \"Des Ricochets\" con m\u00e1is de 44 artistas, lanzado polo grupo Par\u00eds-\u00c1frica fundado por UNICEF na loita contra a desnutrici\u00f3n similar a \"We Are the World\" de USA for Africa.\nTam\u00e9n formou parte dos artistas que gravaron a d\u00fao con Alain Chamfort o \u00e1lbum de estudio \"Elles &amp; Lui\" e o sinxelo \"Clara veut la Lune\". Aliz\u00e9e ten participado en varios espect\u00e1culos na TF1 coma as xeraci\u00f3ns 90 e 2000.\nDende o 1 ata o 6 de febreiro do 2012; Aliz\u00e9e participou en Les Enfoir\u00e9s co novo espect\u00e1culo \"Le bal de Les Enfori\u00e9s\" no auditorio Zenith de Li\u00f3n, que esgotou entradas. Despois desta semana en Li\u00f3n, a prensa comezou o rumor dun romance con M. Pokora, por\u00e9n, ambos negaron o informe.\nO \u00faltimo disco de Aliz\u00e9e, 5, ti\u00f1a prevista a s\u00faa sa\u00eda a finais de 2012, pero finalmente atrasou a s\u00faa sa\u00edda ata o 25 de marzo de 2013 cando Sony Music o puxo \u00e1 venda. \"\u00c0 cause de l'automne\", o primeiro sinxelo do disco apareceu o 4 de xullo de 2012.\nArte.\nM\u00fasica e voz.\nAliz\u00e9e pos\u00fae unha gama vocal mezzo-soprano e comezou a s\u00faa carreira musical con canci\u00f3ns que ela describe como \"m\u00fasica pop soul\". En 2000 irrompeu no mundo da m\u00fasica e converteuse nunha sensaci\u00f3n mundial sendo a cantante francesa con m\u00e1is \u00e9xito nun largo per\u00edodo de tempo, Aliz\u00e9e \u00e9 co\u00f1ecida por mesturar sons electr\u00f3nicos co pop. No seu primeiro \u00e1lbum Aliz\u00e9e utiliza o pop mesturado co Euro Pop con sons suaves, World Music e a cl\u00e1sica \"chanson\" francesa. No segundo disco utilizou m\u00e1is m\u00fasica house, instrumentais e sons electr\u00f3nicos mesturados cos sons do seu \u00e1lbum pasado. No terceiro \u00e1lbum cambiou a maior parte dos sons dos seus dous \u00faltimos discos rempraz\u00e1ndoos con sons psicod\u00e9licos e World Music con m\u00fasica moi r\u00edtmica. O sinxelo \"Fifty-Sixty\" dedicouno \u00e1 memoria da falecida modelo Edie Sedgwick. Para o seu cuarto \u00e1lbum fixo un cambio radical no estilo de m\u00fasica cun novo x\u00e9nero para a s\u00faa carreira, o \"mainstream\", con este radical cambio de x\u00e9nero deu un estilo menos r\u00edtmico en comparaci\u00f3n cos seus tres \u00faltimos discos, que recibiron gabanzas pola cr\u00edtica.\nInfluencias.\nAliz\u00e9e mencionou en varias ocasi\u00f3ns a Madonna como unha das s\u00faas grandes inspiraci\u00f3ns, as\u00ed como o precursor da Chanson francesa Serge Gainsbourg, Whitney Houston e tam\u00e9n \u00e1 s\u00faa ex protectora Myl\u00e8ne Farmer. Ela ten dito que lle agrada o estilo de Gwen Stefani e que se inspirou nesta artista para o seu \u00e1lbum \"Psychedelices\", ao igual que na banda virtual Gorillaz. As s\u00faas influencias musicais son o pop en moitas das s\u00faas ra\u00edces, World Music, a chanson francesa, a m\u00fasica house, o \"mainstream\" e o hip hop entre outros.\nImaxe p\u00fablica.\nAliz\u00e9e mostrou no seu debut un estilo libre coma unha lolita chea de inocencia, \u00e9xito que a levou a conseguir un premio World Music Award. Na s\u00faa segunda etapa uniu unha gran parte do estilo do seu debut, pero m\u00e1is el\u00e9ctrico e co cabelo en capas, pero sempre sen demasiada maquillaxe. Despois de dous anos de silencio regresou cun estilo psicod\u00e9lico e chic, cambio co que cativou a un p\u00fablico novo na s\u00faa carreira. Para o seu cuarto \u00e1lbum fixo un cambio radical tanto no estilo de m\u00fasica e como na imaxe cunha maquillaxe m\u00e1is madura.\nLegado.\nAliz\u00e9e converteuse nunha icona da cultura pop internacional inmediatamente despois de comezar a s\u00faa carreira musical. A NRJ radio referiuse a ela como: \"Unha das voces m\u00e1is pol\u00e9micas e cantantes femininas do s\u00e9culo XXI que irrompeu no mundo da m\u00fasica aos 17 anos cun \u00e9xito en todo o mundo que a consolidar\u00eda co nome \"A Ra\u00ed\u00f1a do Europop\" encabezando a auxe do europop post-milenario... Aliz\u00e9e dende o principio cultivou unha mestura dunha doce e inocencia de lolita e a forza e talento que fixo romper o banco s\u00f3 con esa imaxe\". Est\u00e1 na lista SACEM por ter o \"\u00e1lbum m\u00e1is vendido por unha artista francesa en solitario nos \u00faltimos 30 anos\" polo \u00e1lbum debut \"Gourmandises\" que vendeu en tres meses 700\u00a0000 copias s\u00f3 en Francia e m\u00e1is de 4\u00a0250\u00a0000 vendas en Europa occidental s\u00f3 no ano 2001."}
{"id": "58705", "revid": "22570", "url": "https://gl.wikipedia.org/wiki?curid=58705", "title": "Experiencia", "text": "Experiencia (do lat\u00edn \"experiri\" = comprobar) \u00e9 unha forma de co\u00f1ecemento ou habilidade derivados da observaci\u00f3n, da vivencia dun evento ou proveniente das cousas que suceden na vida. A historia desta palabra al\u00ed\u00f1ase co concepto de experimento.\nTanto o ser humano coma tam\u00e9n moitos animais poden obter esta forma de co\u00f1ecemento chamada experiencia \u00f3 longo das s\u00faas vidas.\nO concepto de experiencia xeralmente ref\u00edrese \u00f3 co\u00f1ecemento procedurimental (como facer algo), en lugar do co\u00f1ecemento factual (que son as cousas). Os fil\u00f3sofos tratan o co\u00f1ecemento baseado na experiencia como \"co\u00f1ecemento emp\u00edrico\" ou \"un co\u00f1ecemento a posteriori\".\nDesde o punto de vista da hermen\u00e9utica filos\u00f3fica (Gadamer), soamente son posibles as experiencias se se te\u00f1en expectativas, por iso unha persoa de experiencia non \u00e9 a que acumulou m\u00e1is vivencias (Erlebnis), sen\u00f3n a que est\u00e1 capacitada para permitirllas.\nUnha persoa con considerable co\u00f1ecemento nunha \u00e1rea determinada pode ga\u00f1ar reputaci\u00f3n coma un experto.\nReferido \u00f3s xogos de rol, a experiencia \u00e9 unha puntuaci\u00f3n que permite \u00f3 personaxe adquirir caracter\u00edsticas novas ou mellorar as que xa pos\u00fae."}
{"id": "58706", "revid": "89787", "url": "https://gl.wikipedia.org/wiki?curid=58706", "title": "Radiotelescopio", "text": "Comparado cun telescopio com\u00fan, que produce imaxes a trav\u00e9s da luz vis\u00edbel, un radiotelescopio \"observa\" as ondas de radio emitidas por fontes de radio, normalmente a trav\u00e9s dunha ou conxunto de antenas parab\u00f3licas de grandes dimensi\u00f3ns.\nO maior radiotelescopio \u00e9 o RATAN-600 (Rusia) con 576 metros de di\u00e1metro da antena circular (descrici\u00f3n do RATAN-600 ).\nNo entanto, o m\u00e1is co\u00f1ecido (inda que non sendo capaz de ser direccionado) \u00e9 o Radiotelescopio de Arecibo, localizado en Arecibo, Porto Rico. Outro, tam\u00e9n moi co\u00f1ecido, \u00e9 o Very Large Array (VLA), en Socorro, Novo M\u00e9xico. O maior radiotelescopio na Europa ten unha antena de 100 metros de di\u00e1metro, en Effelsberg, Alema\u00f1a, e tam\u00e9n foi, durante 30 anos, o maior, coa posibilidade de ser direccionado, at\u00e9 a inauguraci\u00f3n do Telescopio Green Bank en 2000. O di\u00e1metro t\u00edpico dunha antena dun radiotelescopio \u00e9 de 25 metros, e decenas de radiotelescopios de tama\u00f1o id\u00e9ntico operan en radio-observatorios en todo o mundo.\nA \u00e1rea da Astronom\u00eda relacionada coas observaci\u00f3ns realizadas por estes radiotelescopios \u00e9 designada de radioastronom\u00eda.\nMoitos dos corpos celestes, como os pulsars ou galaxias activas (como os qu\u00e1sars), producen radiaci\u00f3n en radiofrecuencia e son, por tanto, os m\u00e1is facilmente \"observables\" ou mesmo os \u00fanicos, na rexi\u00f3n radio do espectro electromagn\u00e9tico. Examinando a frecuencia, potencia e tempo das emisi\u00f3ns radio destes obxectos, os astr\u00f3nomos poden aumentar a s\u00faa percepci\u00f3n do Universo.\nOs radiotelescopios son tam\u00e9n, ocasionalmente, inclu\u00eddos na procura de vida extraterrestre e no acompa\u00f1amento das sondas espaciais (ver Deep Space Network) e sat\u00e9lites."}
{"id": "58710", "revid": "25871", "url": "https://gl.wikipedia.org/wiki?curid=58710", "title": "Proceso e disoluci\u00f3n da Orde do Temple", "text": "A Orde do Temple foi unha das ordes mon\u00e1sticas-militares que xurdir\u00edan na Idade Media. Foi fundada inicialmente para a protecci\u00f3n dos peregrinos que viaxaban aos Santos Lugares, e estendeuse despois por t\u00f3dolos estados da Europa cristi\u00e1, principalmente en Francia, Provenza, Inglaterra, Escocia e os reinos ib\u00e9ricos. O asunto dos templarios ocupou os derradeiros sete anos do reinado de Filipe o Fermoso en Francia.\nArresto.\nO 13 de outubro de 1307 son arrestados pola ma\u00f1\u00e1 t\u00f3dolos cabaleiros do Temple que resid\u00edan no Reino de Francia, cando era mestre da orde Jacques de Molay. A orde de arresto foi emitida un mes antes, o 14 de setembro, en forma de cartas que non deb\u00edan ser abertas at\u00e9 a data do arresto. Estas misivas foron enviadas por orde de Filipe o Fermoso a t\u00f3dolos senescais e xu\u00edces de Francia. O texto mandaba:\nA orde de arresto base\u00e1base en \"presunci\u00f3ns e violentas sospeitas\", denunciadas por un tal Esquieu de Floyran (que \u00e1s veces aparece como Floyran de Bezi\u00e9rs), nativo da cidade de Bezi\u00e9rs, que dic\u00eda ter obtido as confesi\u00f3ns dun templario prisioneiro en Agen. Esquieu denunciounas \u00f3 Rei de Arag\u00f3n Xaime II e logo a Filipe o Fermoso. Por\u00e9n, as confesi\u00f3ns semellan ter sido obtidas baixo tortura, e Esquieu de Floyran foi acusado polo irm\u00e1n templario Ponsard de Gisy de torturarlle para obrigarlle a confesar os seus supostos crimes.\nPero hai un feito que amosa que todo estaba preparado de antem\u00e1n. Os templarios foron arrestados supostamente tras unha investigaci\u00f3n levada a cabo por Guillaume de Par\u00eds (inquisidor e tam\u00e9n confesor do rei) sobre as denuncias de Esquieu de Floyran. Dita investigaci\u00f3n data do 22 de setembro de 1307, cando a orde de arresto supostamente baseada nesa investigaci\u00f3n foi emitida oito d\u00edas antes, o 14 de setembro.\nO 22 de novembro de 1307, Clemente V pola bula Pastoralis praeeminentiae ordena o arresto dos templarios en t\u00f3dolos estados cristi\u00e1ns. Afirma que vese na obriga de tomar dita mediada polas \"confesi\u00f3ns\" dos templarios franceses. Por\u00e9n, en moitos estados (na maior\u00eda) os templarios non sofren persecuci\u00f3n algunha.\nAcusaci\u00f3ns.\nA adoraci\u00f3n de \"Bafomet\".\nUnha das acusaci\u00f3ns que foron vertidas contra os templarios foi que adoraban a un \u00eddolo que chamaban Bafomet (\u00e1s veces tam\u00e9n chamado Baphomet ou Bahomet). Por\u00e9n, e segundo a medievalista francesa R\u00e9gine Pernoud, o termo \"Bafomet\" non \u00e9 m\u00e1is que a deformaci\u00f3n de Mahoma (en franc\u00e9s: Mahomet). De ser as\u00ed, non cabe d\u00fabida de que a acusaci\u00f3n carece por completo de sentido, pois foron os templarios uns dos m\u00e1is grandes impulsores da loita contra os musulm\u00e1ns. Esta hip\u00f3tese ap\u00f3iase en varios textos medievais, entre os que cabe citar \u00f3 seguinte poema en lingua occitana escrito por un templario an\u00f3nimo trala perda de Arsuf en 1265:\nHomosexualidade.\nOutra das acusaci\u00f3ns era a das pr\u00e1cticas homosexuais, especialmente na cerimonia de admisi\u00f3n, na que, entre outros actos sexuais, supostamente obrig\u00e1baselles a prometer que se entregar\u00edan \u00e1 sodom\u00eda cando lles fose requirido.\nPor outra parte, o rexeitamento \u00e1s mulleres tam\u00e9n dar\u00eda lugar \u00e1 acusaci\u00f3n de homosexualidade, a\u00ednda que t\u00f3dalas ordes relixiosas da Igrexa cat\u00f3lica establecen a separaci\u00f3n de sexos. Por outra parte, tam\u00e9n aqu\u00ed se atopan remanentes do catarismo, xa que os \"Perfectos\" c\u00e1taros levaban severos castigos de tocar a unha muller.\nO segredo da Regra.\nMalia ser esgrimida como unha acusaci\u00f3n, o certo \u00e9 que o feito de que a Regra fora mantida en segredo non \u00e9 algo caracter\u00edstico dos templarios. En t\u00f3dalas ordes relixiosas, a Regra tan s\u00f3 \u00e9 comunicada aos postulantes.\nOutras acusaci\u00f3ns.\nAs acusaci\u00f3ns numeradas no acta de arresto: sacrilexios, blasfemias, impiedades etc. forman parte do repertorio habitual dos procesos levados a cabo contra persoeiros importantes durante o reinado de Filipe o Fermoso e dirixidos por Guillaume de Nogaret.\nO proceso.\nO venres 13 de outubro de 1307 foron arrestados t\u00f3dolos Templarios de Francia. O mestre naquel momento era Jacques de Molay. Seguindo \u00e1 orde de arresto, Guillaume de Nogaret e Guillaume de Par\u00eds dedic\u00e1ronse a reunir testemu\u00f1as de cargo, entre os que estaba o anteriormente mencionado Esquieu de Floyran, que fora acusado por Ponsard de Gisy. De feito, a maior\u00eda dos historiadores est\u00e1n hoxe de acordo en que o xu\u00edzo non tivo nada de limpo, xa que se presentaron probas falsas, confesi\u00f3ns inventadas, manipulaci\u00f3n dos testemu\u00f1os e demais.\nO 14 de outubro de 1307 fanse p\u00fablicas as acusaci\u00f3ns, entre as que figuran a apostas\u00eda, a aldraxe a Cristo, celebraci\u00f3n de ritos obscenos, sodom\u00eda, idolatr\u00eda etc. Dise, entre outras cousas, que na cerimonia de admisi\u00f3n obr\u00edgaselles a renegar de Cristo 3 veces e a cuspir sobre unha cruz. A acusaci\u00f3n semella que foi redactada por Nogaret, de feito, os historiadores reco\u00f1ecen nela o seu estilo. C\u00f3mpre sinalar que as autoridades francesas procuraron que o rumor se estendese o m\u00e1is posible entre o pobo.\nEntre o 19 de outubro e o 24 de novembro de 1307 foron interrogados en Par\u00eds 138 prisioneiros por Guillaume de Par\u00eds e Nicol\u00e1s de Ennezat. Antes diso, pasaron polas mans dos oficiais do rei, que ti\u00f1an instruci\u00f3ns de que \"empregaran a tortura en caso de necesidade\". Deles. 36 morreron na dita tortura, e non \u00e9 de estra\u00f1ar que acabaran os demais por confesar calquera cousa con tal de parar coas torturas. S\u00f3 tres cabaleiros negaron as acusaci\u00f3ns: Jean de Ch\u00e2teauvillars, \u00c9ric de Hercigny e Jean de Par\u00eds; casualmente os tres \u00fanicos que non foron interrogados por Guillaume de Par\u00eds, que naquel d\u00eda (9 de novembro) estaba a interrogar a Hughes de Pairaud. \u00c9 especialmente interesante a cr\u00f3nica, xa que as s\u00faas verbas non deixan d\u00fabidas respecto \u00f3 emprego da tortura, e cando foi preguntado sobre as supostas cerimonias de admisi\u00f3n blasfemas e obscenas:\nO 27 de outubro de 1307 o papa Clemente V env\u00eda unha carta a Filipe de Francia na que, malia facelo dun xeito velado, recrimina \u00f3 rei o emprego da tortura:\nA finais do ano 1307 o papa Clemente V solicitoulle \u00f3 rei franc\u00e9s que lle confiara os Templarios e os seus bens, pero este tan s\u00f3 aceptou entregarlle as persoas. M\u00e1is adiante (25 de marzo de 1308) Filipe o Fermoso convocou os Estados Xerais, e na convocatoria describiu unha vez m\u00e1is os \"horr\u00edbeis crimes dos templarios\". M\u00e1is adiante circulou o texto (de Pedro Dubois) Amoestaci\u00f3ns do pobo de Francia no que atacaba \u00f3 papa pola tardanza en actuar contra os templarios.\nEntre o 27 de xu\u00f1o e o 1 de xullo de 1308 comparecen ante o papa 72 templarios, pero cabe sinalar que entre eles non se atopaba ning\u00fan dignatario, e a maior\u00eda eran sarxentos que deixaran a orde. Os dignatarios permanec\u00edan en Chinon por enfermidade. Eles eran Jacques de Molay (mestre), Hughes de Pairaud (visitador), Raimbaud de Car\u00f3n (preceptor de ultramar), Geoffrey de Charnay (preceptor de Normand\u00eda) e Geoffrey de Gonneville (preceptor de Poitou e Aquitania). O papa enviou al\u00ed a tres cardeais, dos cales dous eran familiares do rei de Francia, e tras un interrogatorio no que estivo tam\u00e9n presente Nogaret, elaborouse unha acta no que se dic\u00eda que confirmaran as confesi\u00f3ns.\nO 26 de novembro de 1309 compareceu Jacques de Molay, pero cando se leu a s\u00faa suposta declaraci\u00f3n feita en Chinon o 20 de agosto, manifestou unha grande estra\u00f1eza:\nEnt\u00f3n, Guillaume de Plaisians, que estaba presente, exhortou a Jacques de Molay a \"non perderse sen causa\". Jacques de Molay solicitou un aprazamento que lle foi concedido. O xu\u00edzo proseguiu o 27 de novembro, e nel estaba presente Nogaret. No xu\u00edzo, Jacques de Molay declarou:\nEntre os dous interrogatorios de Jacques de Molay, compareceu o comendador Ponsard de Gisy. A s\u00faa declaraci\u00f3n revela t\u00f3dalas inxustizas cometidas cos templarios, entre elas a tortura que sufriu a mans de Floyran de Bezi\u00e9rs, e declara que \"se fose torturado unha vez m\u00e1is, renegar\u00eda de todo o dito, e dir\u00eda todo o que me pedisen\".\nOs intentos de defensa dos Templarios.\nCando foron continuados os interrogatorios da Comisi\u00f3n Papal, o 6 de febreiro de 1310, o n\u00famero de templarios que declaran querer defender \u00e1 orde aumenta sensiblemente, e \u00e1 data do 2 de maio xa son 576. Para organizaren a s\u00faa defensa, o que conseguiron malia os obst\u00e1culos, os templarios designan a catro portavoces: Guillaume de Chammbonnet, Beltr\u00e1n de Santigues, Pedro de Bolonia e Reinaldo de Provins. Estes elaboran unha declaraci\u00f3n que di o seguinte:\nPor outra parte, manifestan a s\u00faa estra\u00f1eza porque se lle dea m\u00e1is valor \u00f3s testemu\u00f1os dos que, para non sufrir a tortura e a condena, fixeron t\u00f3dalas confesi\u00f3ns que lles ped\u00edan, que \u00f3s que \"como m\u00e1rtires de Cristo, morreron na tortura por manter a verdade... e que... sufriron e sofren a\u00ednda cada d\u00eda en prisi\u00f3n tantas torturas, cuitas, tribulaci\u00f3ns, desvelos, mortificaci\u00f3ns, calamidades e miserias...\" Ademais, fixeron notar que, f\u00f3ra de Francia, non houbo ningu\u00e9n que confirmase as acusaci\u00f3ns.\nOs protagonistas.\nGuillaume de Nogaret.\n\u00c9 sinalable o papel de Guillaume de Nogaret no proceso contra os Templarios. Hai factores que permiten dubidar da s\u00faa imparcialidade, ademais dos com\u00fans como poden ser o suborno e a boa relaci\u00f3n con Filipe o Fermoso. Destacou na s\u00faa loita contra o papa Bonifacio VIII en 1303. Un exemplo co\u00f1ecido desta loita \u00e9 o atentado de Anagni (7 de setembro de 1303), organizado por el, e no que Sciarra Colonna lle deu unha labazada ao Papa, previamente o Papa Bonifacio VII increpara a Nogaret:\nCando aqu\u00ed di o papa \"Herexe\", alude \u00e1 co\u00f1ecida condici\u00f3n de c\u00e1taros dos pais de Nogaret, do cal el mesmo era moi sospeitoso. \u00c9 m\u00e1is, en 1313 o conde Louis de Nevers falar\u00eda do:\nDisoluci\u00f3n.\nO 11 de mio de 1310, un concilio presidido por Filipe de Marigny condenou a morte a 54 templarios por relapsos, \u00e9 dicir, por negar as faltas que confesaran anteriormente. Foron queimados \u00f3 d\u00eda seguinte nunha fogueira en Par\u00eds. Os que mantiveron as s\u00faas \"confesi\u00f3ns\" foron liberados.\nO 13 de maio de 1310, as sesi\u00f3ns da comisi\u00f3n pontificia continuaron. O irm\u00e1n Aimery de Villiers-le-Duc retractouse das s\u00faas \"confesi\u00f3ns\", pero suplicou \u00e1 comisi\u00f3n que non lle comunicaran iso \u00f3 rei, xa que non ofrecer\u00eda resistencia se o fosen queimar, e que:\nMentres, Filipe de Marigny impediu comparecer a un dos delegados dos templarios, Reinaldo de Provins; e nos meses seguintes desapareceu outro dos delegados, Pedro de Bolo\u00f1a. O 5 de xu\u00f1o de 1311 declarouse pechada a investigaci\u00f3n da comisi\u00f3n eclesi\u00e1stica. Ning\u00fan dos templarios que se presentaron voluntarios para defender \u00e1 Orde foi escoitado pola comisi\u00f3n.\nDurante o Concilio de Viena, present\u00e1ronse 9 templarios que quer\u00edan defender \u00e1 orde, e o papa encarcerounos. O rei prohibira a asistencia a Viena dos dignatarios do Temple. O papa preguntou ent\u00f3n \u00f3 Concilio:\nA isto, os cardeais, ag\u00e1s cinco ou seis franceses, pediron que se admitise a defensa dos Templarios. O papa atop\u00e1base nunha situaci\u00f3n inc\u00f3moda, e a decisi\u00f3n foi aprazada. Entre o 17 de febreiro e o 20 de marzo de 1312 a monarqu\u00eda francesa incrementou as presi\u00f3ns contra o papado, chegando a presentarse o mesmo rei en Viena. Finalmente, o 22 de marzo, pola bula \"Vox in excelso\", Clemente V disolveu a orde, se ben non a condena: tan s\u00f3 ordena a s\u00faa disoluci\u00f3n. O 2 de maio, pola bula \"Ad providam\", os bens dos Templarios son entregados \u00f3s Hospitalarios, e o papa desentendeuse da sorte das persoas. O 6 de maio recomezou o proceso polos concilios provinciais baixo orde do Papa, pero reserv\u00e1ndose o dos dignatarios da Orde. Por\u00e9n, cedeu isto a tres cardeais franceses adictos \u00f3 rei de Francia. Estes (Nicol\u00e1s de Freauville, Arnaldo de Auch e Arnaldo Noveli) condenaron \u00f3s dignatarios a cadea perpetua o 18 de marzo de 1814. Logo de que se fixese p\u00fablica a sentenza, Jacques de Molay e Ge\u00f3ffrey de Charnay protestaron, declar\u00e1ndose inocentes, e dicindo que tan s\u00f3 mentiron para salvar as s\u00faas vidas. O mesmo d\u00eda, tras isto, preparouse unha fogueira, e ambos pediron ollar cara a N\u00f4tre-Dame e morreron con enteireza.\nFin da orde noutros estados.\nTralo arresto dos templarios por orde de Filipe o Fermoso, este escribiu o 16 de outubro de 1307 cartas ao resto dos estados cristi\u00e1ns para que lle imitasen. Por\u00e9n, tan s\u00f3 apoiaron isto o conde Xerardo de Juliers, o duque Xo\u00e1n de Baixa Lorena e o arcebispo de Colonia. Tanto o bispo de Liexa como o rei de Arag\u00f3n responderon que o asunto era competencia do papa. O rei de Inglaterra Eduardo II escribiu \u00f3s reis de Portugal, Castela, Arag\u00f3n e Sicilia para pedirlles que non actuaran, xa que \"as acusaci\u00f3ns contra o temple parec\u00edanlle ditadas pola calumnia e a cobiza\". Por outra parte, coas investigaci\u00f3ns levadas a cabo por orde do papa, en Portugal, Arag\u00f3n, Castela, Navarra, Chipre e Alema\u00f1a, os templarios foron atopados inocentes e en Italia, ag\u00e1s nun par de distritos, a decisi\u00f3n foi a mesma . Contrasta isto con Francia, onde, curiosamente, foron atopados culpables."}
{"id": "58712", "revid": "839", "url": "https://gl.wikipedia.org/wiki?curid=58712", "title": "Pica\u00f1a", "text": "A pica\u00f1a \u00e9, orixinariamente, un tipo de corte de carne bovina. Recentemente, o aumento da variedade de cortes de carnes porcinas fixo xurdir a chamada \"pica\u00f1a porcina\". A pica\u00f1a est\u00e1 localizada na parte traseira do animal.\nA pica\u00f1a \u00e9 moi apreciada, sendo considerada nalg\u00fans pa\u00edses a mellor parte da vaca. \u00c9 un prato moi popular en Suram\u00e9rica, especialmente no Brasil.\nOrixe.\nAlg\u00fans coci\u00f1eiros brasileiros aseguran que a pica\u00f1a \u00e9 orixinaria do Rio Grande do Sur, estado brasileiro co\u00f1ecido polos seus churrascos.\nModos de preparaci\u00f3n.\nNo espeto.\nCando \u00e9 asada no espeto, vanse cortando filetes, \"pelando\" a peza de carne a\u00ednda espichada no espeto, que volver\u00e1 \u00e1s brasas para que se siga coci\u00f1ando a parte m\u00e1is interna.\nNa grella.\nChamada \"picanha Brucutu\" no sur do Brasil, c\u00f3rtase a peza de carne en talladas do grosor suficiente para poder manterse verticais na grella. \u00c1sase coa graxa na parte de abaixo, e unha vez que a graxa est\u00e1 suficientemente derretida e crocante, d\u00f3uranse os dous lados do filete durante 5 ou 10 segundos. Nese momento, fanse novos cortes en cada tallada, desta vez transversalmente. D\u00f3uranse novamente os laterais e s\u00e1lgase ao gusto.\nA co\u00f1ecida como \"picanha dois tombos\" tam\u00e9n \u00e9 preparada na grella. Basta con cortar filetes da peza de carne e colocalos na grella sen ning\u00fan adobo. As\u00ed que se note que a carne verte unha \"suor\" na parte de enriba, ad\u00f3base unicamente con sal groso e v\u00edrase.\nInformaci\u00f3n nutricional.\nObs: Valores referidos a unha porci\u00f3n de 100 g de carne de pica\u00f1a de animais do Brasil, e porcentuais diarios referidos a unha dieta de 2.500 calor\u00edas."}
{"id": "58714", "revid": "1131", "url": "https://gl.wikipedia.org/wiki?curid=58714", "title": "Torre do Banco da China", "text": "A Torre do Banco da China (en ingl\u00e9s \"Bank of China Tower\", abbr. BOC Tower) \u00e9 un dos m\u00e1is reco\u00f1ec\u00edbeis ra\u00f1aceos en Hong Kong. \u00c9 a sede do Bank of China (Hong Kong) Limited.\nCaracter\u00edsticas.\nDese\u00f1ado polo arquitecto americo-chin\u00e9s I. M. Pei, ga\u00f1ador do premio Pritzker, o edificio ten 315 metros de altura con dous mastros chegando aos 369 metros. Foi constru\u00eddo en 1989 e est\u00e1 localizado preto da Estaci\u00f3n Central MTR. Foi o edificio m\u00e1is alto en Hong Kong e Asia dende 1989 at\u00e9 1992, e foi o primeiro edificio fora dos Estados Unidos en superar a marca dos 305 m. Iso significa tam\u00e9n que foi o edificio m\u00e1is alto fora dos Estados Unidos dende o ano do seu remate, 1990. \u00c9 agora o terceiro ra\u00f1aceos m\u00e1is alto en Hong Kong, despois do Two International Finance Center e o Central Plaza.\nO expresionismo estrutural adoptado no seu dese\u00f1o imita o crecemento dos brotes do bamb\u00fa, simbolizando o sustento e a prosperidade. O conxunto da estrutura \u00e9 soportada por catro columnas de aceiro nas esquinas do edificio, co armaz\u00f3n triangular transferindo o peso nelas.\nUnha pequena plataforma de observaci\u00f3n no andar 43 est\u00e1 aberto ao p\u00fablico; as visitas \u00e1 plataforma principal no andar 70 te\u00f1en que ser reservadas."}
{"id": "58715", "revid": "348", "url": "https://gl.wikipedia.org/wiki?curid=58715", "title": "Picanha", "text": ""}
{"id": "58717", "revid": "98629", "url": "https://gl.wikipedia.org/wiki?curid=58717", "title": "Illa de Navassa", "text": "Navassa (en castel\u00e1n: Navaza) \u00e9 unha pequena illa deshabitada do Mar Caribe. \u00c9 unha \u00c1rea insular dos Estados Unidos, e constit\u00fae un territorio non incorporado dos Estados Unidos, administrado polo Servizo de Pesca e Vida Silvestre dos Estados Unidos. Con todo, a illa \u00e9 reclamada por instituci\u00f3ns privadas e por Hait\u00ed.\nXeograf\u00eda.\nA illa Navassa ten unha \u00e1rea de aproximadamente 5,2\u00a0km\u00b2. Est\u00e1 situada nunha localizaci\u00f3n estrat\u00e9xica a 160\u00a0km ao sur da base naval dos EEUU na Ba\u00eda de Guant\u00e1namo, Cuba, e no cami\u00f1o entre Hait\u00ed e Xamaica, no Canle de Xamaica. A localizaci\u00f3n exacta da illa est\u00e1 en 18\u00b025'N, 75\u00b02'O.\nA maior\u00eda do territorio consiste de rocas, a\u00ednda que tam\u00e9n crece pasto. Ademais existen \u00e1rbores e cactos esparexidos pola illa.\nHistoria.\nEn 1504, Cristovo Col\u00f3n, quen varara en Xamaica, enviou parte da s\u00faa tripulaci\u00f3n en canoa \u00e1 illa de A Espa\u00f1ola en busca de axuda. Chegaron \u00e1 illa, pero non ti\u00f1a auga. Cham\u00e1rona \"Navaza\", e esta illa foi evitada polos mari\u00f1os durante os pr\u00f3ximos 350 anos.\nAdquire logo menci\u00f3n relevante que durante o periplo adiantado polo Libertador Sim\u00f3n Bol\u00edvar por Hait\u00ed, en procura de axuda para a causa emancipadora, traslad\u00e1ndose desde Xamaica o 24 de decembro de 1815, onde escribiu o seu moi co\u00f1ecida peza: \"A Carta de Xamaica\", cruzou fronte a Navassa quedando impresionado pola s\u00faa beleza natural, circunstancia da cal existe tam\u00e9n rexistro hist\u00f3rico.\nNon resulta ent\u00f3n alleo pensar que fose Navassa punto de encontro na vida de d\u00faas dos m\u00e1is importantes homes vinculados ao suceso americano: Col\u00f3n e Bol\u00edvar.\nEn 1857, a soberan\u00eda da illa foi reclamada por Peter Duncan, un capit\u00e1n dun buque estadounidense mediante o Acta de Illas Guaneras de 1856, debido aos seus dep\u00f3sitos de guano. Cabe mencionar que esta \u00e9 a terceira illa que foi reclamada por medio desta acta. Os dep\u00f3sitos de guano foron explotados activamente entre 1865 e 1898. Hait\u00ed protestou pola anexi\u00f3n estadounidense da illa e reclamou a soberan\u00eda da illa, con todo, os Estados Unidos rexeitaron este reclamo.\nO fosfato procedente do guano \u00e9 un fertilizante org\u00e1nico que se volveu importante para a agricultura dos Estados Unidos a mediados do s\u00e9culo XIX. Duncan transferiu os seus dereitos de descubridor da illa a un comerciante de guano de Xamaica, quen \u00e1 vez vendeu os dereitos \u00e1 recentemente creada Compa\u00f1\u00eda de Fosfato Navassa de Baltimore. Logo dunha interrupci\u00f3n debido \u00e1 Guerra Civil dos Estados Unidos, a compa\u00f1\u00eda constru\u00edu mellor infraestutura para a extracci\u00f3n do guano, ademais de aloxamento para 140 traballadores afroamericanos provenientes de Maryland, casas para supervisores brancos, tendas, e unha igrexa. A extracci\u00f3n empezou en 1865. Os traballadores extra\u00edan o guano con dinamita e machada, e lev\u00e1bano ata Lulu Bay, onde se almacenaba en sacos e embarc\u00e1base en botes para transferilo ao barco da compa\u00f1\u00eda, o S.S. Romance.\nCargar guano no medio da forte calor tropical, baixo estritas regras de traballo impostas polos abusivos supervisores brancos, provocou unha rebeli\u00f3n na illa en 1889. Cinco supervisores morreron no enfrontamento. Un barco de guerra estadounidense regresou 18 traballadores a Baltimore, Maryland para ser xulgados por asasinato. Unha sociedade fraternal afroamericana, a Orde dos Pescadores Galileos, recadou di\u00f1eiro para defender aos traballadores na corte federal, alegando que estes atacaron en defensa propia e que os Estados Unidos non ti\u00f1an xurisdici\u00f3n completa sobre a illa. Os casos foron o Tribunal Supremo dos Estados Unidos en outubro de 1890, a cal decidiu a execuci\u00f3n dos traballadores en 1891. Unha petici\u00f3n por parte de igrexas afroamericanas de todo o pa\u00eds, chegou ao presidente Benjamin Harrison, quen decidiu cambiar as pena dos traballadores a prisi\u00f3n.\nContinuouse extraendo guano en Navassa, pero a un nivel moito m\u00e1is reducido. A Guerra hispano-estadounidense de 1898 forzou \u00e1 Compa\u00f1\u00eda de Fosfato a abandonar a illa e declararse en bancarrota, e os novos donos abandonaron a illa en 1901.\nNavassa adquiriu importancia novamente coa apertura da Canle de Panam\u00e1 en 1914. O transporte mar\u00edtimo entre a costa leste dos Estados Unidos e a Canle pasa entre Cuba e Hait\u00ed e Navassa, a cal sempre fora un perigo para a navegaci\u00f3n, necesitaba un faro. En 1917, levouse a cabo a construci\u00f3n dun faro, o cal med\u00eda 46 m e atop\u00e1base a 120 msnm. Tres persoas foron asignadas para vivir al\u00ed ata que o faro foi automatizado en 1929. Durante a segunda guerra mundial, a Armada dos Estados Unidos creou un posto de observaci\u00f3n na illa. A partir de ent\u00f3n, a illa permaneceu deshabitada.\nEn setembro de 1996, a Garda Costeira dos Estados Unidos deixou de operar e manter o faro de Navassa.\nUnha expedici\u00f3n cient\u00edfica da Universidade Harvard estudou a terra e a vida mari\u00f1a da illa en 1930. Desde a segunda guerra mundial, operadores de radio aterraron frecuentemente na illa para difundir programas desde este territorio, o cal foi outorgado estado de pa\u00eds pola Uni\u00f3n Internacional de Difusores de Radio. Pescadores, na s\u00faa maior\u00eda provenientes de Hait\u00ed, pescan nas augas ao redor de Navassa."}
{"id": "58722", "revid": "98629", "url": "https://gl.wikipedia.org/wiki?curid=58722", "title": "Lei de illas de guano", "text": "A Lei de Illas de Guano (Guano Islands Act) foi unha lei aprobada polo Congreso dos Estados Unidos o 18 de agosto de 1856 que autorizaba \u00e1 cidadan\u00eda dos EUA a tomar posesi\u00f3n das illas con dep\u00f3sitos de guano. Estas illas poden estar en calquera parte do mundo, sempre que non estean ocupadas ou baixo xurisdici\u00f3n doutros gobernos. Tam\u00e9n permite que dende a presidencia dos Estados Unidos se poida facer uso da forza militar co fin de protexer estes dereitos.\nEn galego:\nA Acta de Illas Guaneras at\u00f3pase en estatutos federais tales como o C\u00f3digo dos Estados Unidos, T\u00edtulo 48, Cap\u00edtulo 8, Secci\u00f3ns 1411-1419.\nHistoria.\nA principios do s\u00e9culo XIX, o guano era cobizado por ser un excelente fertilizante. En 1855, dende os EUA s\u00f3ubose dos dep\u00f3sitos de guano do Oc\u00e9ano Pac\u00edfico. O Congreso aprobou o Acta de Illas Guaneras para aproveitar eses xacementos.\nA acta permit\u00eda especificamente que as illas debesen ser consideradas como parte dos Estados Unidos, a\u00ednda que tal posesi\u00f3n pod\u00eda ser anulada se os dep\u00f3sitos de guano esgot\u00e1banse.\nBaixo esta lei, m\u00e1is de 100 illas foron reclamadas. Algunhas a\u00ednda seguen baixo dominio estadounidense, como as illas Baker, Jarvis, Howland, o arrecife Kingman ou os atois Johnston, Palmyra e Midway. A posesi\u00f3n da illa Navassa, pola s\u00faa parte, \u00e9 disputada con Hait\u00ed. Os bancos Serranilla e Baixo Novo son reclamados por m\u00faltiples pa\u00edses. En 1971, os EUA e Honduras asinaron un tratado no que reco\u00f1ec\u00edan a soberan\u00eda hondure\u00f1a sobre as illas Swan."}
{"id": "58726", "revid": "23204", "url": "https://gl.wikipedia.org/wiki?curid=58726", "title": "Linex", "text": "GnuLinEx \u00e9 unha distribuci\u00f3n de software libre que ten o kernel Linux e est\u00e1 baseada na Debian GNU/Linux e GNOME, contando co OpenOffice.org como Suite Ofim\u00e1tica, entre outras aplicaci\u00f3ns.\nEst\u00e1 impulsada pola Conseller\u00eda de Infraestruturas e Desenvolvemento Tecnol\u00f3xico da Comunidade Aut\u00f3noma de Estremadura (Espa\u00f1a), sendo pioneiro e secundado por outros organismos p\u00fablicos e privados do resto de Espa\u00f1a. Durante un per\u00edodo considerable de tempo, a comunidade estreme\u00f1a ofreceu tam\u00e9n apoio \u00e1 de Andaluc\u00eda (a cal se inspirou en GnuLinex para desenvolver Guadalinex) na implantaci\u00f3n de soluci\u00f3ns abertas en colexios, administraci\u00f3n etc.\nO 19 de xu\u00f1o de 2006 liberouse GNULinex 2006, co Gnome 2.14.1, Xorg 6.9, e Kernel 2.6.16.\nLinex Colexios.\n\u00c9 unha variaci\u00f3n de \"GnuLinex\" orientada aos educadores. Componse de tres perf\u00eds de usuario, cada un deles para un ciclo de primaria. Todos est\u00e1n personalizados e cheos de contidos e software educativo para cada alumno.\nUsuarios.\nEn maio de 2003, distribu\u00edranse 200.000 CDs de LinEx gratuitamente mediante os diarios locais, descarg\u00e1ronse 70.000 imaxes do sistema operativo desde o sitio web da distribuci\u00f3n. Ao arredor do 10% dos habitantes de Estremadura poder\u00edan utilizar LinEx.\nGnuLinEx nos Institutos de Educaci\u00f3n Secundaria.\nActualmente gnuLinEx enc\u00f3ntrase principalmente nos institutos p\u00fablicos de educaci\u00f3n secundaria da comunidade estreme\u00f1a, contando cun ordenador (con gnuLinEx instalado) por cada dous alumnos ou por cada mesa, para ser m\u00e1is exactos."}
{"id": "58727", "revid": "2361", "url": "https://gl.wikipedia.org/wiki?curid=58727", "title": "Mylene Farmer", "text": ""}
{"id": "58728", "revid": "2361", "url": "https://gl.wikipedia.org/wiki?curid=58728", "title": "Alizee", "text": ""}
{"id": "58730", "revid": "98629", "url": "https://gl.wikipedia.org/wiki?curid=58730", "title": "Atol Ailinginae", "text": "Ailinginae \u00e9 un atol deshabitado composto por 25 illas no Oc\u00e9ano Pac\u00edfico, no extremo norte da Cadea Ralik. \u00c9 un distrito lexislativo da Cadea Ralik nas Illas Marshall. A s\u00faa superficie total ocupa uns 2,8\u00a0km\u00b2 de terra firme e unha lagoa interior de 105,96\u00a0km\u00b2.\nAt\u00f3pase aproximadamente a 13\u00a0km ao oeste de Rongelap. A paisaxe \u00e9 de baixa altitude con s\u00f3 uns poucos metros sobre o nivel do mar. Toda a illa est\u00e1 rodeada por arrecifes. As d\u00faas entradas \u00e1 lagoa son os pasos Mogiri e o Eniibukku. Estes te\u00f1en 1,5 e 0,5\u00a0km de ancho, respectivamente.\nAilinginae est\u00e1 deshabitado desde 1954 cando os poucos habitantes foron evacuados debido \u00e1 os temores de choiva radioactiva do Atol Bikini cara ao noroeste.\nA temperatura media destas illas \u00e9 duns 27\u00a0\u00b0C durante o d\u00eda e lixeiramente m\u00e1is c\u00e1lido durante a noite debido ao clima fr\u00edo asociado con choivas. A tempada de choivas \u00e9 de setembro a novembro. A illa est\u00e1 cuberta de matogueiras, pastos e alg\u00fans rodales de \u00e1rbores Casuarina.\nHistoria.\nAilinginae foi reclamada polo Imperio Alem\u00e1n xunto co resto das Illas Marshall en 1884. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s. Tras o final da segunda guerra mundial, quedou baixo o control dos Estados Unidos, como parte do Territorio en Fideicomiso das Illas do Pac\u00edfico ata a independencia das Illas Marshall en 1986."}
{"id": "58731", "revid": "98629", "url": "https://gl.wikipedia.org/wiki?curid=58731", "title": "Atol Ailinglaplap", "text": "Ailinglaplap \u00e9 un atol de 56 illas no Oc\u00e9ano Pac\u00edfico, e forma un distrito lexislativo da cadea Ralik nas Illas Marshall. At\u00f3pase a 152\u00a0km. ao noroeste do atol Jaluit. A s\u00faa superficie total \u00e9 de s\u00f3 14\u00b47\u00a0km\u00b2, pero encerra unha lagoa interior de 750\u00a0km\u00b2. A econom\u00eda do atol est\u00e1 dominado polas plantaci\u00f3ns de coco. A poboaci\u00f3n do atol era de 1.959 habitantes en 1999. A illa Jabat at\u00f3pase na costa de Ailinglaplap. O expresidente das Illas Marshall, Kessai Note naceu na illa Jeh.\n\"Ailinglaplap\" trad\u00facese como \"atol moi grande\" ('aelon' (atol)+'laplap' (sufijo superlativo)), debido ao tama\u00f1o das illas. Os tres principais centros de poboaci\u00f3n en Ailinglaplap son os asentamentos de Woja, no extremo oeste do atol, Jeh no nord\u00e9s, e Airok Bouj no sur.\nA poboaci\u00f3n do atol \u00e9 de 1.959 persoas (1999). O actual presidente das Illas Marshall, Kessai Note naceu aqu\u00ed.\nHistoria.\nAilinglaplap foi reclamada polo Imperio Alem\u00e1n xunto co resto das Illas Marshall en 1884. Varias estaci\u00f3ns comerciais europeas establec\u00e9ronse nas illas Ailingkaplap como parte do comercio de copra. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s. Tras o final da segunda guerra mundial, quedou baixo o control dos Estados Unidos, como parte do Territorio en Fideicomiso das Illas do Pac\u00edfico ata a independencia das Illas Marshall en 1986.\nHai 3 aeroportos no atol, servidos por Air Marshall Islands cando as s\u00faas aeronaves est\u00e1n en funcionamento: "}
{"id": "58732", "revid": "98629", "url": "https://gl.wikipedia.org/wiki?curid=58732", "title": "Atol Ailuk", "text": "Ailuk \u00e9 un atol de 57 illas no Oc\u00e9ano Pac\u00edfico, e forma un distrito lexislativo da cadea Ratak nas Illas Marshall. At\u00f3pase aproximadamente a 72\u00a0km. ao norte de Wotje. A s\u00faa superficie total \u00e9 de s\u00f3 5\u00b44\u00a0km\u00b2, pero encerra unha lagoa cunha superficie de 177\u00b445\u00a0km\u00b2. Os illotes principais son: Ajelep, Aliej, Ailuk, Alkilwe, Barorkan, Biken, Enejabrok, Enejelar, Kapen e Marib. A maior\u00eda dos illotes est\u00e1n no lado oriental do atol. Os lados oeste e sur do atol te\u00f1en un continuo arrecife de coral mergullado, con tres pasos principais que conducen \u00e1 lagoa: a canle Erappu, a canle Marok e a canle Eneneman no lado oeste.\nAiluk ti\u00f1a unha poboaci\u00f3n de 488 habitantes (a principios de 2006) aproximadamente.\nHistoria.\nAiluk foi reclamada polo Imperio Alem\u00e1n xunto co resto das Illas Marshall en 1884, e os alem\u00e1ns crearon un posto comercial. Despois da primeira guerra mundial, a illa caeu baixo o Mandato do Pac\u00edfico Sur do Imperio Xapon\u00e9s. Tras o final da segunda guerra mundial, quedou baixo o control dos Estados Unidos, como parte do Territorio en Fideicomiso das Illas do Pac\u00edfico ata a independencia das Illas Marshall en 1986."}
{"id": "58733", "revid": "98629", "url": "https://gl.wikipedia.org/wiki?curid=58733", "title": "Atol Arno", "text": "Arno \u00e9 un atol de 133 illas no Oc\u00e9ano Pac\u00edfico. \u00c9 un distrito lexislativo das Illas Marshall na cadea Ratak. O territorio abarca 13 quil\u00f3metros cadrados de terra firme. A diferenza da maior\u00eda dos outros atois, Arno incl\u00fae tres diferentes lagoas, unha gran lagoa central, e d\u00faas m\u00e1is pequenas no norte e o leste. A s\u00faa lagoa principal incl\u00fae unha superficie de 338\u00b47\u00a0km\u00b2. A unha distancia de s\u00f3 20\u00a0km, \u00e9 o atol m\u00e1is pr\u00f3ximo \u00e1 capital das Illas Marshall, o atol Majuro, e p\u00f3dese ver mirando cara ao leste desde Majuro nun d\u00eda claro. At\u00f3pase aproximadamente a 47\u00a0km. ao leste de Ujae.\nA poboaci\u00f3n do atol Arno era de 2.069 segundo o censo de 1999. Os illotes m\u00e1is poboados son Ajeltokrok, Kobjeltak, Rearlaplap, Langor e Tutu. O pobo m\u00e1is grande \u00e9 Ine, Arno.\nOs habitantes de Arno son ben co\u00f1ecidos pola s\u00faa produtividade na fabricaci\u00f3n de copra (a carne seca de coco, da que \u00e9 extra\u00eddo o aceite de coco). As mulleres de Arno son famosas pola produci\u00f3n da Bolsa de Kili, un popular bolso tecido a man, o nome doutra illa nas Illas Marshall (\u00e1 que a poboaci\u00f3n do atol Bikini foi finalmente trasladada como consecuencia das probas nucleares dos Estados Unidos que se levaron a cabo no seu atol). En Arno supostamente hab\u00eda unha tradicional \"escola de amor\".\nHistoria.\nO atol Arno foi reclamado polo Imperio Alem\u00e1n xunto co resto das Illas Marshall en 1884. Despois da primeira guerra mundial, a illa caeu baixo o Mandato do Pac\u00edfico Sur do Imperio do Xap\u00f3n. Tras o final da segunda guerra mundial, o atol Arno quedou baixo o control dos Estados Unidos, como parte do Territorio en Fideicomiso das Illas do Pac\u00edfico. A illa forma parte da Rep\u00fablica das Illas Marshall desde 1986."}
{"id": "58734", "revid": "98629", "url": "https://gl.wikipedia.org/wiki?curid=58734", "title": "Atol Aur", "text": "Aur \u00e9 un atol de 42 illas no Oc\u00e9ano Pac\u00edfico, forman un distrito lexislativo da cadea Ratak pertencente \u00e1s Illas Marshall e cunha poboaci\u00f3n de 438 persoas.\nA s\u00faa superficie total \u00e9 de s\u00f3 15\u00a0km\u00b2, pero encerra unha lagoa cunha superficie de 620\u00a0km\u00b2. Est\u00e1 situado ao sur de Maloelap.\nHistoria.\nAur foi reclamado polo Imperio Alem\u00e1n xunto co resto das Illas Marshall en 1884. Despois da primeira guerra mundial, a illa caeu baixo o Mandato do Pac\u00edfico Sur do Imperio Xapon\u00e9s. Tras o final da segunda guerra mundial, Aur quedou baixo o control dos Estados Unidos, como parte do Territorio en Fideicomiso das Illas do Pac\u00edfico. En 1986 converteuse en parte da Rep\u00fablica das Illas Marshall."}
{"id": "58735", "revid": "56817", "url": "https://gl.wikipedia.org/wiki?curid=58735", "title": "Atol Bikar", "text": "Bikar \u00e9 un atol que est\u00e1 composto por 7 illas que abarca medio quil\u00f3metro cadrado, rodeando unha lagoa central de 37\u00a0km\u00b2, nas Illas Marshall. O atol non est\u00e1 habitado. Os seus illotes principais son Bikar, Jabwelo e Almani.\nDebido ao seu relativo illamento das illas principais do grupo, Bikar ten unha flora e fauna en gran medida intacta que existe nun estado relativamente primitivo.\nXeograf\u00eda.\nAt\u00f3pase a 579\u00a0km. ao norte do atol de Majuro, a capital das Illas Marshall, 320 quil\u00f3metros \u00f3 SSE de Bokak, e 115\u00a0km. ao norte de Utirik, o atol m\u00e1is pr\u00f3ximo habitado. A superficie \u00e9 de 0\u00b45\u00a0km\u00b2, cunha lagoa de ao redor duns 37\u00b44\u00a0km\u00b2."}
{"id": "58736", "revid": "98629", "url": "https://gl.wikipedia.org/wiki?curid=58736", "title": "Saxitario (constelaci\u00f3n)", "text": "Saxitario (do lat\u00edn \"Sagittarius\") \u00e9 unha constelaci\u00f3n do zod\u00edaco, xeralmente representada coma un centauro sostendo un arco. Saxitario at\u00f3pase entre Scorpius \u00f3 oeste e Capricornus \u00f3 leste.\nCaracter\u00edsticas destacables.\nAs estrelas m\u00e1is brillantes forman un asterismo facilmente reco\u00f1ecible, a Teteira, a s\u00faa asa est\u00e1 formada polas estrelas \u03b6 Sagittarii, \u03c4 Sagittarii, \u03c3 Sagittarii e \u03c6 Sagittarii, o tello por \u03c6 Sagittarii, \u03bb Sagittarii e \u03b4 Sagittarii, o corpo da Teteira f\u00f3rmano \u03b6 Sagittarii, \u03c6 Sagittarii, \u03b4 Sagittarii e \u03b5 Sagittarii, sendo o \"picho\" as estrelas \u03b4 Sagittarii, \u03b5 Sagittarii e \u03b3 Sagittarii.\nEn Saxitario at\u00f3panse d\u00faas cefeidas visibles a simple vista, X Sagittarii e W Sagittarii. \nA Estrela Pistola (en ingl\u00e9s \"Pistol Star\") at\u00f3pase nesta constelaci\u00f3n; invisible a simple vista, \u00e9 por\u00e9n unha das estrelas m\u00e1is luminosas da galaxia.\nA variable KW Sagittarii \u00e9 unha das estrelas co\u00f1ecidas de maior tama\u00f1o.\n\u00c9 unha constelaci\u00f3n moi frecuentada polos afeccionados \u00e1 astronom\u00eda, xa que nela at\u00f3panse gran cantidade de obxectos do espazo profundo, c\u00famulos estelares e nebulosas. \u00d3 oeste de \u03b3 Sagittarii at\u00f3pase o centro gal\u00e1ctico da V\u00eda L\u00e1ctea.\nObxectos Notables do espazo profundo.\nVista dende a Terra, a V\u00eda L\u00e1ctea presenta a s\u00faa parte m\u00e1is densa a trav\u00e9s de Saxitario, que \u00e9 onde est\u00e1 o centro da galaxia. Por iso p\u00f3dense atopar aqu\u00ed moitos c\u00famulos e nebulosas:\nMitolox\u00eda.\nExist\u00eda gran controversia entre os mit\u00f3logos antigos sobre se esta constelaci\u00f3n representaba ou non a un Centauro. Erat\u00f3stenes e Hixino inclin\u00e1banse pola opini\u00f3n de que non era un centauro afirmando que ning\u00fan centauro ti\u00f1a usado. Defenderon que se trataba dun s\u00e1tiro chamado Croto, que viv\u00eda na compa\u00f1a das Musas no monte Helic\u00f3n. Croto, ademais de inventa-lo arte de disparar frechas, inventou o aplauso, mentres escoitaba \u00e1s Musas. Estas, compracidas, ped\u00edronlle a Zeus que puxera a Croto entre as constelaci\u00f3ns.\nPara outros, coas s\u00faas d\u00faas caras, animal e humano, Saxitario era o centauro Quir\u00f3n que criou a Xas\u00f3n, Aquiles e Eneas. Famoso como profeta, doutor e sabio, era fillo de Filira e Cronos, tam\u00e9n pai de Zeus, quen sorprendido no acto, converteuse en gara\u00f1\u00f3n e fuxiu \u00f3 galope deixando a Filira. Ela, desgustada polo seu fillo medio-home, medio-cabalo, converteuse as\u00ed mesma nun tilo*.\nAs antiga lendas gregas subli\u00f1an que Saxitario era un centauro, fillo de Saturno e Filira e que se converteu a si mesmo en cabalo para escapar da s\u00faa celosa muller, Rhea.\nSaxitario \u00e9 representada coma un centauro armado cun arco tal coma era vista polos gregos. En culturas m\u00e1is antigas, coma por exemplo os babilonios, era representada coma \u00f3 deus Pabilsag (o cal posu\u00eda as e cabeza de le\u00f3n).\nNa mitolox\u00eda grega, Saxitario era moitas veces identificado coma Quir\u00f3n, a\u00ednda que esta identificaci\u00f3n era m\u00e1is usual coa constelaci\u00f3n de Centaurus. A constelaci\u00f3n Sagitta foi considerada algunhas veces coma unha frecha disparada por Saxitario."}
{"id": "58737", "revid": "98629", "url": "https://gl.wikipedia.org/wiki?curid=58737", "title": "Atol Ebon", "text": "Ebon \u00e9 un atol, de 22 illas no Oc\u00e9ano Pac\u00edfico, e forma un distrito lexislativo da cadea Ralik nas Illas Marshall. A s\u00faa superficie total \u00e9 de s\u00f3 5\u00b475\u00a0km\u00b2, pero encerra unha profunda lagoa cunha superficie de 104\u00a0km\u00b2, a poboaci\u00f3n ascende a 741 persoas. Unha pasaxe conduce \u00e1 lagoa desde o extremo suroeste do atol. A tortuosa pasaxe ch\u00e1mase \"Canle Ebon\". Ebon est\u00e1 situado aproximadamente a 155\u00a0km. ao sur de Jaluit, e \u00e9 a masa de terra m\u00e1is ao sur das Illas Marshall, xa que se atopa no extremo meridional da cadea Ralik.\nHistoria.\nEbon era un centro de comercio de baleas no s\u00e9culo XIX, as\u00ed como das actividades misioneiras europeas desde 1857. Foi reclamado polo Imperio Alem\u00e1n xunto co resto das Illas Marshall en 1884, e os alem\u00e1ns crearon un posto comercial. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s. Tras o final da segunda guerra mundial, quedou baixo o control dos Estados Unidos, como parte do Territorio en Fideicomiso das Illas do Pac\u00edfico ata a independencia das Illas Marshall en 1986."}
{"id": "58738", "revid": "98629", "url": "https://gl.wikipedia.org/wiki?curid=58738", "title": "Atol Enewetak", "text": "Enewetak (ou Eniwetok) \u00e9 un atol das Illas Marshall situado no Oc\u00e9ano Pac\u00edfico. Componse de 40 illotes cunha \u00e1rea de 5,85\u00a0km\u00b2 e unha lagoa interior de 80 km de circunferencia. En 1999 a poboaci\u00f3n ascend\u00eda a 820 persoas.\nForma un distrito lexislativo da Cadea Ralik nas Illas Marshall. \u00c9 o segundo atol m\u00e1is occidental da cadea Ralik, e at\u00f3pase a 305\u00a0km ao oeste de atol Bikini. O goberno dos Estados Unidos chamou ao atol \"Eniwetok\" ata 1974, cando cambiou a s\u00faa denominaci\u00f3n oficial a \"Enewetak\" (xunto con moitos outros nomes locais das illas Marshall) para reflectir m\u00e1is adecuadamente a s\u00faa pronunciaci\u00f3n correcta.\nHistoria.\nOs humanos habitaron o atol hai polo menos 2.000 anos. Enewetak non foi co\u00f1ecido polos europeos ata que en 1529 a expedici\u00f3n do navegante espa\u00f1ol \u00c1lvaro de Saavedra Cer\u00f3n desembarcou no atol, bautiz\u00e1ndoo baixo o nome de \"Los Jardines\". Posteriormente, en 1794 foi visitada pola corveta mercante brit\u00e1nica \"Walpole\", e foi denominada \"Brown Range\" (de a\u00ed o nome xapon\u00e9s \"Atol Brown\") e, nos anos seguintes, por unha ducia de buques antes da creaci\u00f3n da colonia alem\u00e1 das Illas Marshall en 1885. Xunto co resto das Illas Marshall, Enewetak foi capturado pola Armada Imperial Xaponesa en 1914 durante a primeira guerra mundial. Os xaponeses administraron a illa, pero a maior\u00eda dos asuntos locais deix\u00e1ronos en mans dos l\u00edderes locais tradicionais ata o inicio da segunda guerra mundial.\nTras o final da Guerra, Enewetak quedou baixo o control dos Estados Unidos, como parte do Territorio en Fideicomiso das Illas do Pac\u00edfico ata a independencia das Illas Marshall en 1986.\nProba nuclear.\nOs residentes locais foron evacuados, forzosamente, e o atol foi utilizado para probas nucleares. Os corpos dos soldados estadounidenses mortos na Batalla de Enewetak e enterrados al\u00ed foron exhumados antes de que comezasen as probas e regresaron aos Estados Unidos para volver a ser enterrados polas s\u00faas familias. Ao redor do 43 probas nucleares foron realizadas en Enewetak desde 1948 ata 1958. A primeira proba da bomba de hidr\u00f3xeno, cuxo nome en c\u00f3digo era Ivy Mike, celebrouse a finais de 1952, e vaporizou o illote de Elugelab. Esta proba inclu\u00edu o uso de avi\u00f3ns B-17 Flying Fortress para voar a trav\u00e9s da nube radioactiva co fin de analizar mostras a bordo.\nAos residentes locais permit\u00eduselles regresar na d\u00e9cada de 1970 e o 15 de maio de 1977, o goberno dos Estados Unidos ordenou aos militares a descontaminaci\u00f3n das illas. Isto f\u00edxose mediante a mestura da terra contaminada e dos residuos das distintas illas, con cemento Portland que se enterrou nun dos cr\u00e1teres da explosi\u00f3n. O cr\u00e1ter atop\u00e1base no extremo norte de Runit , que \u00e9 unha illa no lado leste do atol. Isto converteu o cr\u00e1ter nun mont\u00edculo esf\u00e9rico de 25 m de alto que se cubriu cunha grosa capa de cemento de 46\u00a0cm, chamado \"Cactus Dome\". O goberno dos Estados Unidos declarou as illas seguras para vivir en 1980.\nEn 2000, os habitantes de Enewetak foron indemnizados con 340 mill\u00f3ns de d\u00f3lares en danos por perda de uso da terra, o desprazamento forzado e os problemas de sa\u00fade entre a poboaci\u00f3n. Esta indemnizaci\u00f3n non incl\u00fae a suma anual de 6 mill\u00f3ns de d\u00f3lares que paga o goberno dos Estados Unidos para a educaci\u00f3n e a sa\u00fade nas Illas Marshall."}
{"id": "58739", "revid": "98629", "url": "https://gl.wikipedia.org/wiki?curid=58739", "title": "Illa Jabat", "text": "Jabat (Jabwot ou Jabot) \u00e9 unha illa no Oc\u00e9ano Pac\u00edfico dentro da cadea Ralik nas Illas Marshall.\nForma un distrito lexislativo da cadea Ralik nas Illas Marshall. A s\u00faa superficie total \u00e9 de s\u00f3 0\u00b46\u00a0km\u00b2, e ten unha lonxitude de 1\u00b42\u00a0km. At\u00f3pase a 12\u00a0km. do atol Ailinglaplap. A diferenza da maior\u00eda das outras illas das Illas Marshall, Jabat \u00e9 unha illa rochosa en lugar dun atol de coral, a\u00ednda que rodeada dun areccife de coral e dunha franxa de augas pouco profundas que se estenden por varios quil\u00f3metros m\u00e1is al\u00f3 do arrecife cara ao norte e o sur. A poboaci\u00f3n da illa Jabat era de 112 habitantes en 1998.\nHistoria.\nJabat foi reclamada polo Imperio Alem\u00e1n xunto co resto das Illas Marshall en 1884, e os alem\u00e1ns crearon un posto comercial. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s. Tras o final da segunda guerra mundial, quedou baixo o control dos Estados Unidos, como parte do Territorio en Fideicomiso das Illas do Pac\u00edfico ata a independencia das Illas Marshall en 1986."}
{"id": "58740", "revid": "98629", "url": "https://gl.wikipedia.org/wiki?curid=58740", "title": "Atol Jaluit", "text": "Jaluit \u00e9 un atol de 91 illas no Oc\u00e9ano Pac\u00edfico. Constit\u00fae un distrito lexislativo da cadea Ralik nas Illas Marshall. A superficie total ascende a 11\u00a0km\u00b2, pero encerra unha lagoa de 690\u00a0km\u00b2, a maior parte da superficie terrestre est\u00e1 en Jabor, (10\u00b44\u00a0km\u00b2) o maior illote de Jaluit. A poboaci\u00f3n, en 1999, ascend\u00eda a 1.669 habitantes.\nJaluit est\u00e1 situado aproximadamente a converter 220\u00a0km. ao suroeste de Majuro.\nHistoria.\nO atol Jaluit foi reclamada polo Imperio Alem\u00e1n xunto co resto das Illas Marshall en 1884, e crearon un posto comercial. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s, e foi a sede da administraci\u00f3n xaponesa sobre as illas Marshall. Chegaron varios centos de inmigrantes do Xap\u00f3n na d\u00e9cada de 1930. A illa foi bombardeada en cinco ocasi\u00f3ns, en novembro e decembro de 1943 por bombardeiros Consolidated B-24 Liberator do USAF s\u00e9tima da Forza A\u00e9rea. Tras o final da segunda guerra mundial, Jaluit quedou baixo o control dos Estados Unidos, como parte da Territorio en Fideicomiso das Illas do Pac\u00edfico ata a independencia das Illas Marshall en 1986.\nXeograf\u00eda.\nA illa de Jabor ten a maior poboaci\u00f3n ao redor de 1.200 habitantes. A illa conta cun pequeno hotel con catro habitaci\u00f3ns, ar acondicionado, auga corrente, electricidade e unha coci\u00f1a comunal e a ducha. Hai varias pequenas tendas que venden os alimentos b\u00e1sicos como fari\u00f1a, arroz, at\u00fan en conserva e verduras en conserva, e unha estaci\u00f3n de gasolina. Jabor \u00e9 tam\u00e9n unha base para a pesca comercial e deportiva, onde poden se alugados botes de motor, e existen lugares para facer snorkel.\nA illa de Jaluit est\u00e1 conectado a Jabor por unha estrada de 8 millas. Hai cabanas constru\u00eddas tradicionalmente dispo\u00f1ibles para alugamento nunha fermosa praia.\nImiej \u00e9 unha illa a 45 minutos en barco desde Jabor. Adoitaba ser a sede do ex\u00e9rcito xapon\u00e9s e p\u00f3dese facer un percorrido a p\u00e9 pola selva para ver a antiga central el\u00e9ctrica, os cuarteis, can\u00f3ns antia\u00e9reos e o santuario xinto\u00edsta xapon\u00e9s, onde o xeneral se suicidou.\nEducaci\u00f3n.\nJabor conta con d\u00faas escolas primarias, unha privada cat\u00f3lica: San Jos\u00e9 a veira da Igrexa cat\u00f3lica, e unha p\u00fablica no centro da cidade. Hai unha escola primaria en Jaluit, Jaluit e tam\u00e9n en Iemej. Jaluit High School \u00e9 un internado de secundaria que serve a estudantes do atol Jaluit e os atois do sur de Ebon, Ailinglaplap, Namu, Kili, Namorik e Jabat.\nTransporte.\nO aeroporto de Jaluit est\u00e1 servido por Air Marshall Islands."}
{"id": "58741", "revid": "56817", "url": "https://gl.wikipedia.org/wiki?curid=58741", "title": "Atol Jemo", "text": "Jemo \u00e9 un atol deshabitado no Oc\u00e9ano Pac\u00edfico, da cadea Ratak nas Illas Marshall ao nord\u00e9s de Likiep. A illa \u00e9 de forma ovalada, e ocupa o extremo suroeste dunha estreita cordilleira submarina que se estende cara ao nord\u00e9s por varios quil\u00f3metros. A s\u00faa superficie total \u00e9 de s\u00f3 0\u00b416\u00a0km\u00b2. A illa usase tradicionalmente como unha reserva de alimentos para os habitantes de Likiep."}
{"id": "58742", "revid": "23204", "url": "https://gl.wikipedia.org/wiki?curid=58742", "title": "Atol Kwajalein", "text": "Kwajalein (en marshal\u00e9s: Kuwajleen) forma parte das Illas Marshall. Est\u00e1 a 3.900\u00a0km de Honolulu, Hawai.\nNo seu territorio at\u00f3pase unha das cinco estaci\u00f3ns de monitorizaci\u00f3n do sistema GPS (as outras catro est\u00e1n en Colorado Springs, Hawai, Diego Garc\u00eda e Ascensi\u00f3n).\nXeograf\u00eda.\nKwajalein \u00e9 un atol coralino dos m\u00e1is grandes do mundo, medido pola zona pechada de auga. Composto por 97 illotes, que te\u00f1en unha superficie de 16,4\u00a0km\u00b2, e ao redor dunha das maiores lagoas do mundo, cunha superficie de 2.174\u00a0km\u00b2.\nA illa de Kwajalein \u00e9 a parte m\u00e1is ao sur, e a maior, das illas no atol de Kwajalein. A m\u00e1is setentrional, e a segunda, \u00e9 a illa de Roi-Namur.\nA poboaci\u00f3n do illote de Kwajalein at\u00f3pase actualmente por baixo dos 1.000 habitantes, na s\u00faa maior\u00eda estadounidenses e un pequeno n\u00famero das Illas Marshall e doutras nacionalidades, todos os cales te\u00f1en o permiso expreso do Ex\u00e9rcito dos Estados Unidos para vivir al\u00ed.\nO principal modo de transporte persoal \u00e9 a bicicleta, a vivenda \u00e9 gratu\u00edta para a maior\u00eda de persoal, dependendo do contrato ou do servizo.\nUso actual do Ex\u00e9rcito dos Estados Unidos.\nEstas son as d\u00faas illas principais utilizados polo persoal dos Estados Unidos, e as s\u00faas familias al\u00f3xanse en remolques ou infravivendas. A maior\u00eda do persoal solteiro reside en vivendas tipo apartamentos.\nDesde 1944, cando forzas estadounidenses capturaron o atol ao Xap\u00f3n na Batalla de Kwajalein, util\u00edzase con fins militares polos Estados Unidos, escapou do destino dos atois Bikini, Rongelap e Enewetak. Kwajalein nunca foi un lugar de detonaci\u00f3ns de armas nucleares. Con todo, foi a base principal destas probas de armas, \u00e9 dicir, da Operation Crossroads.\nKwajalein hoxe.\nA\u00ednda que as Illas Marshall independizaronse oficialmente dos Estados Unidos, e converteuse nunha rep\u00fablica independente en 1986, o atol de Kwajalein \u00e9 a\u00ednda utilizado polos Estados Unidos para as probas de m\u00edsiles e outras operaci\u00f3ns. A\u00ednda que esta historia militar influenciou profundamente a vida dos habitantes das Illas Marshall que viviron no atol desde a guerra ata a actualidade, a historia militar de Kwajalein fixo que o turismo fose case inexistente polo que o medio mant\u00edvose relativamente virxe. Os civ\u00eds norteamericanos e as s\u00faas familias que residen nas instalaci\u00f3ns militares en Kwajalein poden gozar desta contorna con poucas restrici\u00f3ns. A lagoa de Kwajalein ofrece un excelente lugar de mergullo no que ver naufraxios, unha gran cantidade de buques xaponeses, uns poucos avi\u00f3ns, e o cruceiro pesado alem\u00e1n Prinz Eugen. A pesca en mar a f\u00f3ra e a pesca submarina tam\u00e9n son excepcionais. A temperatura da auga de 27 graos e os 100 p\u00e9s de visibilidade son com\u00fans cando se mergulla no oc\u00e9ano a veira do atol.\nA veci\u00f1a illa Ebeye ten a maior poboaci\u00f3n do atol, con aproximadamente 13.000 habitantes (a maior\u00eda das Illas Marshall e unha pequena poboaci\u00f3n de voluntarios e emigrantes doutros grupos de illas e naci\u00f3ns) que viven en 0\u00b432\u00a0km\u00b2 de terra. Ebeye \u00e9 un dos lugares m\u00e1is densamente poboados do mundo e os seus habitantes viven na extrema pobreza con s\u00f3 un arrecife de coral (visible e capaz de ser percorrido en marea baixa), unindoos a Kwajalein e o resto do mundo exterior."}
{"id": "58743", "revid": "43327", "url": "https://gl.wikipedia.org/wiki?curid=58743", "title": "Tel\u00e9grafo", "text": "O termo tel\u00e9grafo pode referirse a:"}
{"id": "58744", "revid": "1131", "url": "https://gl.wikipedia.org/wiki?curid=58744", "title": "Ponte Vasco da Gama", "text": " \nA Ponte Vasco da Gama \u00e9 unha ponte p\u00e9nsil de tirantes sobre o r\u00edo Texo, na \u00e1rea da Grande Lisboa, ligando o Montixo e Alcochete a Sacav\u00e9m, moi pr\u00f3ximo do Parque das Naci\u00f3ns, onde se realizou a Expo 98. Inaugurada a 4 de abril de 1998, a ponte \u00e9 a m\u00e1is longa de Europa e a cuarta m\u00e1is extensa do mundo, cos seus 17,2\u00a0km de lonxitude, dos cales 10 est\u00e1n sobre as augas do esteiro do Texo. O van (lonxitude do taboleiro) do taboleiro central \u00e9 de 420 metros. Foi constru\u00edda a fin de constitu\u00edr unha alternativa \u00e1 ponte 25 de Abril para o tr\u00e1nsito que circula entre o norte e o sur do pa\u00eds na zona da capital portuguesa.\nDurante a s\u00faa construci\u00f3n foi necesario tomar especiais coidados co impacto ambiental, visto que atravesa o Parque Natural do Esteiro do Texo, unha importante \u00e1rea a escala europea de alimentaci\u00f3n e ani\u00f1adoiro de aves acu\u00e1ticas. Foi tam\u00e9n necesario proceder ao realoxamento de 300 familias.\nO nome da ponte conmemora os 500 anos da chegada de Vasco da Gama \u00e1 India, en 1498.\n\u00c9 unha das m\u00e1is altas construci\u00f3ns de Portugal, con 148 metros de altura."}
{"id": "58745", "revid": "98629", "url": "https://gl.wikipedia.org/wiki?curid=58745", "title": "Tel\u00e9grafo el\u00e9ctrico", "text": "O tel\u00e9grafo \u00e9 un dispositivo de telecomunicaci\u00f3n destinado \u00e1 transmisi\u00f3n de sinais a distancia. O de m\u00e1is amplo uso ao longo do tempo, foi o tel\u00e9grafo el\u00e9ctrico, a\u00ednda que tam\u00e9n se utilizaron tel\u00e9grafos \u00f3pticos de diferentes formas e modalidades funcionais.\nTel\u00e9grafo de Morse.\nSe ben o tel\u00e9grafo el\u00e9ctrico que co\u00f1ecemos \u00e9 o dese\u00f1ado por Samuel Morse, non \u00e9 menos certo que Carl Friedrich Gauss e Wilhelm Eduard Weber comunic\u00e1banse xa, ao menos dende 1822, mediante un tel\u00e9grafo el\u00e9ctrico creado por eles mesmos, o cal un\u00eda os despachos de \u00e1mbolos dous, situados no observatorio astron\u00f3mico e na facultade de F\u00edsica, respectivamente, e distantes algo m\u00e1is de dous quil\u00f3metros. (Non hai que esquecer que Gauss colaboraba activamente con Weber nas investigaci\u00f3ns deste \u00faltimo sobre electromagnetismo).\nO dispositivo de Morse est\u00e1 constitu\u00eddo por unha estaci\u00f3n transmisora e unha estaci\u00f3n receptora enlazadas \u00e1mbalas d\u00faas mediante unha li\u00f1a constitu\u00edda por un s\u00f3 f\u00edo condutor.\nNa \"Figura 1\" seguinte, repres\u00e9ntase, de maneira moi esquematizada, os elementos que compo\u00f1en as d\u00faas estaci\u00f3ns.\nO funcionamento do conxunto \u00e9 o seguinte:\nCando na estaci\u00f3n transmisora se cerra o interruptor (manipulador) circula unha corrente polo seguinte circu\u00edto: \"polo positivo, li\u00f1a, electroim\u00e1n, terra, polo negativo\", o que ten como consecuencia que, activado o electroim\u00e1n, sexa atra\u00edda unha peza met\u00e1lica terminada nun punz\u00f3n que preme unha tira de papel, que se despraza mediante uns rodetes de arrastre, movidos por un mecanismo de reloxer\u00eda, sobre un cilindro impregnado de tinta, de tal forma que, segundo a duraci\u00f3n da pulsaci\u00f3n do interruptor, traducirase na impresi\u00f3n dun punto ou unha raia na tira de papel.\nA combinaci\u00f3n de puntos e raias p\u00f3dese traducir en letras mediante o uso dun c\u00f3digo convido. Na pr\u00e1ctica, o m\u00e1is usado durante moitos anos, foi o c\u00f3digo Morse.\nPosteriores melloras dos dispositivos emisores e transmisores, permitiron a transmisi\u00f3n de mensaxes de forma m\u00e1is r\u00e1pida, sen necesidade de recorrer \u00e1 traduci\u00f3n manual do c\u00f3digo, as\u00ed como ao env\u00edo simult\u00e1neo de m\u00e1is dunha transmisi\u00f3n pola mesma li\u00f1a.\nUn destes dispositivos telegr\u00e1ficos avanzados, \u00e9 o teletipo, a\u00ednda en uso en moitos ambientes, tanto informativos como empresariais, a\u00ednda que ultimamente est\u00e1 sendo desprazado polo correo electr\u00f3nico.\nTel\u00e9grafo de Huygens.\nA necesidade de codifica-lo texto en puntos e raias para transmitilo e descodificalo antes de escribir o telegrama, levou ao desenvolvemento doutros tipos de telegraf\u00eda que realizaran estas tarefas de forma autom\u00e1tica. O tel\u00e9grafo de Huygens bas\u00e9ase en d\u00faas rodas que conte\u00f1en t\u00f3dolos s\u00edmbolos ou caracteres que se poden transmitir, e xiran, sincronizadas, \u00e1 mesma velocidade. Ent\u00f3n, se na roda do transmisor ten, digamos, a C abaixo, o receptor tam\u00e9n. Isto permite que, transmitindo un pulso no momento adecuado, o receptor imprima o car\u00e1cter correspondente. Como a velocidade da transmisi\u00f3n depende do n\u00famero de s\u00edmbolos dispo\u00f1ibles, estes est\u00e1n separados en dous bancos (letras e n\u00fameros), de modo que comparten o mesmo c\u00f3digo unha letra e un n\u00famero. Existen dous brancos o espazos, chamados \"\"branco de letras\" e \"branco de n\u00fameros\"\" que, ademais de crear un espazo para separar as palabras ou os n\u00fameros, indican se a continuaci\u00f3n se transmitir\u00e1n letras ou n\u00fameros.\nO transmisor ten un teclado, similar ao dun piano, cos caracteres. O telegrafista pulsa a tecla adecuada e, cando a roda que cont\u00e9n os caracteres est\u00e1 na posici\u00f3n adecuada, o aparato transmite un pulso \u00e1 li\u00f1a. No receptor, un electroim\u00e1n golpea a cinta de papel contra a roda que cont\u00e9n os tipos. Estas rodas m\u00f3vense mediante un mecanismo de reloxer\u00eda, con motor de pesas ou hidr\u00e1ulico, segundo os casos. Ao comezo do d\u00eda, inici\u00e1base un protocolo de sincronizaci\u00f3n, transmitindo unha mensaxe dese\u00f1ada para tal efecto.\nA velocidade de transmisi\u00f3n era inferior \u00e1 do sistema Morse, e depend\u00eda do telegrafista, xa que un experimentado era capaz de enviar varios caracteres nun xiro da roda.\nTel\u00e9grafo de Baudot.\nVen a ser unha evoluci\u00f3n do de Huygens. Bas\u00e9ase na codificaci\u00f3n dos caracteres, non na posici\u00f3n dun \u00fanico pulso, sen\u00f3n en cinco \"slots\" ou intervalos de tempo, nos que se pod\u00eda transmitir un pulso ou non. As\u00ed se ti\u00f1a un c\u00f3digo binario de cinco bits que permit\u00eda transmitir 31 caracteres, ademais do estado de repouso ou \"non transmite\". Tam\u00e9n utiliza dous brancos de caracteres, con seu branco de letras e branco de cifras correspondentes. \u00c9 moito m\u00e1is r\u00e1pido que o tel\u00e9grafo de Huygens, xa que, ademais de necesitar s\u00f3 5 \"slots\" fronte a unha por car\u00e1cter, Baudot refinou os circu\u00edtos magn\u00e9ticos dos electroim\u00e1ns, reducindo no posible, as autoinduci\u00f3ns parasitas, o que permit\u00eda empregar pulsos m\u00e1is curtos.\nOutros.\nAs\u00ed mesmo, mediante o emprego da denominada telegraf\u00eda harm\u00f3nica, p\u00f3dese utilizar un circu\u00edto telef\u00f3nico para o env\u00edo de m\u00faltiples comunicaci\u00f3ns telegr\u00e1ficas simult\u00e1neas, mediante o uso de tons de distinta frecuencia na banda vocal."}
{"id": "58746", "revid": "98629", "url": "https://gl.wikipedia.org/wiki?curid=58746", "title": "Cronolox\u00eda das principais cidades da historia", "text": "Cronolox\u00eda das principais cidades da historia."}
{"id": "58747", "revid": "89787", "url": "https://gl.wikipedia.org/wiki?curid=58747", "title": "Dover, Delaware", "text": "Dover \u00e9 a capital de Delaware, un estado dos Estados Unidos de Am\u00e9rica. No censo do ano 2000, Dover ti\u00f1a unha poboaci\u00f3n de 32.135 persoas. Est\u00e1 localizado no condado de Kent, localizado este \u00e1 s\u00faa vez na pen\u00ednsula de Delmarva (abreviatura do nome dos Estados que a forman: Delaware, Maryland e Virxinia). A cidade de Dover est\u00e1 situada xeograficamente no centro do estado de Delaware.\nHistoria.\nDover foi fundada en 1683 por William Penn. A s\u00faa misi\u00f3n de exploraci\u00f3n e asentamento foi encargada polo rei Carlos II de Inglaterra. En 1717, nomeouse a Dover a cidade onde ti\u00f1an que establecerse as tropas de Delaware, isto fixo que en Dover existan numerosas historias e sucesos patri\u00f3ticos rese\u00f1ables. Nesta cidade at\u00f3pase o Tribunal Supremo de Delaware e o Tribunal do Condado de Kent.\nDover foi o berce de Caesar Rodney, un enigm\u00e1tico personaxe da Revoluci\u00f3n Americana. Hai unha estatua no cemiterio da cidade na s\u00faa honra.\nEn tempos coloniais antes do fin da Guerra de Secesi\u00f3n, Delaware era un estado escravista, pr\u00e1cticas exercidas sobre todo no sur do estado. Durante a guerra civil americana, Delaware foi un estado fronteirizo ou lim\u00edtrofe durante a guerra, e a\u00ednda que formaba parte do bando da Uni\u00f3n, non tomou partido por ning\u00fan bando nin loitou contra os Estados Confederados. A cidade e a s\u00faa estaci\u00f3n de ferrocarril converter\u00edase en punto de partida para os soldados destinados \u00e1s gornici\u00f3ns da Uni\u00f3n nas frontes de Pensilvania e Nova Jersey.\nXeograf\u00eda.\nDover est\u00e1 localizado no paralelo 39\u00ba9\u00b443\" Norte e no 75\u00ba31\u00b436\" Oeste, (39.161921, -75.526755).\nDe acordo coa Axencia de Censo Xeogr\u00e1fico dos Estados Unidos, a cidade ten unha \u00e1rea total de 58,8\u00a0km\u00b2, dos cales 58\u00a0km\u00b2 son terra firme e os 0,8\u00a0km\u00b2 restantes son auga, que equivale ao 1,32% da superficie total de Dover.\nDemograf\u00eda.\nDe acordo coas estimaci\u00f3ns da Oficina do Censo dos Estados Unidos, resid\u00edan 38.166 habitantes en xullo de 2019. Destes, o 46,5% \u00e9 negro ou afroamericano, o 43,1% branco, o 7,7% hispano ou latino, o 2,6% asi\u00e1tico, o 0,1% nativo americano e o 4,8% ten d\u00faas ou m\u00e1is razas. A veci\u00f1anza que non \u00e9 cidad\u00e1 dos Estados Unidos sup\u00f3n o 8,3%. O 21,6% ten menos de 18 anos e os maiores de 65 supo\u00f1en o 14,4%.\nSegundo o censo do ano 2000, en Dover habitan 32.135 persoas, hai 12.340 casas e 7.502 familias residentes na cidade. A densidade de poboaci\u00f3n \u00e9 de 554,1 habitantes/km\u00b2. Hai 13.195 casas, cunha densidade de 227,5 habitantes/km\u00b2. A configuraci\u00f3n racial da cidade \u00e9 variada, xa que o 54,94% son brancos, o 37,22% son afroamericanos, 4,13% son latinos, o 3,16% son asi\u00e1ticos e o 1,57% restante pertence a outras razas. O 23,5% da poboaci\u00f3n te\u00f1en menos de 18 anos, dos 18 aos 64 pres\u00e9ntase o 63,1% da poboaci\u00f3n e 13,3% as persoas maiores de 65 anos.\nEconom\u00eda.\nO maior patr\u00f3n de Delaware o \u00e9 tam\u00e9n de Dover \u2014o goberno estatal. Unha gran parte, pero non toda, da burocracia do estado est\u00e1 localizada en e ao redor de Dover. Con todo, como outros estados americanos, a capital de Delaware non \u00e9 a s\u00faa cidade m\u00e1is grande. Wilmington, na parte norte do estado \u00e9 a s\u00faa maior cidade, e ten moitas oficinas estatais e empregados que un esperar\u00eda normalmente atopar na capital estatal, ata a oficina central da Oficina do Ministro de Xustiza.\nDover \u00e9 unha das \u00e1reas de maior crecemento no estado de Delaware, debido en gran parte ao relativamente baixo custo da vida. Como consecuencia, o goberno do Condado de Kent \u00e9 tam\u00e9n un dos principais empreagadores da \u00e1rea. \u00c1 parte dos gobernos do estado e do condado, os xeradores de emprego m\u00e1is significativos de Dover incl\u00faen a Base da Forza A\u00e9rea de Dover, localizada nos arredores da cidade. Na base al\u00f3xanse d\u00faas \u00e1s de transporte a\u00e9reo, as\u00ed como o \u00fanico cemiterio de militares estadounidenses localizado nos Estados Unidos continentais, que aceptan os corpos de soldados mortos en batalla. Ademais, a corporaci\u00f3n Playtex (roupa interior feminina), General Mills (alimentaci\u00f3n: \"Yoplait\", \"O Xigante Verde\" ...) e Procter &amp; Gamble (xigantesca corporaci\u00f3n de bens de consumo) te\u00f1en instalaci\u00f3ns industriais en Dover. O ILC Dover, na pr\u00f3xima cidade de Frederica, \u00e9 o produtor de produtos para usos militares e aeroespaciais, xunto con ser o principal contratista para a produci\u00f3n de traxes espaciais da misi\u00f3n Apolo e Skylab, as\u00ed como a ensamblaxe de traxes espaciais da Unidade de Mobilidade Extravehicular do \"Space Shuttle\".\nDous fins de semana ao ano, a carreira de autom\u00f3biles NASCAR cel\u00e9brase na Pista de Carreiras Internacional de Dover, atraendo a m\u00e1is de 100.000 espectadores e invitados, convertendo temporalmente a Dover na cidade m\u00e1is grande do estado. Estas carreiras contrib\u00faen con mill\u00f3ns de d\u00f3lares \u00e1 econom\u00eda de Dover.\nEducaci\u00f3n.\nDover \u00e9 a sede da \"Delaware State University\", e o \"Wesley College\". \u00c9 tam\u00e9n sede do \"Terry Campus of the Delaware Technical &amp; Community College\" e das oficinas administrativas do Colexio. Dover tam\u00e9n ten localizaci\u00f3ns secundarias da Universidade de Delaware e do Wilmington College.\nD\u00faas escolas secundarias p\u00fablicas serven aos residentes de Dover. A Escola Secundaria Caesar Rodney, no distrito escolar de Caesar Rodney (localizada nos arredores da cidade, en Camden-Wyoming); e a Escola Secundaria de Dover.\nA Escola Media da Base da Forza A\u00e9rea de Dover est\u00e1 localizada dentro do local da Base. Esta escola \u00e9 infrecuente no sentido de que non est\u00e1 dirixida polo Ministerio de defensa, sen\u00f3n polo distrito escolar Caesar Rodney.\nCultura.\nA antiga Casa da \u00d3pera de Dover, constru\u00edda en 1904, foi renovada recentemente e converteuse no Centro Schwartz para as Artes, que recibe interpretaci\u00f3ns pola Orquestra de Sinf\u00f3nica de Dover, ballet, e pel\u00edculas cl\u00e1sicas.\nA Biblioteca Estatal de Delaware, o Museo Estatal de Delaware, e os Arquivos do Estado de Delaware est\u00e1n situados no centro da cidade e est\u00e1n abertos ao p\u00fablico para a investigaci\u00f3n e consulta.\nNo distrito hist\u00f3rico de Dover at\u00f3pase o Museo Sewell C. Biggs de Arte Americana, que cont\u00e9n colecci\u00f3ns desde a \u00e9poca Colonial ata a actualidade."}
{"id": "58749", "revid": "839", "url": "https://gl.wikipedia.org/wiki?curid=58749", "title": "Arrano Beltza", "text": ""}
{"id": "58750", "revid": "5312", "url": "https://gl.wikipedia.org/wiki?curid=58750", "title": "Independentistes dels Pa\u00efsos Catalans", "text": "Independentistes dels Pa\u00efsos Catalans (IPC) foi unha agrupaci\u00f3n pol\u00edtica independentista catal\u00e1. \nHistoria.\nOs Independentistes dels Pa\u00efsos Catalans nacen no ano 1979 a ra\u00edz da fusi\u00f3n entre d\u00faas formaci\u00f3ns pol\u00edticas: o PSAN-Provisional e a Organitzaci\u00f3 Socialista d'Alliberament Nacional (OSAN), unha formaci\u00f3n que consideraba a Catalu\u00f1a do Norte o seu \u00e1mbito principal de acci\u00f3n. Carles Castellanos foi o dirixente m\u00e1is destacable.\nVai manter unhas estreitas relaci\u00f3ns con outras formaci\u00f3ns independentistas, moi especialmente vascas (Herri Batasuna) e galegas (Uni\u00f3n do Povo Galego). O seu \u00f3rgano foi \"Lluita\" (diferente do \u00f3rgano hom\u00f3nimo editado polo PSAN-oficial). Promove a fomaci\u00f3n, ben en solitario, ben con outras organizaci\u00f3ns independentistas, dunha serie de plataformas sectoriais de base ampla, como por exemplo os Comit\u00e8s de Solidaritat amb els Patriotes Catalans (CSPC), o Col\u00b7lectiu d'Obrers en Lluita (COLL), os Grups de Defensa de la Llengua, Dones Independentistes.\nA partir de 1983 participa no proceso de formaci\u00f3n dunha organizaci\u00f3n independentista de masas, materializada en 1985 no Moviment de Defensa de la Terra (MDT). As tensions entre IPC e o PSAN provocar\u00e1n a ruptura do MDT en 1988, escindido en d\u00faas plataformas do mesmo nome (MDT-PSAN e MDT-PIC). Posteriormente, vaise dilu\u00edr no Moviment de Defensa de la Terra."}
{"id": "58759", "revid": "43749", "url": "https://gl.wikipedia.org/wiki?curid=58759", "title": "Deus salve ao Tsar", "text": ""}
{"id": "58761", "revid": "47401", "url": "https://gl.wikipedia.org/wiki?curid=58761", "title": "Grande Porto", "text": "&lt;br&gt;Localizaci\u00f3n do Grande Porto\nO Grande Porto \u00e9 unha subrexi\u00f3n estat\u00edstica portuguesa, parte da rexi\u00f3n Norte. Espinho pertence ao distrito de Aveiro, mais os restantes municipios pertencen ao distrito do Porto. Limita ao norte co C\u00e1vado, ao leste co Ave e o T\u00e2mega, ao sur co Entre Douro e Vouga e o Baixo Vouga e ao oeste co oc\u00e9ano Atl\u00e1ntico. \u00c1rea: 817 km\u00b2. Poboaci\u00f3n (INE 31/12/2004): 1\u00a0472\u00a0176. Comprende 9 concellos:\nA rexi\u00f3n NUTS III Grande Porto \u00e9 distinta da \u00c1rea Metropolitana do Porto, que conten estes e outros concellos, tales como Trofa, Santo Tirso e S\u00e3o Jo\u00e3o da Madeira, pertencentes a rexi\u00f3ns estat\u00edsticas distintas."}
{"id": "58763", "revid": "1131", "url": "https://gl.wikipedia.org/wiki?curid=58763", "title": "Melga\u00e7o", "text": "Melga\u00e7o \u00e9 un concello portugu\u00e9s no Distrito de Viana do Castelo, rexi\u00f3n Norte e subrexi\u00f3n do Minho-Lima, fronteirizo con Galiza. En 2004 ti\u00f1a 9.739 habitantes, 1.300 dos cales viven na vila que d\u00e1 nome ao municipio.\nO presidente da C\u00e1mara \u00e9, desde 2013, Manoel Batista.\nXeograf\u00eda.\nTen 239,04\u00a0km\u00b2, e est\u00e1 subdividido en 18 fregues\u00edas. Limitado ao norte e leste con Galiza, ao suroeste polo municipio de Arcos de Valdevez, e ao oeste por Mon\u00e7\u00e3o. \u00c9 o municipio m\u00e1is setentrional de Portugal.\nO punto m\u00e1is elevado do concello \u00e9 o Giestoso, de 1.335 metros de altitude, na fregues\u00eda de Castro Laboreiro.\nFregues\u00edas.\nO concello ten 18 fregues\u00edas, repartidas en d\u00faas grandes \u00e1reas: 11 delas \u00e1 beira do r\u00edo Mi\u00f1o (Alvaredo, Chavi\u00e3es, Crist\u00f3val, Pa\u00e7os, Paderne, Penso, Prado, Remo\u00e3es, Roussas, S\u00e3o Paio e Vila) e 7 de monta\u00f1a (Castro Laboreiro, Cousso, Cubalh\u00e3o, Fi\u00e3es, Gave, Lamas de Mouro e Parada do Monte).\nPatrimonio.\nEn Melga\u00e7o existe toda unha tradici\u00f3n de contos e f\u00e1bulas con criaturas fant\u00e1sticas como \"Argan\u00f5es\" e outros seres con poderes m\u00e1xicos. Esta cultura popular foi transmitida oralmente ao longo de xeraci\u00f3ns, estando actualmente en declive.\nHai uns 10 anos foi descuberta no monte de Prado, proxectadas cara \u00e1 encosta ribeire\u00f1a (e case desapercibidas pola vexetaci\u00f3n da zona) unha serie a\u00ednda non cuantificada de esculturas de monstros, similares \u00e1s proas dos barcos viquingos, que fixeron numerosas incursi\u00f3ns na zona na Idade Media.\nEntre as s\u00faas construci\u00f3ns destacan:\nCultura.\nEst\u00e1 situado na fronteira entre Galiza e Portugal, polo que sempre tivo unha relaci\u00f3n cultural intensa."}
{"id": "58764", "revid": "1131", "url": "https://gl.wikipedia.org/wiki?curid=58764", "title": "Fogo", "text": "O termo fogo p\u00f3dese referir a:"}
{"id": "58765", "revid": "23204", "url": "https://gl.wikipedia.org/wiki?curid=58765", "title": "Ortograf\u00eda", "text": "Ortograf\u00eda (do grego \"\u03bf\u03c1\u03b8\u03bf\", 'correcto' e \"\u03b3\u03c1\u03b1\u03c6\u03bf\u03c2\", 'escrita') \u00e9 a forma correcta de escribir as palabras.\nCaracter\u00edsticas.\nA ortograf\u00eda \u00e9 a parte da gram\u00e1tica normativa que ensina a escribir correctamente as palabras dunha lingua definindo, especialmente, o conxunto de s\u00edmbolos (letras e sinais diacr\u00edticos), a forma como deben ser usados, a puntuaci\u00f3n, o uso de mai\u00fasculas, etc. Unha mesma lingua pode ter varias ortograf\u00edas, algunhas con pequenas diferenzas coma o ingl\u00e9s de Estados Unidos e o das illas Brit\u00e1nicas, outras m\u00e1is diversas, caso do noruegu\u00e9s (as m\u00e1is com\u00fans son a bokm\u00e5l e a nynorsk). Nalg\u00fans casos at\u00e9 se utilizan diferentes sistemas de escrita para variedades moi pr\u00f3ximas (croata e serbio; urd\u00fa e hindi).\nA ortograf\u00eda, en moitas linguas reguladas oficialmente, non \u00e9 m\u00e1is ca unha tentativa de transcribir os sons dunha determinada lingua en s\u00edmbolos escritos. Esta transcrici\u00f3n \u00e9 sempre por aproximaci\u00f3n e raramente \u00e9 perfecta e exenta de incoherencias.\nUn dos sistemas ortogr\u00e1ficos m\u00e1is complexos \u00e9 o da lingua xaponesa que usa unha combinaci\u00f3n de varias centenas de caracteres ideogr\u00e1ficos kanji, de orixe chinesa, dous silabarios, katakana e hiragana, e tam\u00e9n o alfabeto latino, nomeado romaji. Todas as palabras en xapon\u00e9s poden ser escritas en katakana, hiragana ou romaji.\nOrtograf\u00eda fon\u00e9tica e ortograf\u00eda etimol\u00f3xica.\nAnalizando as linguas europeas poden identificarse d\u00faas tendencias ortogr\u00e1ficas diferentes:\nSalvo o caso do Alfabeto Fon\u00e9tico Internacional, que consegue facer a transcrici\u00f3n a caracteres alfab\u00e9ticos de todos os sons, non hai sistemas ortogr\u00e1ficos pura e exclusivamente fon\u00e9ticos. Por\u00e9n, podemos dicir que son eminentemente fon\u00e9ticas as ortograf\u00edas das linguas b\u00falgara, finesa, italiana, rusa, turca, alem\u00e1 e, at\u00e9 certo punto, a da lingua espa\u00f1ola. No caso particular do espa\u00f1ol, podemos admitir que se trata dunha ortograf\u00eda fon\u00e9tica en relaci\u00f3n ao espa\u00f1ol est\u00e1ndar falado en Espa\u00f1a, pero non tanto en relaci\u00f3n aos falares americanos, especialmente aos da Arxentina e de Cuba, nos cales se verifica menos a\u00ednda a correspondencia entre son e letra ou grupo de letras (polo seseo, a relaxaci\u00f3n da pronuncia de certas consoantes intervoc\u00e1licas, as aspiradas, a influencia do ingl\u00e9s etc.).\nOrtograf\u00eda do galego.\nCando se comezou a escribir o galego, na Gallaecia s\u00f3 hab\u00eda tradici\u00f3n da escrita en lat\u00edn, polo que foi a s\u00faa ortograf\u00eda a que se empregou para escribilo, pero hab\u00eda alg\u00fans sons no galego que non ti\u00f1an representaci\u00f3n no lat\u00edn polo que unha serie de variantes apareceron para representar estes sons:\nEstes usos non imped\u00edan que noutros casos se usase alg\u00fan destes signos para outro son, principalmente por criterios etimol\u00f3xicos, as\u00ed no mesmo texto pod\u00edase escribir \"allo\" e \"cavallo\" (cabalo). Pero o galego non chegou \u00e1 Idade Moderna como lingua escrita, per\u00edodo no que outras linguas do contorno comezaron a adoptar unhas determinadas normas ortogr\u00e1ficas. Cando se comezou a escribir galego de novo durante o Rexurdimento volveron as vacilaci\u00f3ns, mais esta vez non respecto ao lat\u00edn sen\u00f3n \u00e1 ortograf\u00eda espa\u00f1ola da \u00e9poca: as\u00ed houbo un forte debate sobre a representaci\u00f3n do fonema palatal \u0283 existindo unha li\u00f1a etimoloxista (baixo, igreja, gente, geologia) e outra foneticista, que se impuxo por practicidade, diferencialismo do espa\u00f1ol e fundamentalmente porque non se sab\u00eda ben cal era a forma correcta de moitas palabras.\nAo longo do s\u00e9culo XX este debate seguiu at\u00e9 que a Xunta de Galicia estabeleceu unha ortograf\u00eda oficial coa declaraci\u00f3n das NOMIG como normativa oficial. A\u00ednda as\u00ed, hab\u00eda algunhas variantes que diverx\u00edan das escollas das NOMIG, especialmente entre ASPG ou o BNG, polo que en 2003 se adoptou unha modificaci\u00f3n das NOMIG para integralas, no que se deu en chamar a \"normativa de concordia\". Por\u00e9n ademais da ortograf\u00eda oficial existe, a\u00ednda que de xeito minoritario, a ortograf\u00eda reintegracionista propugnada pola AGAL e os partidarios do acordo ortogr\u00e1fico luso-brasileiro de 1945. En xaneiro de 2011, o xornal reintegracionista Novas de Galicia pasou a aplicar o Acordo Ortogr\u00e1fico de 1990.\nOutras ortograf\u00edas.\nA ortograf\u00eda actual do portugu\u00e9s \u00e9, tam\u00e9n, bastante m\u00e1is fon\u00e9tica ca etimol\u00f3xica. Por\u00e9n, antes da reforma ortogr\u00e1fica de 1911 en Portugal, a escrita oficialmente usada era marcadamente etimol\u00f3xica. Escr\u00e9bese, por exemplo, \"pharmacia\", \"lyrio\", \"orthographia\", \"phleugma\", \"diccionario\", \"caravella\", \"estylo\" e \"prompto\" en vez dos actuais \"farm\u00e1cia\", \"l\u00edrio\", \"ortografia\", \"fleuma\", \"dicion\u00e1rio\", \"caravela\", \"estilo\" e \"pronto\". A ortograf\u00eda tradicional etimol\u00f3xica perdurou no Brasil at\u00e9 a d\u00e9cada de 1930.\nUn exemplo t\u00edpico de ortograf\u00eda etimol\u00f3xica \u00e9 a escrita do ingl\u00e9s. En ingl\u00e9s un grupo de letras (por exemplo: \"ough\") pode ter m\u00e1is de catro sons diferentes, dependendo da palabra onde estea inserido. \u00c9 tam\u00e9n a etimolox\u00eda que rexe a escrita da gran maior\u00eda das palabras no franc\u00e9s, onde un mesmo son pode ter at\u00e9 nove formas de escrita diferentes, caso das palabras hom\u00f3fonas \"au\", \"aux\", \"haut\", \"hauts\", \"os\", \"aulx\", \"oh\", \"eau\", \"eaux\"."}
{"id": "58766", "revid": "109216", "url": "https://gl.wikipedia.org/wiki?curid=58766", "title": "Landulfo V de Benevento", "text": "Landulfo V (morreu en setembro de 1033) foi pr\u00edncipe de Benevento desde maio de 987, cando foi asociado ao trono por primeira vez polo seu pai Pandulfo II, ata a s\u00faa morte. Foi pr\u00edncipe principal desde a morte do seu pai en 1014. \nTraxectoria.\nEn 999, Od\u00f3n III visitou o Santuario de Monte Sant'Angelo en Monte Gargano. \u00c1 s\u00faa volta por Benevento asinou un diploma en favor do mosteiro de S. Sofia o 11 de marzo. S. Sofia era unha fundaci\u00f3n familiar da familia de Pandulfo e probabelmente funcionaba como unha especie de mausoleo din\u00e1stico. Por raz\u00f3ns desco\u00f1ecidas, Od\u00f3n e Pandulfo tiveron as s\u00faas diferenzas no ano 1000, posibelmente sobre as reliquias de San Bertomeu, santo patr\u00f3n de Benevento, ao que Od\u00f3n constru\u00edra unha nova igrexa na Isola Tiberina-San Bartolomeo all'Isola- hab\u00eda pouco tempo. Segundo os \"Annales Beneventani\", \"Otto rex cum magno exercitu obsedit Benevento\": \"O rei Od\u00f3n cun grande exercito cercou Benevento.\" Non pasou nada, con todo, ag\u00e1s quizais a cesi\u00f3n de certas reliquias (posibelmente a pel de Bertomeu).\nEn 1003, unha rebeli\u00f3n liderada por Adelfero, conde de Avellino, depuxo a Pandulfo e ao seu fillo en Benevento. Os pr\u00edncipes non estiveron no exilio moito tempo, con todo. En 1005 atop\u00e1molos outra vez gobernando desde a s\u00faa capital. A revolta foi un mal sinal: o malestar civil medraba no principado. \nAsociou ao seu fillo Pandulfo III ao goberno de Benevento en 1012 aproximadamente. Dous anos despois, morreu o Pandulfo m\u00e1is vello, deixando a Landulfo como \u00fanico pr\u00edncipe co seu fillo. Inmediatamente tras a s\u00faa morte, os cidad\u00e1ns de Benevento fixeron unha revolta contra Landulfo e Pandulfo III. A rebeli\u00f3n, a diferenza da de Adelfero, non deu desaloxado aos pr\u00edncipes do poder. Con todo, os cidad\u00e1ns forzaron certas concesi\u00f3ns de autoridade no seu favor e no da aristocracia da cidade. Os \"Annales\" din \"facta est communitas prima\": \"foi feita a primeira comuna.\" \nLandulfo veuse forzado a se someter ao Imperio Bizantino, cuxo catap\u00e1n italiano Boiannes constru\u00edran a cidade fortificada de Troia nas inmediaci\u00f3ns. En 1022, o emperador Henrique II uniu o seu ex\u00e9rcito con outros dous \u00e1s ordes de Poppo de Aquileia e Pilgrim de Colonia en Benevento, que someteron tras un r\u00e1pido cerco. Desde aqu\u00ed marcharon a Troia, pero non a deron tomado. Tras facer sometemento ao Emperador de Occidente, non se volveu falar de Landulfo nas p\u00e1xinas da historia ata a s\u00faa morte. Sucedeuno o seu fillo Pandulfo. O seu outro fillo, Daufero, ascendeu ao Papado como V\u00edtor III. \nMoito m\u00e1is que durante o reinado do seu pai, o de Landulfo viu o declive do principado. Forzado a se someter primeiro aos bizantinos e despois a Henrique II, Benevento non pod\u00eda proclamar a s\u00faa independencia mesmo \"de facto\" por moito tempo. Ademais, o longo per\u00edodo do seu reinado (47 anos) viu o principio do rexurdir bizantino en Apulia e a resposta longobarda. Benevento fixo o que puido por estar no bando ga\u00f1ador. \u00c1 s\u00faa morte, o outrora gran principado viu reducido o seu territorio a pouco m\u00e1is que a cidade e a bisbarra pr\u00f3xima."}
{"id": "58767", "revid": "1131", "url": "https://gl.wikipedia.org/wiki?curid=58767", "title": "Mon\u00e7\u00e3o", "text": "Mon\u00e7\u00e3o \u00e9 unha vila raiana portuguesa no Distrito de Viana do Castelo, rexi\u00f3n Norte e subrexi\u00f3n do Minho-Lima, con cerca de 2 600 habitantes.\nXeograf\u00eda.\nMon\u00e7\u00e3o \u00e9 a sede dun municipio que ten unha superficie de 211,51\u00a0km\u00b2, e unha poboaci\u00f3n, no ano 2001, de 19 957 habitantes.\nLimita ao norte con Galiza (Salvaterra de Mi\u00f1o), ao leste co municipio de Melga\u00e7o, ao sur con Arcos de Valdevez, ao suroeste con Paredes de Coura e ao oeste con Valen\u00e7a.\nO concello est\u00e1 subdividido en 33 fregues\u00edas:\nO punto m\u00e1is alto \u00e9 o Alto de Santo Ant\u00f3nio, a 1 114 metros sobre o nivel do mar, na fregues\u00eda de Riba de Mouro.\nHistoria.\nMon\u00e7\u00e3o recibiu un foro do rei Afonso III o 12 de marzo de 1261.\nA vila f\u00edxose c\u00e9lebre no curso das guerras fernandinas debido \u00e1 en\u00e9rxica acci\u00f3n de Deu-la-Deu Martins, esposa do alcalde local, que atacou \u00e1s tropas castel\u00e1s que asediaban a vila \"bombarde\u00e1ndoas\" cos \u00faltimos v\u00edveres que lles quedaban.\nIso \u00e9 o motivo polo cal, a\u00ednda hoxe, aparece no escudo de armas desta vila unha muller sobre unha torre sostendo un pan en cada man. Ao seu redor obs\u00e9rvase, nunha bordadura, a divisa da vila, facendo referencia ao nome daquela hero\u00edna: \"Deus o deu. Deus o h\u00e1 dado\"."}
{"id": "58770", "revid": "1888", "url": "https://gl.wikipedia.org/wiki?curid=58770", "title": "Francisco Mart\u00ednez Bouzas", "text": "Francisco Mart\u00ednez Bouzas, nado en Arnu\u00edde (Vilar de Barrio) o 4 de marzo de 1945, \u00e9 un profesor e cr\u00edtico literario galego.\nTraxectoria.\nLicenciado en Filosof\u00eda e Letras (Secci\u00f3n Filosof\u00eda) pola Universidade de Barcelona e en Filosof\u00eda na Universidade Pontificia San Tom\u00e9 de Aquino de Roma. Realizou as\u00ed mesmo estudos de grao na Universidade de Comillas de Madrid e na Universidade Gregoriana de Roma. Traballou como catedr\u00e1tico de Filosof\u00eda no IES Ram\u00f3n Cabanillas de Cambados. Desenvolve asemade un amplo labor como cr\u00edtico literario.\nComo docente dirixiu distintos cursos e proxectos de formaci\u00f3n organizados pola Conseller\u00eda de Educaci\u00f3n da Xunta de Galicia. Ten colaborado as\u00ed mesmo como profesor titor coa Facultade de Ciencias da Educaci\u00f3n da Universidade de Santiago de Compostela.\nO seu labor como cr\u00edtico literario ex\u00e9rceo en revistas especializadas como \"A Trabe de Ouro\", \"Anuario de Estudios Literarios Galegos\", \"Festa da Palabra Silenciada\", \"Papeles de la FIM\", \"Gu\u00eda dos Libros Novos\". Colabora asiduamente na prensa diaria como columnista e cr\u00edtico literario. Teno feito nos seguintes xornais: \"Diario 16 de Galicia\", \"O Correo Galego\", \"Faro de Vigo\", \"El Correo Gallego\", \"La Voz de Galicia\" e \"El Pa\u00eds\" de Cali (Colombia).\nMembro dos xurados de distintos premios literarios de \u00e1mbito galego. No ano 2004 recibiu o Premio Xerais \u00e1 cooperaci\u00f3n editorial como cr\u00edtico literario."}
{"id": "58772", "revid": "1131", "url": "https://gl.wikipedia.org/wiki?curid=58772", "title": "Illa de Santa Cruz", "text": "Illa de Santa Cruz (\"Illa do Castelo\") \u00e9 unha illa galega da provincia da Coru\u00f1a, situada fronte \u00e1 vila do Porto de Santa Cruz (na parroquia de Li\u00e1ns, concello de Oleiros). Ten 1,9 hect\u00e1reas de superficie. \u00c9 redonda e lixeiramente montuosa, cuberta de arboredo e xard\u00edns, \u00e9 unha illa de marea a\u00ednda que agora est\u00e1 unida \u00e1 terra por unha ponte de madeira.\nHistoria e caracter\u00edsticas.\nNa illa lev\u00e1ntase un castelo, o Castelo de Santa Cruz, mandado constru\u00edr polo capit\u00e1n xeneral Diego das Mari\u00f1as no ano 1594. O porto coru\u00f1\u00e9s estaba ben defendido polos de Santo Ant\u00f3n e San Diego, pero no ano 1589 a Armada inglesa, mandada por Francis Drake, puido chegar tranquilamente ata o fondo da ba\u00eda e desembarcar en Oza para iniciar o asalto da Coru\u00f1a. Isto puxo en claro a necesidade de completar a defensa da ba\u00eda e de constru\u00edr unha nova fortaleza na illa de Santa Cruz.\nEn 1640 termin\u00e1ronse as defensas do castelo, que foi dotado con boas pezas de artiller\u00eda. Unha delas, chamada o can\u00f3n Barranco, alcanzaba os 10 quil\u00f3metros (a distancia en li\u00f1a recta do castelo de Santa Cruz ao de Santo Ant\u00f3n \u00e9 de catro quil\u00f3metros). No s\u00e9culo XIX, perdido o seu valor estrat\u00e9xico, foi adquirido polo xeneral Cavalcanti, quen estaba casado cunha filla de Emilia Pardo Baz\u00e1n. Levantou no corpo central un pazo para vivenda, pero, ao non ter descendencia, legou a fortaleza en 1938 \u00e1 Arma de Cabaler\u00eda, que o utilizou como residencia estival de orfos de militares.\nHoxe est\u00e1 dedicado \u00e1 investigaci\u00f3n e divulgaci\u00f3n cient\u00edfica: \u00e9 sede do \"Centro de Extensi\u00f3n Universitaria e Divulgaci\u00f3n Ambiental de Galicia\" (CEIDA)."}
{"id": "58773", "revid": "5863", "url": "https://gl.wikipedia.org/wiki?curid=58773", "title": "A galipedia, unha ferramenta para a aprendizaxe e o ensino", "text": ""}
{"id": "58775", "revid": "98629", "url": "https://gl.wikipedia.org/wiki?curid=58775", "title": "Atol Lae", "text": "Lae \u00e9 un atol de 20 illas, forma un distrito lexislativo da cadea Ralik nas Illas Marshall, Oc\u00e9ano Pac\u00edfico. A superficie total \u00e9 de 1\u00b44\u00a0km\u00b2 e a lagoa interior abarca 17\u00b47\u00a0km\u00b2. At\u00f3pase aproximadamente a converter 47\u00a0km. ao leste de Ujae. A poboaci\u00f3n do atol ascende a 319 persoas aproximadamente.\nHistoria.\nLae foi reclamada polo Imperio Alem\u00e1n xunto co resto das Illas Marshall en 1884, os alem\u00e1ns crearon un posto comercial. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s. Tras o final da segunda guerra mundial, Lae quedou baixo o control dos Estados Unidos, como parte do Territorio en Fideicomiso das Illas do Pac\u00edfico. Forma parte da Rep\u00fablica independente das Illas Marshall desde 1986."}
{"id": "58776", "revid": "89787", "url": "https://gl.wikipedia.org/wiki?curid=58776", "title": "Lib", "text": "Lib (tam\u00e9n chamada Ellep) \u00e9 unha illa coralina do Oc\u00e9ano Pac\u00edfico. Pertence \u00e1 cadea Ralik das Illas Marshall. Comprende unha \u00e1rea de 0,93 km\u00b2 est\u00e1 rodeado por un arrecife de coral e pos\u00fae unha poboaci\u00f3n de 115 persoas. A illa at\u00f3pase entre as m\u00e1is pequenas das Illas Marshall e a altura m\u00e1xima \u00e9 de tan s\u00f3 8 m.s.m."}
{"id": "58782", "revid": "85894", "url": "https://gl.wikipedia.org/wiki?curid=58782", "title": "Antonio Murado", "text": "Antonio Xos\u00e9 Murado L\u00f3pez, nado en Lugo en 1964, \u00e9 un pintor galego.\nTraxectoria profesional.\nLicenciouse en Belas Artes na Universidade de Salamanca en 1988. Comezou a expor en mostras colectivas en 1985, e realizou a s\u00faa primeira exposici\u00f3n individual en 1987 en Santiago de Compostela. Consegue unha bolsa para o taller de arte actual Juan Navarro Baldeweg, do C\u00edrculo de Belas Artes de Madrid, e a bolsa premio Manuel Colmeiro, institu\u00edda pola Xunta de Galicia, ao facer os vinte anos.\nParticipa en bienais provinciais e en certames nos que logra galard\u00f3ns, como o \"primeiro premio no V Concurso de pintura de Outono\" L'Oreal, na Casa de Vel\u00e1zquez madrile\u00f1a; \"premio adquisici\u00f3n en Murcia\"; \"acc\u00e9sit\" no de Caixa Postal en Madrid e \"premio Constituci\u00f3n en M\u00e9rida\", no frut\u00edfero ano de 1989. En 1995 foi bolseiro de Uni\u00f3n Fenosa. A s\u00faa obra mostrouse en galer\u00edas e certames en Viena. O seu prestixio confirmouse na exposici\u00f3n individual que realiza na Casa da Parra, de Santiago, auspiciada pola Xunta.\nAs s\u00faas figuras ou escenas en siluetas son por completo neutras, ante unha paisaxe no \u00e1mbito da Galicia rural. \u00c1s veces acode a inscrici\u00f3ns sobre fondos. Na s\u00faa faceta escult\u00f3rica abondan obxectos de base estritamente xeom\u00e9trica con armaz\u00f3ns do que constituir\u00eda material de refugallo, acadando o coti\u00e1n expresi\u00f3n pl\u00e1stica.\nVida persoal.\nVive e traballa en Nova York. \u00c9 irm\u00e1n do escritor e xornalista Miguel Anxo Murado e ilustrou os seus libros \"Bestiario dos descontentos\" e \"De so\u00f1os e derribos\"."}
{"id": "58783", "revid": "85894", "url": "https://gl.wikipedia.org/wiki?curid=58783", "title": "Xos\u00e9 Quintas Canella", "text": "Jos\u00e9 Veloso Quintas, nado en Ourense en decembro de 1947, \u00e9 un m\u00fasico e cantante galego, m\u00e1is co\u00f1ecido co pseud\u00f3nimo de Xos\u00e9 Quintas Canella.\nTraxectoria.\nEn 1966 comezou a preparar os seus temas con axuda e harmonizaci\u00f3n do seu amigo Eloy V\u00e1zquez, actuando xuntos por aquel ent\u00f3n en diversos locais e emisoras da Coru\u00f1a. Ampliaron as s\u00faas actuaci\u00f3ns percorrendo toda Galicia e con posterioridade incorporouse ao grupo \u00c1nxel Barbadillo, seguindo as s\u00faas actuaci\u00f3ns durante doce anos polo territorio galego, na TVG, no programa \"Xente\" de TVE, e como invitados a un festival rexional en Barcelona. As\u00ed mesmo, e ante m\u00e1is de cinco mil persoas, participaron no primeiro festival folk galego que se celebrou no pavill\u00f3n polideportivo de Santiago de Compostela. O macrofestival gravouse en v\u00eddeo e foi enviado a varios centros galegos de f\u00f3ra do pa\u00eds.\nEstilo.\nO seu estilo musical diferenciouse claramente do de Voces Ceibes, xa que se decantaba polas cantigas medievais e galaico-portuguesas, en gran parte pola especializaci\u00f3n de Eloy (zanfona, rabel, c\u00edtola, la\u00fade, guitarra, contrabaixo, guitarra ac\u00fastica e percusi\u00f3n) en instrumentos medievais, as\u00ed como \u00c1nxel Barbadillo (la\u00fade e guitarra). Posteriormente incorporouse de forma eventual ao grupo \u00c1nxel Salgado (guitarra).\nNo ano 1978 Xos\u00e9, Eloy e \u00c1nxel gravaron en Madrid o disco titulado \"Porque no mundo mengou a verdade\" coa participaci\u00f3n de Bernardo Mart\u00ednez L\u00f3pez nas frautas m\u00e1is Enrique Fen\u00e1ndez Ferreira no cello e percusi\u00f3n. O disco, con dese\u00f1o de Bernardo e Enrique, incl\u00fae doce pezas co estilo das cantigas medievais e galaico-portuguesas, con temas como \"A mi\u00f1a amiga\", \"Sed\u00edame eu na ermida de San Sim\u00f3n\" ou \"Ai frores do verde pino\"."}
{"id": "58786", "revid": "5863", "url": "https://gl.wikipedia.org/wiki?curid=58786", "title": "Xornadas de Teatro de Pontevedra", "text": "As Xornadas de Teatro de Pontevedra tiveron lugar en Pontevedra en 1970, co nome oficial de Jornadas de Teatro de Pontevedra.\nNun primeiro momento, os grupos que \u00edan participar nelas eran Tespis da Coru\u00f1a, Valle Incl\u00e1n de Ourense, Cope de Vigo, Teatro Popular de Pontevedra, Ditea de Santiago de Compostela e Cantigas e Agarimos de Santiago de Compostela.\nDestes grupos dram\u00e1ticos, os catro primeiros realizaban representaci\u00f3ns en lingua espa\u00f1ola, mentres que as postas en escena dos dous \u00faltimos eran en lingua galega. Mais a falta de medios econ\u00f3micos, al\u00e9n das dificultades administrativas, reduciron o cartel, de xeito que finalmente participaron Cope, Teatro Popular, Tespis e mais o Grupo Teatro Circo, cuxa participaci\u00f3n non estaba prevista \"a priori\". Este \u00faltimo grupo, dirixido por Manuel Lourenzo, levou \u00e1 escena \"Romer\u00eda \u00e1s Covas do Demo\" e \"Tres Irm\u00e1ns Parvas\", ambas as d\u00faas da autor\u00eda do director do grupo. O Teatro Circo foi a grande sensaci\u00f3n das Xornadas, as cales supuxeron un golpe case definitivo para o teatro de c\u00e1mara e o afianzamento do teatro independente en Galicia."}
{"id": "58787", "revid": "1093", "url": "https://gl.wikipedia.org/wiki?curid=58787", "title": "Jornadas de Teatro de Pontevedra", "text": ""}
{"id": "58788", "revid": "22570", "url": "https://gl.wikipedia.org/wiki?curid=58788", "title": "Omagh", "text": "Omagh (An \u00d3maigh en irland\u00e9s: \"Chaira sagrada\") \u00e9 unha cidade de Irlanda do Norte, que contaba, segundo estimaci\u00f3ns de 2006, con 21.708 habitantes, 49.560 habitantes no distrito, que incl\u00fae zonas rurais dos arredores. Omagh \u00e9 a capital do condado de Tyrone e a urbe m\u00e1is importante do Oeste de Irlanda do Norte.\nO 15 de agosto de 1998 un atentado con coche-bomba, logo dunha alerta non abondo precisa, ocasionou 29 mortes e 220 feridos na r\u00faa comercial de Market Street. Este atentado foi revindicado por unha rama disidente do IRA, o IRA verdadeiro, que se opu\u00f1a ao acordo de paz do 10 de abril de 1998. O atentado de Omagh foi un dos m\u00e1is mort\u00edferos do conflito norteirland\u00e9s."}
{"id": "58790", "revid": "98629", "url": "https://gl.wikipedia.org/wiki?curid=58790", "title": "Gaspar Becerra", "text": "Gaspar Becerra, tam\u00e9n chamado Gaspar de Becerra, nado en Baeza (Xa\u00e9n) en 1520 e finado en Madrid en 1570, foi un pintor, escultor e arquitecto andaluz, un dos m\u00e1is not\u00e1beis do s\u00e9culo XVI.\nTraxectoria.\nDe novo marchou a Roma, onde estudou a obra de Rafael e Miguelanxo, co que traballou, e colaborou tam\u00e9n con Giorgio Vasari nos frescos das salas da Chancelar\u00eda, e m\u00e1is cos pintores Il Bergamasco e Romulo Cincinnato. Becerra contribu\u00edu as\u00ed mesmo nos gravados anat\u00f3micos publicados por Juan Valverde de Amusco, \"Historia de la composici\u00f3n del cuerpo humano\" (Roma, 1556).\nEn 1556, volveu \u00e1 pen\u00ednsula e estabeleceuse por un tempo en Zaragoza. Na d\u00e9cada seguinte pasou a Madrid, onde foi acollido ao servizo do rei Filipe II, para quen traballou no Palacio do Pardo e mais no Pazo Real do Alc\u00e1zar. En 1562 ti\u00f1a a categor\u00eda de escultor real e, no ano seguinte, de pintor real.\nPor esa \u00e9poca, Becerra trasladouse a Astorga onde realizou o retablo principal da catedral. En 1562, o andaluz contratou tam\u00e9n os retablos das igrexas parroquiais de Casaio e Casoio, na comarca ourens\u00e1n de Valdeorras, pertencentes \u00e1 diocese de Astorga. Por motivos, seguramente de imposibilidade f\u00edsica para atender os numerosos encargos que lle xurd\u00edan, tales retablos foron rematados por artistas como Pedro de Bilbao, Pedro de Arbulo e outros. Por\u00e9n, os retablos reflicten as trazas de Becerra para o retablo maior da s\u00e9 astorgana, e forman parte dos mellores exemplos manieristas en Galiza."}
{"id": "58791", "revid": "1556", "url": "https://gl.wikipedia.org/wiki?curid=58791", "title": "Castro de Vilases\u00e1n", "text": ""}
{"id": "58792", "revid": "23204", "url": "https://gl.wikipedia.org/wiki?curid=58792", "title": "Nouvelle Droite", "text": "Nouvelle Droite ou \"Nova Dereita\" \u00e9 unha escola de pensamento pol\u00edtico baseada na s\u00faa maior parte nas obras de Alain de Benoist e no seu desenvolvemento polo Groupement de Recherche et d'\u00c9tudes pour la Civilisation Europ\u00e9ene (GRECE). O termo empregouse por vez primeira en 1979 nunha campa\u00f1a dos medios contra GRECE.\nHistoria e caracter\u00edsticas.\nConsiste nunha s\u00edntese das ideas da dereita revolucionaria de Weimar (como Carl Schmitt, Oswald Spengler e Ernst J\u00fcnger) e da Nova Esquerda. Busca a fin da tradicional contraposici\u00f3n entre a dereita e a esquerda na procura dun novo paradigma pol\u00edtico mais tam\u00e9n se viu como unha nova forma de neofascismo. As s\u00faas orixes est\u00e1n na publicacion te\u00f3rica francesa \"Europe Action\", \u00f3rgano de reflexi\u00f3n da estrema dereita francesa, creada tras o fracaso da OAS, o seu discurso exaltaba o nacionalismo e a loita da raza occidental contra o bolxevismo e o liberalismo.\nOs eixos tem\u00e1ticos da ND proceden do neofascismo pero cunha formulaci\u00f3n nova e cunha elaboraci\u00f3n m\u00e1is coidada, cun forte antiamericanismo considerando aos Estados Unidos como un colonizador cultural e econ\u00f3mico de Europa, ve ao Terceiro Mundo como un aliado na loita contra o imperialismo. Oponse ao igualitarismo e aos principios democr\u00e1ticos e enfatiza o papel das elites. Contrario \u00e1 desigualdade racial considera non obstante que as razas non se deben mesturar.\nRexeita a herdanza xudeu-cristi\u00e1 e o cristianismo como unha ideolox\u00eda for\u00e1nea aos pobos indoeuropeos, posicion\u00e1ndose pag\u00e1, crenza de debe adoptar unha elite para conectar coas ra\u00edces europeas, en especial as greco-romanas.\nAs posici\u00f3ns da Nouvelle Droite at\u00f3panse na ret\u00f3rica de partidos da dereita radical e estrema europea, principalmente na Fronte Nacional francesa, a pesar de Alain de Benoist publicamente rexeitar calquera vincallo co FN ao que acusa de apoiar o sistema occidental americanoc\u00e9ntrico ademais de considerla liberal, moralista, integrista e racista.\nTen relaci\u00f3ns con outras correntes semellantes como a Neue Rechte en Alema\u00f1a, a New Right do Reino Unido e a Nova Destra en Italia."}
{"id": "58795", "revid": "98629", "url": "https://gl.wikipedia.org/wiki?curid=58795", "title": "Atol Likiep", "text": "Likiep \u00e9 un atol de 65 illas no Oc\u00e9ano Pac\u00edfico, e forma un distrito lexislativo da cadea Ratak nas Illas Marshall. At\u00f3pase aproximadamente a 55\u00a0km. ao noroeste de Wotje. A s\u00faa superficie total \u00e9 de s\u00f3 10\u00b426\u00a0km\u00b2, pero que encerra unha profunda lagoa central de 424\u00a0km\u00b2. Likiep tam\u00e9n pos\u00fae o punto m\u00e1is alto Illas Marshall, un promontorio sen nome de 10 m. sobre o nivel do mar. A poboaci\u00f3n de Likiep era de 482 habitantes en 1998.\nHistoria.\nEn 1877, Likiep foi comprado por Anton De Brum, un comerciante portugu\u00e9s e socio de Adolph Capelle na empresa de comercio Capelle e Brum, que comerciaban principalmente con copra e os produtos do mar ao longo de Micronesia. Likiep foi reclamada polo Imperio Alem\u00e1n xunto co resto das Illas Marshall en 1884, os alem\u00e1ns crearon un posto comercial. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s. Tras o final da segunda guerra mundial, quedou baixo o control dos Estados Unidos, como parte doa Territorio en Fideicomiso das Illas do Pac\u00edfico ata a independencia das Illas Marshall en 1986.\nO Distrito Hist\u00f3rico de Likiep, con 15 estruturas historicamente significativas constru\u00eddas entre 1880 e 1937, est\u00e1 sendo considerado como Patrimonio da Humanidade pola UNESCO."}
{"id": "58796", "revid": "98629", "url": "https://gl.wikipedia.org/wiki?curid=58796", "title": "Atol Maloelap", "text": "Maloelap \u00e9 un atol de 75 illas no Oc\u00e9ano Pac\u00edfico, e forma un distrito lexislativo da cadea Ratak nas Illas Marshall. A s\u00faa superficie \u00e9 de 9\u00b48\u00a0km\u00b2, pero que encerra unha lagoa de 973\u00a0km\u00b2. At\u00f3pase a 18\u00a0km. \u00f3 norte do atol de Aur. En 1999, a poboaci\u00f3n das illas do atol era de 856 habitantes.\nAs maiores das illas que conforman o atol son Taroa (o centro administrativo do atol), no nord\u00e9s, e Kaben no noroeste. S\u00f3 tres das outras illas no atol est\u00e1n habitadas: Airuk, Wolot e Jang. A illa est\u00e1 servida por Air Marshall Islands a trav\u00e9s do aeroporto de Maloelap.\nHistoria.\nMaloelap foi reclamada polo Imperio Alem\u00e1n xunto co resto das Illas Marshall en 1884, os alem\u00e1ns crearon un posto comercial. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s. En 1939, os xaponeses constru\u00edron unha base de hidroavi\u00f3ns e avi\u00f3ns terrestres aer\u00f3dromo de Taroa con d\u00faas pistas (4800 ' 4100), e numerosos edificios e instalaci\u00f3ns de apoio, inclu\u00edndo unha estaci\u00f3n de radar. O per\u00edmetro da illa foi fortificada con artiller\u00eda costeira e can\u00f3ns antia\u00e9reos. A illa foi atacada pola Armada dos Estados Unidos en febreiro de 1942, por aeronaves con base en portaavi\u00f3ns, e bombardeos por buques de guerra. Os ataques aumentaron en frecuencia e gravidade a partir da ca\u00edda de Majuro e Kwajalein. Dos 3.097 homes da guarnici\u00f3n xaponesa (1772 da Armada Imperial Xaponesa, 368 do Ex\u00e9rcito Imperial Xapon\u00e9s, e 957 civ\u00eds) s\u00f3 1.041 (34%) sobreviviron \u00e1 guerra. Tam\u00e9n morreron numeroso nativos das Illas Marshall. Un gran n\u00famero de reliquias de guerra, inclu\u00eddos numerosos pecios de avi\u00f3ns, principalmente cazas Zero Mitsubishi A6M e bombardeiros Mitsubishi G3M permanecen dispersos na illa.\nTras o final da segunda guerra mundial, a illa quedou baixo o control dos Estados Unidos, como parte do Territorio en Fideicomiso das Illas do Pac\u00edfico ata a independencia das Illas Marshall en 1986. Maloelap foi o primeiro atol en ratificar a constituci\u00f3n da Illas Marshall."}
{"id": "58797", "revid": "98629", "url": "https://gl.wikipedia.org/wiki?curid=58797", "title": "Atol Mili", "text": "Mili \u00e9 un atol de 92 illas pertencentes \u00e1s Illas Marshall no Oc\u00e9ano Pac\u00edfico. A \u00e1rea total abarca 16\u00a0km\u00b2 e a lagoa ocupa 763\u00a0km\u00b2. A cidade principal tam\u00e9n se chama Mili. Nela at\u00f3panse m\u00faltiples vestixios da segunda guerra mundial. A lei prohibe eliminar eses restos da illa. A poboaci\u00f3n en 1999 ascend\u00eda a 1032 persoas.\nO atol Mili \u00e9 un atol de 92 illas no Oc\u00e9ano Pac\u00edfico, forma un distrito lexislativo da cadea Ratak nas Illas Marshall. At\u00f3pase aproximadamente a 78\u00a0km. ao sueste de Arno. A s\u00faa superficie total \u00e9 de 14\u00b49\u00a0km\u00b2 polo que \u00e9 o segundo m\u00e1is grande das Illas Marshall logo de Kwajalein. Encerra unha lagoa, cunha superficie de 760\u00a0km\u00b2. O atol est\u00e1 separado por unha canle de auga chamado paso Klee do atol Knox, que \u00e9 considerablemente menor. A poboaci\u00f3n do atol Mili era de 1032 habitantes en 1999. A aldea principal tam\u00e9n se chama Mili. Outras aldeas son Nallu, Enejet, Lukonor, Tokewa, e Wau. Nallu, Enejet e Lukonwor s\u00f3 son accesibles desde Mili por terra durante a baixamar. S\u00f3 Mili e Enejet, te\u00f1en pistas de aterraxe para avi\u00f3ns pequenos. O aeroporto de Mili e o aeroporto de Enejet son atendidos por Air Marshall Islands.\nHistoria.\nO infame negreiro Bully Hayes foi propietario do illote Tokowa en Milla durante o s\u00e9culo 19 usouna como base para as s\u00faas operaci\u00f3ns. O atol Mili foi reclamado polo Imperio Alem\u00e1n xunto co resto das Illas Marshall en 1884. Os alem\u00e1ns estableceron un centro de comercio e en 1870 unha igrexa cristi\u00e1. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s. En Mili atopabase unha estaci\u00f3n de radio e unha estaci\u00f3n meteorol\u00f3xica, pero en 1942 durante a segunda guerra mundial instalouse unha base de hidroavi\u00f3ns. Entre finais de 1942 e finais de 1943, os xaponeses tam\u00e9n construirun un campo de aviaci\u00f3n terrestre con tres pistas de aterraxe (4750, 4550, 4400), e numerosos edificios de apoio, inclu\u00edndo unha estaci\u00f3n de radar. A illa foi fortificada con defensas costeiras e artiller\u00eda antia\u00e9rea. Entre mediados de 1943 e agosto de 1945, Mili foi bombardeada por avi\u00f3ns da mari\u00f1a dos Estados Unidos con base en portaavi\u00f3ns e por buques de guerra. Os ataques aumentaron en frecuencia e gravidade a partir da ca\u00edda de Majuro e Kwajalein en mans dos Estados Unidos. Dos 5.100 homes da gornici\u00f3n xaponesa (2600 da Armada Imperial Xaponesa e 2500 do Ex\u00e9rcito Imperial Xapon\u00e9s) s\u00f3 a metade sobreviviron ata o final da guerra.\nTras o final da segunda guerra mundial, Mili quedou baixo o control dos Estados Unidos, como parte do Territorio en Fideicomiso das Illas do Pac\u00edfico. A illa forma parte da independente Rep\u00fablica das Illas Marshall desde 1986.\nMili mantense chea de miles de reliquias segunda guerra mundial. A lei prohibe a subtracci\u00f3n destes elementos da illa. Sobre todo, o que queda son grandes sistemas de b\u00fankers, sistemas ferroviarios, pezas antigas de artiller\u00eda e restos de aeronaves. Por exemplo un Zero xapon\u00e9s e un bombardeiro B-25 Mitchell sentado a s\u00f3 varios p\u00e9s baixo a auga. A terra est\u00e1 a\u00ednda cuberta de cr\u00e1teres creados pola campa\u00f1a de artiller\u00eda que durou 30 d\u00edas para \"preparar\" a illa para a invasi\u00f3n aliada.\nO mot\u00edn do Globe.\nEn 1823 o baleeiro Globe de Nantucket, Massachusetts, foi levado a Mili polos seus amotinados. Logo de matar ao capit\u00e1n do barco e os seus tres oficiais, Samuel B. Comstock \"Bloody Sam\" ancorou o barco aqu\u00ed. Poucos d\u00edas logo de ancoraxe, Comstock foi asasinado polo seu compa\u00f1eiro de mot\u00edn Silas Payne. Seis dos tripulantes fuxiron na nave e nove homes quedaron abandonados na illa. O clipper Dolphin, rescatounos dous anos m\u00e1is tarde, todos menos dous dos membros da tripulaci\u00f3n fora asasinado polos insulares."}
{"id": "58800", "revid": "98629", "url": "https://gl.wikipedia.org/wiki?curid=58800", "title": "Atol Rongelap", "text": "Rongelap \u00e9 un atol de Micronesia. Forma un distrito lexislativo da cadea Ralik nas Illas Marshall no Oc\u00e9ano Pac\u00edfico. Componse de 61 illotes cunha superficie de 8\u00a0km\u00b2. A lagoa interior abarca 1000\u00a0km\u00b2. En 1945 o vento levou part\u00edculas radioactivas da primeira proba nuclear polo que os habitantes deste atol foron evacuados ao atol Kwajalein para recibir asistencia m\u00e9dica a\u00ednda que para alg\u00fans xa era demasiado tarde. En 1957 permitiuse regresar aos nativos ata unha segunda evacuaci\u00f3n, axudada por Greenpeace en 1985. En 1996 o Departamento de Interior dos Estados Unidos chegou a un acordo polo cal entregou 45 mill\u00f3ns de d\u00f3lares aos nativos para a recolonizaci\u00f3n do atol.\nHistoria.\nRangelap foi reclamada polo Imperio Alem\u00e1n xunto co resto das Illas Marshall en 1884, e os alem\u00e1ns crearon un posto comercial. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s. Tras o final da segunda guerra mundial, Jaluit quedou baixo o control dos Estados Unidos, como parte do Territorio en Fideicomiso das Illas do Pac\u00edfico.\nDe 1946 a 1958 Estados Unidos levou a cabo numerosas probas de armas nucleares, inclu\u00edndo probas da bomba de hidr\u00f3xeno, sobre todo no atol Bikini, a uns 120 quil\u00f3metros de Rongelap. O 1 de marzo de 1954, o test da bomba de hidr\u00f3xeno Castle Bravo xerou unha choiva radioactiva que matou a un membro da tripulaci\u00f3n dun barco pesqueiro xapon\u00e9s, o Daigo Fukury\u016b Maru, e contaminou Rongelap, cunha neve de cascallos radioactivos de ata 2\u00a0cm de alto que caeu sobre a illa. Un equipo estadounidense de m\u00e9dicos militares visitou a illa con contadores geiger o d\u00eda despois da choiva, pero se foi sen dicirlle aos insulares o perigo ao que estaban expostos. Case todos os habitantes do atol posteriormente, queix\u00e1banse de comech\u00f3n, pel inflamada, vomitos, diarrea e fatiga. Os seus s\u00edntomas tam\u00e9n inclu\u00edan ardor nos ollos e a inchaz\u00f3n do pescozo, os brazos e as pernas. Os habitantes v\u00edronse obrigados a abandonar as illas, deixando todas as s\u00faas pertenzas, tres d\u00edas despois da proba. Foron trasladados a Kwajalein para recibir tratamento m\u00e9dico. Os Estados Unidos foi acusado posteriormente de utilizar aos habitantes na investigaci\u00f3n m\u00e9dica (sen recibir consentimento) para estudar os efectos da exposici\u00f3n nuclear. Tres anos despois, o goberno dos Estados Unidos declarou a \u00e1rea \"limpa e segura\" e permitiu o retorno dos insulares \u00e1 s\u00faa casa, a\u00ednda que se lles dixo que s\u00f3 comesen alimentos enlatados e evitasen os illotes do norte do atol. A evidencia de que continua a contaminaci\u00f3n son os moitos residentes con tumores de tiroide, e moitos nenos que morreron de leucemia.\nEn setembro de 1996, o departamento de interior dos Estados Unidos asinou un acordo de 45 mill\u00f3ns de d\u00f3lares para o reasentamento cos insulares, que estipula a limpeza da superficie contaminada a\u00ednda \u00e9 Rongelap. Con todo, esta \u00e9 unha operaci\u00f3n considerada por alg\u00fans cr\u00edticos imposible. Nos \u00faltimos anos, James Matayoshi, o alcalde de Rongelap afirmou que a limpeza foi un \u00e9xito e a visi\u00f3n dun futuro novo e prometedor para os habitantes e turistas."}
{"id": "58803", "revid": "1131", "url": "https://gl.wikipedia.org/wiki?curid=58803", "title": "Paredes de Coura", "text": "Paredes de Coura \u00e9 unha vila portuguesa no Distrito de Viana do Castelo, rexi\u00f3n Norte e subrexi\u00f3n do Minho-Lima, con cerca de 1 500 habitantes.\n\u00c9 sede dun municipio con 138,02\u00a0km\u00b2 de \u00e1rea e 9 571 habitantes (2001), subdividido en 21 fregues\u00edas. O municipio est\u00e1 limitado ao norte polos municipios de Valen\u00e7a e Mon\u00e7\u00e3o, ao leste por Arcos de Valdevez, ao sur por Ponte de Lima e ao oeste por Vila Nova de Cerveira.\nAs fregues\u00edas de Paredes de Coura son as seguintes:"}
{"id": "58804", "revid": "98629", "url": "https://gl.wikipedia.org/wiki?curid=58804", "title": "Atol Ujae", "text": "Ujae \u00e9 un atol de 15 illas no Oc\u00e9ano Pac\u00edfico, e forma un distrito lexislativo da cadea Ralik nas Illas Marshall. A s\u00faa superficie total \u00e9 de s\u00f3 1\u00b486\u00a0km\u00b2, pero que encerra un lagoa de 185\u00b494\u00a0km\u00b2. At\u00f3pase aproximadamente a 122\u00a0km. ao oeste de Kwajalein.\nA poboaci\u00f3n de Ujae era de 448 en 1998.\nHistoria.\nUjae foi reivindicado polo Imperio Alem\u00e1n xunto co resto das illas Marshall en 1884. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s. Tras o final da segunda guerra mundial, quedou baixo o control dos Estados Unidos, como parte do Territorio en Fideicomiso das Illas do Pac\u00edfico ata a independencia das Illas Marshall en 1986."}
{"id": "58805", "revid": "98629", "url": "https://gl.wikipedia.org/wiki?curid=58805", "title": "Atol Ujelang", "text": "Ujelang \u00e9 un atol, de 30 illas no Oc\u00e9ano Pac\u00edfico, na cadea Ralik nas Illas Marshall. A s\u00faa superficie total \u00e9 de s\u00f3 1,86\u00a0km\u00b2, pero que encerra un lagoa de 185,94\u00a0km\u00b2. \u00c9 a illa m\u00e1is occidental das Illas Marshall, situado a uns 217\u00a0km ao sueste de Enewetak, e aproximadamente 600\u00a0km ao oeste da principal Cadea Ralik.\nHistoria.\nUjelang foi reclamado polo Imperio Alem\u00e1n xunto co resto das Illas Marshall en 1884. Era a propiedade privada de empresas comerciais alem\u00e1s desde 1880, que ti\u00f1an plantaci\u00f3ns de copra, na illa m\u00e1is grande, tam\u00e9n chamada Ujelang. Despois da primeira guerra mundial, a illa caeu baixo o Mandato do Pac\u00edfico Sur do Imperio Xapon\u00e9s. En 1935 hab\u00eda s\u00f3 uns 40 habitantes. Durante a segunda guerra mundial, a illa foi ocupada pola 28a Divisi\u00f3n de Infanter\u00eda dos Estados Unidos, que aterrou o 22 de abril de 1944 e que utilizou a illa como unha \u00e1rea de adestramento antes da reubicaci\u00f3n en Peleliu o 1 de febreiro de 1945. Tras o final da segunda guerra mundial, a illa quedou baixo o control dos Estados Unidos, como parte do Territorio en Fideicomiso das Illas do Pac\u00edfico ata a independencia das Illas Marshall en 1986. A illa converteuse nun centro de recolocaci\u00f3n para os habitantes do atol Eniwetok en 1947 (debido \u00e1s probas at\u00f3micas na illa desde 1948 ata 1958). A poboaci\u00f3n de Ujelang creceu de 145 en 1947 a 342 en 1973, a pesar da fame negra e as epidemias, sobre todo nos anos cincuenta, debido \u00e1 escasa oferta de peixe e verduras. Logo da limpeza de Eniwetok todos os habitantes regresaron \u00e1 illa en 1980. Un centenar de s\u00fapeto regresou de novo a Ujelang porque Eniwetok non os pod\u00eda sostelos, pero a s\u00faa estancia en Ujelang foi de curta duraci\u00f3n. Desde 1989 Ujelang esta permanentemente deshabitado. Agora \u00e9 moi pouco visitado."}
{"id": "58808", "revid": "83328", "url": "https://gl.wikipedia.org/wiki?curid=58808", "title": "Atol Utirik", "text": "Utirik \u00e9 un atol de 10 illas no Oc\u00e9ano Pac\u00edfico. Forma parte das Illas Marshall. Ocupa unha \u00e1rea de 0,94 mill\u00b2 e encerra unha lagoa de 22,29 mill\u00b2. A poboaci\u00f3n ascende a 409 habitantes."}
{"id": "58810", "revid": "68913", "url": "https://gl.wikipedia.org/wiki?curid=58810", "title": "Atol Wotho", "text": "Wotho \u00e9 un atol das Illas Marshall. Forma parte do grupo occidental de atois da cadea de Ralik, no Oc\u00e9ano Pac\u00edfico. Residen nel 145 persoas. O atol componse de 18 illotes cun \u00e1rea total de 4,33\u00a0km e unha lagoa interior de 94,92\u00a0km\u00b2. Segundo distintas fontes o nome significa \"entrada a trav\u00e9s do arrecife\" ou \"illa afastada\"."}
{"id": "58811", "revid": "1093", "url": "https://gl.wikipedia.org/wiki?curid=58811", "title": "Arno (island)", "text": ""}
{"id": "58812", "revid": "22570", "url": "https://gl.wikipedia.org/wiki?curid=58812", "title": "Atol Wotje", "text": "Wotje \u00e9 un atol de 75 illas no Oc\u00e9ano Pac\u00edfico. Forma parte das Illas Marshall. Ocupa unha \u00e1rea de 8\u00a0km\u00b2 cunha lagoa de 624\u00a0km\u00b2. a poboaci\u00f3n do atol en 1999 ascend\u00eda a 846."}
{"id": "58814", "revid": "56817", "url": "https://gl.wikipedia.org/wiki?curid=58814", "title": "Arno", "text": "Arno pode referirse a:\nComo top\u00f3nimo, d\u00e1 nome a:\nComo nome ou apelido pode referirse a:"}
{"id": "58815", "revid": "98629", "url": "https://gl.wikipedia.org/wiki?curid=58815", "title": "Central, Illas Salom\u00f3n", "text": "A provincia Central \u00e9 unha das nove provincias das Illas Salom\u00f3n, no Oc\u00e9ano Pac\u00edfico. Comprende as illas Florida, as Illas Russell e a Illa de Savo. A capital da provincia \u00e9 a poboaci\u00f3n de Tulagi, situada na illa do mesmo nome, no grupo das illas Florida. A provincia ten unha extensi\u00f3n de 615\u00a0km\u00b2, sendo a menor das nove que forman o pa\u00eds. A poboaci\u00f3n en 2009 era de 26.051 habitantes, o que fac\u00eda unha densidade de poboaci\u00f3n de 42 habitantes/km\u00b2, sendo a provincia m\u00e1is densamente poboada do pa\u00eds.\nDivisi\u00f3ns administrativas.\nA provincia Central est\u00e1 subdividida nos seguintes barrios:"}
{"id": "58816", "revid": "98629", "url": "https://gl.wikipedia.org/wiki?curid=58816", "title": "Choiseul", "text": "Choiseul, nome nativo Lauru, \u00e9 a illa m\u00e1is grande 2.971\u00a0km\u00b2 da provincia de Choiseul nas Illas Salom\u00f3n.\nEn Choiseul viv\u00edan uns 20.000 habitantes en 1999. Polo xeral, viven en pequenas aldeas nas costas oeste e este, a capital Malevangga est\u00e1 no norte.\nHistoria.\nDescubrimento e nome.\nCando o explorador espa\u00f1ol \u00c1lvaro de Menda\u00f1a e Neira, Pedro de Ortega e Pedro Sarmiento de Gamboa descubriron a illa en 1568, chamarona \"San Marcos\".\nFoi esquecida durante 200 anos ata que o explorador franc\u00e9s Louis Antoine de Bougainville descubriuna de novo e chamouna Choiseul na horna do navegante franc\u00e9s \u00c9tienne Fran\u00e7ois, duque de Choiseul.\nEra colonial.\nIgual que Buka, Bougainville (agora parte de Pap\u00faa Nova Guinea), Illa de Santa Isabel e Illas Ontong, formou parte das Illas Salom\u00f3n Alem\u00e1s ata 1899, cando Alema\u00f1a cedeunas para que pasasen a formar parte das Illas Salom\u00f3n Brit\u00e1nicas, que lograron a s\u00faa independencia do Reino Unido desde xullo de 1977.\nDurante a segunda guerra mundial, parte de Choiseul foi ocupada por forzas xaponesas, cuxa guarnici\u00f3n foi invadida pola mari\u00f1a estadounidense en outubro e novembro de 1943."}
{"id": "58818", "revid": "85894", "url": "https://gl.wikipedia.org/wiki?curid=58818", "title": "Honiara", "text": " \nHoniara () \u00e9 a capital e cidade m\u00e1is grande das Illas Salom\u00f3n, situada no noroeste na costa de Guadalcanal. En 2021 ti\u00f1a unha poboaci\u00f3n de 92.344 persoas. A cidade est\u00e1 servida polo Aeroporto Internacional Honiara e o porto mar\u00edtimo de Point Cruz para a exportaci\u00f3n de coco, madeira e ouro. Tam\u00e9n se atopan os principais organismos administrativos do pa\u00eds e o Museo Nacional., e sit\u00faase ao longo da estrada Kukum.\nSituada en Guadalcanal, a cidade foi reconstru\u00edda para albergar a capital do arquip\u00e9lago, en substituci\u00f3n da antiga capital, Tulaghi, tras o fin da segunda guerra mundial.\nA zona do aeroporto ao leste de Honiara foi o lugar dunha batalla entre os Estados Unidos e os xaponeses durante a Campa\u00f1a de Guadalcanal na segunda guerra mundial, a Batalla de Henderson Field de 1942, da que Am\u00e9rica sa\u00edu vitoriosa. Despois de que Honiara se convertese no novo centro administrativo do Protectorado Brit\u00e1nico das Illas Salom\u00f3n en 1952 coa adici\u00f3n de moitos edificios administrativos, a cidade comezou a desenvolverse e crecer en poboaci\u00f3n. Desde finais da d\u00e9cada de 1990, Honiara sufriu unha historia turbulenta de violencia \u00e9tnica e disturbios pol\u00edticos e est\u00e1 marcada polos disturbios. Un intento de golpe de estado en xu\u00f1o de 2000 deu lugar a violentas rebeli\u00f3ns e loitas entre os malaitanos \u00e9tnicos da Forza Aguia Malaita (MEF) e os nativos de Guadalcanal do Movemento de Liberdade Isatabu (IFM).\nA\u00ednda que se chegou a un acordo de paz en outubro de 2000, a violencia reproduciuse nas r\u00faas da cidade en marzo de 2002 cando dous diplom\u00e1ticos de Nova Zelandia e varios outros foron asasinados. En xullo de 2003, as condici\u00f3ns empeoraron tanto en Honiara que a Misi\u00f3n de Asistencia Rexional \u00e1s Illas Salom\u00f3n (RAMSI), formada por varias naci\u00f3ns do Pac\u00edfico baixo liderado australiano, foi invitada a entrar no pa\u00eds polo Goberno de Salom\u00f3n para restaurar a orde. En 2006, estalaron disturbios trala elecci\u00f3n de Snyder Rini como primeiro ministro, destru\u00edndo unha parte do Barrio Chin\u00e9s e deixando sen teito a m\u00e1is de 1.000 residentes chineses. Os disturbios devastaron a cidade e o turismo na cidade e as illas v\u00edronse gravemente afectadas.\nHoniara cont\u00e9n a maior\u00eda dos principais edificios e instituci\u00f3ns gobernamentais das Illas Salom\u00f3n. O Parlamento Nacional das Illas Salom\u00f3n, a Facultade de Educaci\u00f3n Superior das Illas Salom\u00f3n Honiara, a Escola Internacional de Honiara e a Universidade das Illas Salom\u00f3n do Pac\u00edfico Sur at\u00f3panse en Honiara as\u00ed como a Museo Nacional e Mercado de Honiara. Politicamente Honiara div\u00eddese en tres circunscrici\u00f3ns parlamentarias, elixindo a tres dos 50 membros do Parlamento Nacional. Estas circunscrici\u00f3ns, Honiara Oriental, Honiara Central e Honiara Occidental, son tres das \u00fanicas seis circunscrici\u00f3ns do pa\u00eds que te\u00f1en un electorado de m\u00e1is de 10.000 persoas.\nHoniara \u00e9 predominantemente cristi\u00e1 e \u00e9 servida pola sede da Igrexa da Provincia de Melanesia (Anglicano), a Arquidiocese Cat\u00f3lica Romana de Honiara, a Igrexa Evanx\u00e9lica do Mar do Sur , a Igrexa Unida, a Igrexa Adventista do S\u00e9timo D\u00eda e outras igrexas cristi\u00e1s.\nPoboaci\u00f3n.\nSegundo o censo de 2021, a poboaci\u00f3n de Honiara era de 92.344 habitantes. Isto fai de Honiara a cidade m\u00e1is poboada das Illas Salom\u00f3n. Tam\u00e9n \u00e9 o n\u00facleo de poboaci\u00f3n de m\u00e1is r\u00e1pido crecemento das Illas Salom\u00f3n. A poboaci\u00f3n \u00e9 bastante nova, aproximadamente o 50% dos residentes de Honiara te\u00f1en menos de 30 anos.\nHistoria.\nO nome Honiara deriva de \"nagho ni ara\" que se traduce aproximadamente como \"lugar do vento do leste\" ou \"de cara ao vento do sueste\" nunha das linguas de Guadalcanal. A cidade non foi amplamente documentada e hai pouco material detallado sobre ela.\nHoniara non exist\u00eda antes da segunda guerra mundial. Foi desenvolvida durante esta guerra ao redor do cuartel xeral do ex\u00e9rcito dos Estados Unidos en Guadalcanal. En 1952 substitu\u00edu oficialmente a Tulagi como capital nacional.\nNos anos 1960, o goberno, en asociaci\u00f3n co sector privado, pus\u00f3 en marcha un extenso programa de desenvolvemento da nova capital. O 15 de novembro de 1966 estableceuse a Diocese de Honiara, que o 22 de decembro de 1978 foi elevada ao rango de Arquidiocese.\nTras violentos disturbios no ano 2000, a protecci\u00f3n da poboaci\u00f3n foi realizada por tropas australianas, pois as Illas Salom\u00f3n carecen de ex\u00e9rcito. Con todo, a tregua lograda polos australianos no 2000 fracasou no 2003, e as tropas estranxeiras regresaron a Honiara por solicitude do Parlamento das Illas Salom\u00f3n. En 2006 estalaron novos disturbios tras a elecci\u00f3n de Snyder Rini como Primeiro Ministro, que se saldaron coa destruci\u00f3n de gran parte do barrio chin\u00e9s e o desprazamento de m\u00e1is de 1000 residentes chineses. Tres membros do Parlamento Nacional foron detidos durante ou como consecuencia das revoltas.\nXeograf\u00eda.\nHoinara est\u00e1 situada na costa norte da illa Guadalcanal. O clima \u00e9 tropical, con temperaturas medias di\u00farnas medias de 28\u00a0\u00b0C durante todo o ano.\n\u00c9 o principal centro urbano das Illas Salom\u00f3n, concentrando m\u00e1is da metade dos postos de traballo formais. Ademais, o consumo per c\u00e1pita dun habitante da capital triplica ao dos habitantes rurais.\nAo compararse con salomenses rurais, os habitantes da capital te\u00f1en o dobre de probabilidades de recibir unha educaci\u00f3n secundaria, e tres veces m\u00e1is probabilidades de contar cunha conta bancaria e con servizos sanitarios na s\u00faa residencia. A porcentaxe de habitantes de Honiara con servizo el\u00e9ctrico supera oito veces \u00e1 da dos habitantes do campo. Por estas raz\u00f3ns, non \u00e9 raro que se dea unha considerable migraci\u00f3n de salomoneses a Honiara.\nPos\u00fae o Aeroporto Internacional Honiara.\nDivisi\u00f3ns administrativas.\nA Rexi\u00f3n da Capital Nacional de Honiara est\u00e1 subdividida nos seguintes barrios, enumerados de oeste a leste:"}
{"id": "58819", "revid": "98629", "url": "https://gl.wikipedia.org/wiki?curid=58819", "title": "Isabel, Illas Salom\u00f3n", "text": "A Provincia de Isabel (tam\u00e9n escrita Ysabel) \u00e9 unha das provincias das Illas Salom\u00f3n. A provincia ti\u00f1a unha poboaci\u00f3n de ao redor de 35.257 en 2020, principalmente concentrada na illa principal, a illa de Santa Isabel. A capital da provincia \u00e9 Buala na illa de Santa Isabel, que ten li\u00f1a a\u00e9rea programada a Honiara en Solomon Airlines desde o aeroporto de Fera, na illa de Fera, a 15 minutos en barco de Buala.\nA provincia ten unha econom\u00eda dominada pola agricultura de subsistencia con plantaci\u00f3ns ocasionais para cultivos comerciais como a copra, e por actividades de talla de \u00e1rbores. A provincia \u00e9 raramente visitada polos turistas debido \u00e1 mala infraestrutura, \u00e1 falta de estradas, hoteis, asistencia m\u00e9dica moderna e a malaria end\u00e9mica. A maior\u00eda das zonas te\u00f1en unha \"Casa de descanso\", unha casa na que os h\u00f3spedes poden buscar aloxamento para unha ou d\u00faas noites, pero moitos residentes est\u00e1n dispostos a recibir visitantes durante a noite.\nSanta Isabel \u00e9 a illa m\u00e1is longa das Illas Salom\u00f3n. O primeiro contacto europeo coas Illas Salom\u00f3n realizouno o navegante espa\u00f1ol \u00c1lvaro de Menda\u00f1a de Neira en 1568, quen lles deu o seu nome. O punto m\u00e1is alto \u00e9 o monte Kubonitu, tam\u00e9n co\u00f1ecido como monte Sasari con 1120 m.. O r\u00edo Marutho discorre desde esta monta\u00f1a ata o oc\u00e9ano en Hofi. A gran maior\u00eda de r\u00edos e arroios nacen neste punto excepto os da outra vertente da illa, Katova.\nDivisi\u00f3ns administrativas.\nA provincia de Isabel subdiv\u00eddese nos seguintes barrios:\nIllas.\nPapatura F'a\nPapatura Ite"}
{"id": "58821", "revid": "23204", "url": "https://gl.wikipedia.org/wiki?curid=58821", "title": "Malaita Sur", "text": "A illa de Malaita Sur, tam\u00e9n co\u00f1ecida como Pequena Malaita ou Maramasike, \u00e9 unha pequena illa no extremo sur da illa de Malaita, da que est\u00e1 separada pola pequena pasaxe de Maramasike. A illa est\u00e1 na provincia de Malaita, na parte oriental das Illas Salom\u00f3n.\nDurante a \u00e9poca colonial o goberno colonial e os misioneiros dividiron a illa en tres distritos: Asimae, Asimeuri e Raroisu. Con todo, os nativos da illa prefiren identificarse tan s\u00f3 cos seus clans ou familias, cuxos lazos de uni\u00f3n son moi fortes. Estes clans gobernan a illa dividida en rexi\u00f3ns tradicionalmente demarcadas llamdas \"iolas\". Os habitantes da illa falan un dialecto chamado lingua sa'a. Esta lingua ten varianci\u00f3ns de pronunciaci\u00f3n, gram\u00e1tica e vocabulario dunha iola a outra. A sociedade \u00e9 patriarcal, na que os homes son os cabeza de familia, clan ou tribo. As mulleres xogan un papel menos importante nesta sociedade, a\u00ednda que son igualmente respectadas."}
{"id": "58822", "revid": "98629", "url": "https://gl.wikipedia.org/wiki?curid=58822", "title": "Rennell e Bellona", "text": "Rennell e Bellona \u00e9 unha das nove provincias das Illas Salom\u00f3n, que comprende dous atois habitados, Rennell e Bellona , ou ' e ' respectivamente en renellesa (un lingua polinesia), as\u00ed como o deshabitado Arrecife Indispensable. Ambas illas, Rennell e Bellona est\u00e1n habitdas por polinesios dentro das predominantemente melanesias Salom\u00f3n. As\u00ed, consid\u00e9ranse Illas perif\u00e9ricas polinesias. O primeiro europeo co\u00f1ecido en avistar as illas foi Mathew Boyd de Camberwell, Londres, capit\u00e1n do buque mercante \"Bellona\", en 1793. A provincia ten unha poboaci\u00f3n combinada de 3.041 habitantes (censo de 2009), \u00e9 a provincia menos poboada das Illas Salom\u00f3n. A lingua samoica das illas ch\u00e1mase, nos textos ingleses, Rennellese. A capital da provincia \u00e9 Tigoa, na illa Rennell.\nHistoria.\nEn 1793, a illa Bellona recibiu o nome dun barco brit\u00e1nico que pasaba, o Bellona. A illa Rennell puido recibir o nome do ocean\u00f3grafo James Rennell, FRS (1742 e 1830). En 1799, segundo unha carta mar\u00edtima, ambas illas recibiron o nome de Illa Bellona. En 1816 as illas foron referidas como Illas de Rennell.\nOs nomes que usaron os insulares para a auto-referencia son (Bellona) e (Rennell), que significan \"pequena monta\u00f1a\" e \"illa grande\" respectivamente ( que significa 'illa' ou 'monta\u00f1a', significa 'pequeno' e significa 'grande'). Os mozos de ambas illas \u00e1s veces usan o nome para ambas as d\u00faas illas.\nSegundo as tradici\u00f3ns orais, as illas foron habitadas orixinalmente por un pobo doutra cultura antes de que os antepasados \u200b\u200bdos actuais polinesios chegasen en canoas desde a s\u00faa patria, 'Uvea Gago (probablemente Ouv\u00e9a nas Illas da Lealdade, Nova Caledonia). Na s\u00faa viaxe, chegaron a 'Uvea Matangi (probablemente 'Uvea oriental, ou Wallis, en Wallis e Futuna), e finalmente chegaron \u00e1 illa Rennell, onde non atoparon habitantes. Un m\u00e9dium, Tahasi, d\u00edxolles que a\u00ednda hab\u00eda outra illa por divisar e sa\u00edron de Rennell en busca dela. Posteriormente chegaron a Bellona, \u200b\u200bonde atoparon xente, os hiti, que viv\u00edan en covas da illa preto da costa. Os hit\u00edes eran persoas de pel escura, baixas, con cabelos longos que chegaban ata os xeonllos e falaban unha lingua intelixible para os invasores, que pouco a pouco mataron os habitantes ind\u00edxenas. As tradici\u00f3ns orais de Rennell e Bellona relatan que os primeiros invasores estaban formados por sete parellas casadas que fundaron cada unha un clan (), dos cales cinco se extinguiron. Os antepasados \u200b\u200bdos dous clans restantes, Kaitu'u e Iho, a\u00ednda habitan nas illas.\nNas tradici\u00f3ns orais, os narradores falan de viaxes dispersas e singulares cara e dende outros lugares habitados do Pac\u00edfico occidental. Xusto despois de establecerse, alg\u00fans homes regresaron a 'Uvea oriental (illa Wallis) para buscar as preciosas ra\u00edces de c\u00farcuma que se usaban para tinguir e na unci\u00f3n nos rituais. Nas xeraci\u00f3ns seguintes dous homes foron a Mungua (probablemente Illa Woodlark, tam\u00e9n co\u00f1ecida como Murua) e regresaron con top\u00f3nimos e novos tipos de \u00f1ame e pl\u00e1tanos. Outra tradici\u00f3n oral detalla a chegada dun barco de Nova Caledonia con tabaco e aixolas de aceiro. Outras tradici\u00f3ns orais afirman que as aves de curral foron levadas a Rennell antes de que os primeiros misioneiros cristi\u00e1ns misioneiros cristi\u00e1ns fosen asasinados na illa en 1910. Na \u00faltima parte do s\u00e9culo XIX, os Belloneses e Rennelleses foron levados a Queensland mediante contrataci\u00f3ns enga\u00f1osas para traballar nas plantaci\u00f3ns de azucre. S\u00e1bese que un home de Rennelles regresou, levando a casa consigo mercador\u00edas occidentais como machados, panos de algod\u00f3n, paraugas e armas.\nInicialmente, as d\u00faas illas foron contactadas s\u00f3 espor\u00e1dicamente por europeos e americanos ata finais do s\u00e9culo XIX. En 1910 os tres primeiros misioneiros cristi\u00e1ns foron asasinados en Rennell, e as illas quedaron s\u00f3as ata que desgraciadamente chegaron, en 1936, os predicadores dos Adventistas do S\u00e9timo D\u00eda (SDA), a Igrexa de Inglaterra e Misi\u00f3n Evanx\u00e9lica (SSEM). Levaron un grupo de homes de Rennell a estaci\u00f3ns misioneiras noutras partes das Illas Salom\u00f3n. En 1938, a Igrexa Adventista do S\u00e9timo D\u00eda tornouse dominante en Rennell, seguida de Bellona, \u200b\u200bque converteu gradualmente a todos os habitantes ao cristianismo. Destru\u00edron co seu fanatismo relixioso todos os templos pag\u00e1ns e constru\u00edron igrexas cristi\u00e1s por todas as illas.\nNon ata despois da segunda guerra mundial (1945) a occidentalizaci\u00f3n influ\u00edu lentamente nas d\u00faas illas. Un contacto m\u00e1is estreito co resto das Illas Salom\u00f3n acelerou o proceso de modernizaci\u00f3n. Comezou a navegar m\u00e1is regularmente e os nenos foron enviados a escolas de misi\u00f3ns noutras illas. Na d\u00e9cada de 1950 establec\u00e9ronse cl\u00ednicas de sa\u00fade e contacto sen f\u00edos en ambas illas. O servizo a\u00e9reo regular para ambas illas estableceuse a principios da d\u00e9cada de 1970.\nO 7 de xullo de 1978, as Illas Salom\u00f3n conseguiron a s\u00faa independencia de Gran Breta\u00f1a, e Rennell e Bellona pasaron a formar parte do recentemente creado pa\u00eds. Uns quince anos despois, Rennell e Bellona convert\u00e9ronse nunha provincia propia. &lt;br&gt;A principios de milenio, as diferentes igrexas comezaron a perder o seu poder, sobre todo coa xeraci\u00f3n m\u00e1is nova. O deporte, a m\u00fasica e a elaboraci\u00f3n de cervexa caseira convert\u00e9ronse en intereses de lecer, e a educaci\u00f3n e a formaci\u00f3n profesional cobraron importancia.\nEn 2005, houbo informes de que a poboaci\u00f3n de Rennell e da provincia de Bellona estaba decidida a separarse do pa\u00eds por falta de investimento en infraestruturas.\nA historia e a vinculaci\u00f3n do pobo Rennelles co Maor\u00ed son \u200b\u200bexploradas nun documental titulado \"O misterio do Waka perdido (canoa)\", realizado por Maori TV en 2007.\nGoberno provincial.\nEn 1993, Rennell e Bellona convert\u00e9ronse nunha provincia das Illas Salom\u00f3n, convert\u00e9ndose na \u00fanica provincia polinesia do pa\u00eds predominantemente melanesio. A provincia tam\u00e9n \u00e9 unha circunscrici\u00f3n \u00fanica, Rennell e Bellona, est\u00e1 \u200b\u200brepresentada no parlamento por un \u00fanico Membro do Parlamento. Hoxe, o actual deputado de Rennell e Bellona \u00e9 o Excmo. Tautai Kaitu'u, un m\u00e9dico residente en Australia da illa Rennell.\nO goberno provincial est\u00e1 formado por 10 barrios (equivalente provincial a unha circunscrici\u00f3n) representados por 10 deputados electos co\u00f1ecidos na asemblea provincial como Deputados da Asemblea Provincial (MPA). A illa Rennell, a m\u00e1is grande das d\u00faas illas, ten seis barrios e Bellona s\u00f3 ten catro, \u00e9 dicir, de sete a dez.\nA provincia de Rennell e Bellona est\u00e1 subdividida nos seguintes barrios. A poboaci\u00f3n rec\u00f3llese a partir do censo de 2009:\n&lt;br&gt;\nNota: Estas cifras cambian cada catro anos a medida que m\u00e1is votantes cumpren os 18 anos. O n\u00famero total non \u00e9 a poboaci\u00f3n total das Illas xa que s\u00f3 te\u00f1en en conta os que te\u00f1en dereito a votar nas elecci\u00f3ns xerais nacionais e provinciais.\nXeograf\u00eda.\nClima.\nAs illas est\u00e1n suxeitas a tormentas tropicais e cicl\u00f3ns, e a tempada de cicl\u00f3ns tropicais vai do 1 de novembro ao 30 de xu\u00f1o. Na historia recente, o cicl\u00f3n Esau e o cicl\u00f3n Nina causaron danos substanciais en 1992, o cicl\u00f3n Fergus en 1996, o cicl\u00f3n Drena en 1997, o cicl\u00f3n Beni en 2003, cicl\u00f3n Ului en 2010 e cicl\u00f3n Freda en 2012."}
{"id": "58823", "revid": "85894", "url": "https://gl.wikipedia.org/wiki?curid=58823", "title": "A Mudia, Bazar, Castro de Rei", "text": "A Mudia \u00e9 un lugar da parroquia de Bazar no concello lugu\u00e9s de Castro de Rei na comarca da Terra Ch\u00e1. Segundo o IGE, en 2019 ti\u00f1a 38 habitantes (18 homes e 20 mulleres), o que sup\u00f3n unha diminuci\u00f3n respecto do ano 2014, cando ti\u00f1a 41 habitantes.\nNel at\u00f3pase o campo de f\u00fatbol da Rixidoira."}
{"id": "58824", "revid": "89787", "url": "https://gl.wikipedia.org/wiki?curid=58824", "title": "Temotu", "text": "Temotu (ou Te Motu, literalmente \"a illa\" en polinesio) \u00e9 a provincia m\u00e1is oriental das Illas Salom\u00f3n. A provincia era antigamente co\u00f1ecida como Provincia das Illas Santa Cruz. Consta, esencialmente, de d\u00faas cadeas de illas que van paralelas entre si dende o noroeste ata o sueste. Ten unha superficie de 895\u00a0km\u00b2 e 18.912 habitantes (1999). \nDivisi\u00f3ns administrativas.\nA provincia de Temotu est\u00e1 subdividida nos seguintes barrios:\nProvincia de Temotu (poboaci\u00f3n 21.362)\nIllas.\nAs illas ou grupos de illas que compo\u00f1en a provincia son:\nA capital provincial \u00e9 Lata, situada en Nend\u00f6, a m\u00e1is grande e importante das illas Santa Cruz.\nPoboaci\u00f3n.\nA poboaci\u00f3n de 21.362 (2009) \u00e9 bastante diversa para a pequena superficie terrestre que abarca. Os habitantes da illa Santa Cruz son predominantemente melanesios, a\u00ednda que existen tres grupos de nativos papuanos nas illas Santa Cruz e Reef, mentres que os habitantes de Tikopia, Anuta, illas Duff e alg\u00fans das illas Reef son polinesios.\nIdiomas.\nA provincia deu o seu nome \u00e1s \"Linguas Temotu\", un supuesto subgrupo ling\u00fc\u00edstico dentro da familia m\u00e1is ampla de linguas Oce\u00e1nicas.\nAs linguas que se falan na provincia incl\u00faen as nove linguas propiamente ditas \"Temotu\", ademais de d\u00faas linguas Polinesia at\u00edpica: Vaeakau-Taumako e Tikopia ."}
{"id": "58825", "revid": "98629", "url": "https://gl.wikipedia.org/wiki?curid=58825", "title": "Illas Santa Cruz", "text": " \nAs Illas Santa Cruz son un grupo de illas situadas no sur do Oc\u00e9ano Pac\u00edfico. Pertencen \u00e1s Illas Salom\u00f3n e forman parte da provincia de Temotu. Distan aproximadamente 400\u00a0km da cadea principal das illas Salom\u00f3n e at\u00f3panse xusto ao norte do arquip\u00e9lago de Vanuatu, do que se consideran unha prolongaci\u00f3n xeogr\u00e1fica.\nA illa de maior extensi\u00f3n do arquip\u00e9lago \u00e9 Nend\u00f6, seguida por Vanikolo, que se trata realmente de d\u00faas illas, Banie e Tevai, e Utupua. A principal cidade e capital da provincia de Temotu \u00e9 Lata, situada na illa de Nend\u00f6.\nAs illas de Santa Cruz te\u00f1en menos de cinco mill\u00f3ns de anos e form\u00e1ronse a partir da subduci\u00f3n da placa indoaustraliana baixo a pac\u00edfica. A illa est\u00e1 formada por pedra calcaria e cinzas volc\u00e1nicas. A maior elevaci\u00f3n das illas at\u00f3pase en Vanikoro e ten 924 metros de altitude.\nMoitas veces empr\u00e9gase o nome de Santa Cruz para designar a toda a provincia de Temotu.\nAs illas foron descubertas por \u00c1lvaro de Menda\u00f1a e Isabel de Barreto na s\u00faa segunda viaxe \u00e1s Salom\u00f3n, en 1595. Menda\u00f1a morreu na illa de Nend\u00f6 que el mesmo chamara Santa Cruz."}
{"id": "58826", "revid": "98629", "url": "https://gl.wikipedia.org/wiki?curid=58826", "title": "Occidental, Illas Salom\u00f3n", "text": "A Provincia Occidental \u00e9 a m\u00e1is grande das nove provincias das Illas Salom\u00f3n. A zona \u00e9 co\u00f1ecida polas s\u00faas fermosas illas tropicais, o excelente mergullo e snorkel, os arrecifes de coral e os restos da segunda guerra mundial, os refuxios de ecoturismo e os santuarios de caza de cabezas. A provincia cont\u00e9n moitas pequenas lagoas e \u00e9 a maior zona tur\u00edstica f\u00f3ra de Honiara. A s\u00faa capital \u00e9 Gizo, unha cidade con 7,177 habitantes no 2019. \nHistoria.\nA misi\u00f3n metodista na provincia occidental estableceuna o reverendo John Francis Goldie en 1902. Dominou a misi\u00f3n e ga\u00f1ou a lealdade dos membros das Illas Salom\u00f3n da s\u00faa igrexa. A relaci\u00f3n cos administradores coloniais do protectorado brit\u00e1nico das Illas Salom\u00f3n tam\u00e9n estivo chea de dificultades, nese momento debido ao control efectivo de Goldie sobre as Illas Salom\u00f3n occidentais. De 1927 a 1934 O doutor Edward Sayers traballou na misi\u00f3n metodista onde estableceu un hospital en Gizo, e tam\u00e9n en Munda e Vella Lavella, e realizou traballos de campo no tratamento da malaria. Tam\u00e9n \u00e9 co\u00f1ecida por ser o lugar onde o buque da armada estadounidense comandado por John F. Kennedy foi bombardeado e afundido polos xaponeses durante a segunda guerra mundial.\nTurismo.\nA capital provincial \u00e9 Gizo, unha cidade duns 7000 habitantes. Hai aeroportos en Gizo, Munda, Seghe, Viru, Ramata, Gatokae, Ringgi Cove, Barakoma e Balalai.\nA provincia occidental \u00e9 considerada a meca do turismo das Illas Salom\u00f3n, e \u00e9, con diferenza, a zona m\u00e1is acolledora, con m\u00faltiples hoteis e resorts, tendas de mergullo, atracci\u00f3ns ecotur\u00edsticas restaurantes, e paseos en barco.\nMunda, a cidade m\u00e1is grande da illa de Nova Xeorxia, ten unha pista de aterraxe constru\u00edda durante a segunda guerra mundial polos Estados Unidos e est\u00e1 catalogada como unha pista de aterraxe de emerxencia, capaz de acoller mesmo avi\u00f3ns jumbo.\nO mergullo na provincia occidental \u00e9 pr\u00edstino xa que os turistas tenden a visitar as proximidades de Fidxi para mergullarse no canto de visitar as Illas Salom\u00f3n menos desenvolvidas. Ademais, a malaria \u00e9 unha preocupaci\u00f3n nas Salom\u00f3n, que mant\u00e9n lonxe a moitos turistas. O resultado son unhas condici\u00f3ns de mergullo espectaculares con arrecifes de coral intactos. Munda, Uepi e Gizo consid\u00e9ranse alg\u00fans dos mellores lugares de mergullo da provincia occidental. A rexi\u00f3n soporta algunhas das m\u00e1is altas diversidades de corais e peixes do mundo.\nA provincia occidental e a pr\u00f3xima Provincia de Choiseul v\u00edronse significativamente afectadas polo terremoto das Illas Salom\u00f3n de 2007, un terremoto de magnitude 8,1 que asolou o 2 de abril de 2007 e un tsunami asociado. Causou m\u00e1is de 100 r\u00e9plicas significativas (m\u00e1is de magnitude 4,0). O n\u00famero oficial de mortos foi de 52 con varios miles de desprazados, e esp\u00e9rase que a maior\u00eda dos desprazados vivan en refuxios temporais durante un m\u00ednimo de entre 6 e 9 meses. A illa de Ranongga ao oeste de Gizo levantouse uns 2,5 \u2013 3 metros, o que provocou a morte do seu arrecife e tam\u00e9n abriu enormes fisuras na propia illa. Os arrecifes arredor de Munda e Uepi non se viron afectados polo tsunami e o terremoto.\nDivisi\u00f3ns administrativas.\nA provincia occidental est\u00e1 subdividida nos seguintes barrios:"}
{"id": "58827", "revid": "55340", "url": "https://gl.wikipedia.org/wiki?curid=58827", "title": "Anuta", "text": "Anuta \u00e9 unha pequena illa situada no sueste das Illas Salom\u00f3n, no Oc\u00e9ano Pac\u00edfico. Pertence \u00e1 provincia de Temotu. A illa \u00e9 de orixe volc\u00e1nico, con fondos coralinos. O seu punto m\u00e1is elevado tan s\u00f3 alcanza os 65 metros sobre o nivel do mar. O di\u00e1metro da illa \u00e9 duns 400 metros.\nHistoria.\nSegundo as tradici\u00f3ns orais, Anuta foi colonizada por navegantes de Tonga e 'Uvea fai unhas quince xeraci\u00f3ns. A estrutura social actual foi establecida ao redor de dez xeraci\u00f3ns atr\u00e1s, cando o xefe, Tearakura, os seus dous irm\u00e1ns e un cu\u00f1ado, mataron o resto da poboaci\u00f3n masculina da illa. Estes homes, xunto coas d\u00faas irm\u00e1s de Tearakura, foron fundadores das catro \"kainanga\" da illa, os catro grupos de descendencia que se describen como \"clans\". En 1916 foi establecida unha misi\u00f3n pola Igrexa Anglicana. O antrop\u00f3logo Raymond Firth visitou Anuta un d\u00eda no ano 1952. O etnobot\u00e1nico Douglas Yen, xunto cos arque\u00f3logos Patrick Kirch e Paul Rosendahl, pasaron preto de dous meses al\u00ed en 1971, e o antrop\u00f3logo Richard Feinberg viviu en Anuta durante case un ano en 1972-73. El mant\u00edvose en comunicaci\u00f3n coa comunidade Anutan a partir dese momento, e realizou varias visitas adicionais. En 2006, Bruce Parry da BBC visitouna durante varias semanas, nese tempo el e o seu equipo filmaron un episodio da serie de televisi\u00f3n, \"tribo\". En 2008, outro equipo da BBC fixo unha breve visita, e en 2012 un equipo do Servizo de Radiodifusi\u00f3n de Se\u00fal filmou un programa de televisi\u00f3n non para o p\u00fablico coreano. En decembro de 2002, a illa foi impactada polo Cicl\u00f3n Zoe.\nA poboaci\u00f3n en 2007 roldaba os 200 habitantes. Historicamente os habitantes da illa usaron a illa pr\u00f3xima de Fatutaka como despensa natural.\nDo mesmo xeito que os habitantes da tam\u00e9n illa das Salom\u00f3n, Tikopia, os seus habitantes son de orixe polinesia, mentres que a maior\u00eda dos habitantes das Salom\u00f3n son de orixe melanesia. Os habitantes de Anuta falan anuta, unha lingua samoica do grupo das linguas polinesias.\nEn 2003, viuse afectada polos efectos do cicl\u00f3n Zoe, do mesmo xeito que as illas de Fatutaka e Tikopia."}
{"id": "58828", "revid": "45576", "url": "https://gl.wikipedia.org/wiki?curid=58828", "title": "Fatutaka", "text": "Fatutaka ou Fatu Taka \u00e9 unha pequena illa de orixe volc\u00e1nico das Illas Salom\u00f3n, no sur do Oc\u00e9ano Pac\u00edfico, situada na provincia de Temotu. Tr\u00e1tase da recalada situada m\u00e1is ao leste do pa\u00eds. Tr\u00e1tase do afloramento sobre o nivel do mar dun volc\u00e1n extinguido, que chega a elevarse 122 metros. Ten unha superficie de 0,18\u00a0km\u00b2. Dista aproximadamente 60\u00a0km da illa de Anuta, cuxos habitantes empreg\u00e1bana como despensa natural.\nA illa foi azoutada en 2003 polo furac\u00e1n Zoe, do mesmo xeito que as veci\u00f1as illas de Anuta e Tikopia."}
{"id": "58829", "revid": "22570", "url": "https://gl.wikipedia.org/wiki?curid=58829", "title": "Illas Duff", "text": "As Illas Duff, en pileni \"Taumako\", son un pequeno grupo de illas situadas ao nord\u00e9s das Illas Santa Cruz na provincia de Temotu nas Illas Salom\u00f3n. Tam\u00e9n son co\u00f1ecidas co nome de Illas Wilson.\nExactamente local\u00edzanse a 9\u00b031'48\" S. lat., 167\u00b04'48\" W. |long.\nForman parte das illas Duff: \nOs habitantes das Illas Duff son polinesios e a s\u00faa linguaxe denom\u00ednase pileni, parte dos idiomas polinesios."}
{"id": "58830", "revid": "98629", "url": "https://gl.wikipedia.org/wiki?curid=58830", "title": "Illas Nova Xeorxia", "text": "As Illas Nova Xeorxia son un grupo de illas situadas no sur do Oc\u00e9ano Pac\u00edfico. As illas pertencen \u00e1s Illas Salom\u00f3n e at\u00f3panse na Provincia Occidental. Ao sur do arcipi\u00e9lago de atopa o mar de Salom\u00f3n e ao norte de estreito de Nova Xeorxia.\nAs principais illas do arquip\u00e9lago son Nova Xeorxia, Vella Lavella, Kolombangara, que \u00e9 un volc\u00e1n inactivo, Ghizo, Vangunu, Rendova, Ranongga, Ngagatokae, Mbava e Tetepare.\nAs maiores illas son monta\u00f1osas e est\u00e1n cubertas por unha selva tropical. Est\u00e1n rodeadas de arrecifes de coral e incl\u00faen o maior lago de auga salgada do mundo, o lago Marovo.\nNo arquip\u00e9lago at\u00f3pase a Illa Kennedy, onde o que foi presidente dos Estados Unidos de Am\u00e9rica pasou tres d\u00edas tras o naufraxio que sufriu a s\u00faa embarcaci\u00f3n durante a segunda guerra mundial. Bastantes illas do arquip\u00e9lago serviron de escenario a combates durante o conflito armado.\nAs maiores poboaci\u00f3ns son Gizo, na illa de Ghizo, Munda e Noro. As principais actividades econ\u00f3micas son a silvicultura e a pesca. Nas illas se falan as linguas de Nova Xeorxia.\nUnha das menores illas do arcipi\u00e9lago, a illa Ranongga, elevouse uns 3 metros sobre o nivel do Oc\u00e9ano tras o Terremoto das Illas Salom\u00f3n de 2007, provocando un aumento da li\u00f1a de costa duns 70 metros."}
{"id": "58832", "revid": "23204", "url": "https://gl.wikipedia.org/wiki?curid=58832", "title": "Illa de Santa Isabel", "text": "A illa de Santa Isabel (tam\u00e9n co\u00f1ecida como Isabel e Ysabel) \u00e9 a de maior lonxitude das Illas Salom\u00f3n, no Pac\u00edfico Sur, a s\u00faa extensi\u00f3n de 2.999 m\u00b2 fai que sexa a de maior extensi\u00f3n da provincia de Isabel.\nLocalizaci\u00f3n e datos xeogr\u00e1ficos.\nA illa est\u00e1 comprendida entre a provincia de Choiseul ao oeste, de Malaita ao leste, o oc\u00e9ano Pac\u00edfico ao norte e o estreito de Nova Xeorxia ao sur.\nO punto m\u00e1is elevado da illa \u00e9 o Monte Sasari de 1.220 metros de altitude. O r\u00edo m\u00e1is importante da illa, o Marutho nace no Sasari e desemboca ao oc\u00e9ano en Hofi.\nO centro administrativo da illa \u00e9 Buala, cidade que alberga o aeroporto da illa. Outro centro de poboaci\u00f3n importante \u00e9 Samasodu.\nHistoria.\nOs espa\u00f1ois foron os primeiros europeos en chegar \u00e1 illa. En 1568 alcanzou a illa a expedici\u00f3n de Pedro Sarmiento de Gamboa, Pedro de Ortega e \u00c1lvaro de Menda\u00f1a. Onde estableceu un asentamento e constru\u00edron un barco para estudar e cartografar o mar que a rodea e as illas pr\u00f3ximas. Pero moi pronto, os espa\u00f1ois espertaron a inimizade dos insulares.\nLogo de non atopar ouro e pouca comida, e acosados polos ataques e as enfermidades, os colonos espa\u00f1ois cambiaron a s\u00faa colonia a actual Honiara en Guadalcanal. A s\u00faa colonia, con todo, extinguir\u00edase.\nOs insulares de Santa Isabel sufriron ataques de blackbirding (contrataci\u00f3n enganosa e rapto de man de obra ind\u00edxena) no s\u00e9culo XIX. Abrazaron o cristianismo nos inicios do s\u00e9culo XX.\nLinguas.\nA poboaci\u00f3n de Santa Isabel fala ata oito idiomas ademais do Ingl\u00e9s e o Pijon das Illas Salom\u00f3n."}
{"id": "58833", "revid": "442082", "url": "https://gl.wikipedia.org/wiki?curid=58833", "title": "Maramasike", "text": ""}
{"id": "58834", "revid": "55340", "url": "https://gl.wikipedia.org/wiki?curid=58834", "title": "Area", "text": " \nA area \u00e9 unha substancia granulosa ou pulverulenta proveniente da descomposici\u00f3n das rochas, estando por tanto formada por un conxunto de part\u00edculas de rochas disgregadas.\nEn xeolox\u00eda denom\u00ednase area ao material composto de part\u00edculas cuxo tama\u00f1o var\u00eda entre 0,063 e 2\u00a0mm. Unha part\u00edcula individual dentro deste rango \u00e9 chamada \"gran de area\". Unha rocha consolidada e composta por estas part\u00edculas denom\u00ednase arenita (Sin. \"psamita\")\nAs part\u00edculas por baixo dos 0,063\u00a0mm e ata 0,004\u00a0mm denom\u00ednanse limo, e por riba da medida do gran de area e ata os 64\u00a0mm denom\u00ednanse grava.\nCompo\u00f1entes e caracter\u00edsticas.\nO compo\u00f1ente m\u00e1is com\u00fan da area, en terra continental e nas costas non tropicais, \u00e9 o s\u00edlice, xeralmente en forma de cuarzo. Con todo, a composici\u00f3n var\u00eda de acordo aos recursos e condici\u00f3ns locais da rocha. Gran parte da fina area achada nos arrecifes de coral, por exemplo, \u00e9 calcaria mo\u00edda que pasou pola dixesti\u00f3n do peixe papagaio. Nalg\u00fans lugares hai area que cont\u00e9n ferro, feldespato ou mesmo xeso.\nSegundo o tipo de rocha da que procede, a area pode variar moito en aparencia. Por exemplo, a area volc\u00e1nica \u00e9 de cor negra, mentres que a area das praias con arrecifes de coral adoita ser branca.\nA area \u00e9 transportada polo vento, caso en que recibe o nome de \"area e\u00f3lica\" (que pode provocar o fen\u00f3meno co\u00f1ecido como calixe), e a auga, e depositada en forma de praias, dunas, m\u00e9danos etc. No deserto, a area \u00e9 o tipo de chan m\u00e1is abundante. A granulometr\u00eda da area e\u00f3lica est\u00e1 moi concentrada ao redor de 0,2\u00a0mm de di\u00e1metro das s\u00faas part\u00edculas.\nOs chans areosos son ideais para certas plantaci\u00f3ns, como a sand\u00eda e o man\u00ed, e son xeralmente preferidos para a agricultura intensiva polas s\u00faas excelentes caracter\u00edsticas de drenaxe.\nEspecialmente os nenos, utilizan a area para realizar construci\u00f3ns como castelos de area ou t\u00faneles.\nA area util\u00edzase para fabricar cristal polas s\u00faas propiedades tales como a extraordinaria dureza, a perfecci\u00f3n do cristal ou o alto punto de fusi\u00f3n, e, xunto coa grava e o cemento, \u00e9 un dos compo\u00f1entes b\u00e1sicos do formig\u00f3n.\nAtributos f\u00edsicos.\nO volume dun gran de area de cuarzo, dun di\u00e1metro de 0,06\u00a0mm (o l\u00edmite inferior), \u00e9 2,51 \u00d7 10-10 m3 cunha masa de 6,66 \u00d7 10-4 g. No l\u00edmite superior, o volume e a masa dun gran de area con di\u00e1metro de 2,10\u00a0mm son 8,80 \u00d7 10-9 m3 e 23,3 \u00d7 10-2 g.\nGranulometr\u00eda.\nDentro da clasificaci\u00f3n granulom\u00e9trica das part\u00edculas do chan, as areas ocupan o seguinte lugar na escala: "}
{"id": "58835", "revid": "1131", "url": "https://gl.wikipedia.org/wiki?curid=58835", "title": "Virxindade", "text": "A virxindade \u00e9 o estado no que algo se mant\u00e9n como na s\u00faa orixe, sen sufrir alteraci\u00f3n, en forma de pureza. Analogamente, a virxindade referida \u00e1 sexualidade, \u00e9 o estado daquela persoa que non tivo relaci\u00f3ns sexuais. O significado preciso disto var\u00eda entre culturas, entre relixi\u00f3ns e ata entre individuos.\nA virxindade feminina.\nEn gran parte das culturas onde a virxindade ten importancia, ref\u00edrese \u00e1 virxindade da muller, para a cal se adoita usar como discriminante a existencia dun hime intacto ou non. Existen, ent\u00f3n, d\u00faas definici\u00f3ns frecuentemente usadas para a virxindade para a muller: o non ter relaci\u00f3ns sexuais, e o ter un hime intacto. Para a primeira at\u00f3pase o problema de definir que \u00e9 unha relaci\u00f3n sexual. Para a segunda, unha muller pode participar doutras actividades sexuais e conservar o seu hime.\nEn relixi\u00f3ns como a xud\u00eda e isl\u00e1mica, por ser un factor importante do valor espiritual, a virxindade \u00e9 un requisito para o matrimonio. O cristianismo considera que as relaci\u00f3ns sexuais f\u00f3ra do \u00e1mbito do matrimonio son pecaminosas.\nEn varias culturas africanas a\u00ednda se practica a infibulaci\u00f3n das nenas entre 2 e 8 anos de idade como xeito de preservar o hime e a virxindade. A operaci\u00f3n \u00e9 realizada por unha curandeira ou parteira, sen anestesia, e consiste nunha clitoridectom\u00eda seguida por un peche vaxinal permanente. Soamente se lles deixa unha pequena abertura para a emisi\u00f3n de ouri\u00f1os e sangue menstrual. \u00c9 frecuente que as nenas sufran infecci\u00f3ns graves como resultado da pr\u00e1ctica. Anos m\u00e1is tarde, a vulva \u00e1brese cun coitelo inmediatamente despois do matrimonio ou antes dun parto.\nOrganizaci\u00f3ns feministas e de dereitos humanos critican a importancia da virxindade da muller como un desprezo a esta, unha mostra de machismo que non deber\u00eda afectar \u00e1 propia intimidade e vida sexual de cada individuo."}
{"id": "58836", "revid": "23204", "url": "https://gl.wikipedia.org/wiki?curid=58836", "title": "Infibulaci\u00f3n", "text": "A infibulaci\u00f3n \u00e9 unha cruel mutilaci\u00f3n dos xenitais femininos consistente nunha clitoridectom\u00eda seguida polo peche vaxinal mediante sutura. Soamente se deixa unha pequena abertura para a emisi\u00f3n da urina e descarga do sangue menstrual.\nCaracter\u00edsticas.\nPolo xeral \u00e9 unha parteira ou curandeira quen realiza a infibulaci\u00f3n cando as nenas te\u00f1en entre 2 e 7 anos de idade . Non se utiliza anestesia e \u00e9 com\u00fan que as pequenas desenvolvan infecci\u00f3ns xa que as condici\u00f3ns da operaci\u00f3n tenden a non ser moi hixi\u00e9nicas.\nA infibulaci\u00f3n, chamada tam\u00e9n \"circuncisi\u00f3n fara\u00f3nica\" m\u00e1is que definida \u00e9 descrita as\u00ed polo Dr. Cordero Mar\u00edn: exportaci\u00f3n total do cl\u00edtoris, labios menores e parte dos labios maiores. As d\u00faas partes da vulva sut\u00faranse con espi\u00f1os, xeralmente con acacia anana, f\u00edxanse con cordel en peche de corpi\u00f1o deixando un s\u00f3 buraco que dea paso aos ouri\u00f1os e \u00e1s regras e asegurando a s\u00faa permeabilidade cun anaco de cana de bamb\u00fa. A hemostasia real\u00edzase aplicando unha mestura, case sempre de azucre e goma ar\u00e1biga. A continuaci\u00f3n enc\u00f3stanse ambas as pernas amarr\u00e1ndoas ata a altura dos xeonllos. Unhas semanas despois qu\u00edtanse os espi\u00f1os; se a operaci\u00f3n non deu resultado rep\u00edtese de novo.\nDespois do matrimonio a vulva \u00e9 aberta cun coitelo, o que a mi\u00fado volve ocorrer en ocasi\u00f3n dun parto. O peche vaxinal volve repetirse cada vez que o esposo desexa facer unha viaxe.\nA infibulaci\u00f3n \u00e9 a forma mais extensa do que en varias culturas africanas se denomina[[circuncisi\u00f3n feminina, unha pr\u00e1ctica que a\u00ednda se v\u00e9n realizando en 28 pa\u00edses. A meta \u00e9 que as mulleres perdan a habilidade de sentir pracer sexual durante o [[coito]], asegurando dese xeito que non ser\u00e1n infieis. O resultado \u00e9 que a maior\u00eda das mulleres que son v\u00edtimas da infibulaci\u00f3n desenvolven problemas m\u00e9dicos desde os quistes dermoides, infecci\u00f3ns urinarias e f\u00edstulas, ata as hemorraxias uterinas e outras complicaci\u00f3ns serias que poden causarlles ata a morte.\nV\u00e9xase tam\u00e9n.\nOutros artigos.\n[[Categor\u00eda:Abusos de dereitos humanos]]\n[[Categor\u00eda:Aparato reprodutor feminino]]\n[[Categor\u00eda:Medicina]]"}
{"id": "58837", "revid": "23204", "url": "https://gl.wikipedia.org/wiki?curid=58837", "title": "San Tom\u00e9, Illas Virxes", "text": "San Tom\u00e9 (; ; ; ), \u00e9 unha illa situada no mar Caribe. \u00c9 a principal illa das Illas Virxes dos Estados Unidos e nela sit\u00faase a principal cidade, Charlotte Amalie e, xunto con San Xo\u00e1n e Water Island, forma un condado e constit\u00faen o distrito das Illas Virxes Estadounidenses, un territorio non incorporado dos Estados Unidos. Localizada na illa est\u00e1 a capital territorial e porto de Charlotte Amalie. Segundo o censo de 2010, a poboaci\u00f3n de Santo Tom\u00e9 era de 51.634 habitantes o 48,5% do total da poboaci\u00f3n das Illas Virxes dos Estados Unidos. O distrito ten unha superficie de 80\u00b49\u00a0km\u00b2.\nHistoria.\nHistoria precolonial.\nA illa foi ocupada orixinalmente ao redor do 1500 a.C. polo pobo Sibonei. Foron substitu\u00eddos m\u00e1is tarde polos arauaques e logo polos caribes. Cristovo Col\u00f3n avistou a illa en 1493 na s\u00faa segunda viaxe aoNovo Mundo.\nPer\u00edodo colonial dan\u00e9s.\nA Compa\u00f1\u00eda Danesa das Indias Occidentais estableceu un posto en Santo Tom\u00e9 en 1657. A primeira congregaci\u00f3n foi a igrexa reformada de Santo Tom\u00e9, que foi establecida en 1660 e estaba asociada coa Igrexa reformada neerlandesa.\nOs daneses conquistaron a illa en 1666, e en 1672 estableceu o control sobre toda a illa a trav\u00e9s da Compa\u00f1\u00eda danesa das Indias Occidentais e Guinea. A terra foi dividida en plantaci\u00f3ns]] e produci\u00f3n de cana converteuse na principal actividade econ\u00f3mica. Como resultado, as econom\u00edas de Santo Tom\u00e9 e as illas veci\u00f1as de San Xo\u00e1n e Santa Cruz fix\u00e9ronse dependentes da man de obra escrava e o comercio de escravos. En 1685, a\"Brandenburgisch-Africanische Compagnie\" tomou o control do tr\u00e1fico de escravos en Santo Tom\u00e9, e durante alg\u00fan tempo a m\u00e1is grandes poxas de escravos no mundo l\u00e9vanse a cabo al\u00ed.\nOs recursos naturais do porto de Santo Tom\u00e1s fix\u00e9ronse co\u00f1ecidos como \"Taphus\" polos establecementos de bebidas situadas nas proximidades. ( \"Tap Hus\" trad\u00facese como \"tenda de ron\" ou \"casa da billa\", en referencia aos establecementos de bebidas.) En 1691, o asentamento orixinal se renomeou como Charlotte Amalie en honor da esposa do rei de Dinamarca Christian V. Foi declarado m\u00e1is tarde, un porto libre por Frederick V.\nA partir de 1796 desenvolveuse unha pequena comunidade xud\u00eda en Charlotte Amalie. Estabeleceuse unha sinagoga hist\u00f3rica, Beracha Veshalom Vegmiluth Hasidim, a sinagoga m\u00e1is antiga en uso continuo nos Estados Unidos.\nA primeira invasi\u00f3n brit\u00e1nica e a ocupaci\u00f3n das Indias Occidentais Danesas produciuse a finais de marzo de 1801, unha frota brit\u00e1nica chegou a Santo Tom\u00e9. Os daneses aceptan os artigos da Capitulaci\u00f3n propostos polos brit\u00e1nicos e os brit\u00e1nicos ocuparon as illas sen disparar un s\u00f3 tiro. A ocupaci\u00f3n brit\u00e1nica durou ata abril de 1802, cando os brit\u00e1nicos devolveron as illas a Dinamarca.\nA segunda invasi\u00f3n das Indias Occidentais Danesas polos brit\u00e1nicos levouse a cabo en decembro de 1807 cando unha frota brit\u00e1nica capturou Santo Tom\u00e9 o 22 de decembro e Santa Cruz o 25 de decembro. Os daneses non se resistiron e a invasi\u00f3n foi incruenta. Esta ocupaci\u00f3n brit\u00e1nica das Indias Occidentais Danesas durou ata o 20 de novembro de 1815, cando Gran Breta\u00f1a devolveu as illas a Dinamarca.\nMentres que o comercio de azucre trouxera prosperidade aos cidad\u00e1ns libres da illa, a principios do s\u00e9culo XIX Santo Tom\u00e9 estaba en declive. A exportaci\u00f3n continua de azucre estaba ameazada polos furac\u00e1ns, as secas e a competencia americana. A ra\u00edz da revoluci\u00f3n danesa de 1848, a escravitude foi abolida e o conseguinte aumento dos custos laborais debilitaron a\u00ednda m\u00e1is a situaci\u00f3n dos produtores de azucre de Santo Tom\u00e9.\nTendo en conta os seus portos e fortificaci\u00f3ns, Santo Tom\u00e9 a\u00ednda conservaba unha importancia estrat\u00e9xica, e polo tanto, na d\u00e9cada de 1860, durante a Guerra Civil Americana e as s\u00faas secuelas, o goberno dos Estados Unidos considerou a compra da illa e as s\u00faas veci\u00f1as a Dinamarca por 7\u00b45 $ mill\u00f3ns de d\u00f3lares. Con todo, os defensores da compra non lograron obter o apoio lexislativo para a oferta.\nDavid Hamilton Jackson.\nA medida que as illas foron mal gobernadas polos daneses, un insular, David Hamilton Jackson, foi fundamental para convencer aos daneses para permitir que os Estados Unidos compraran a illa de Santo Tom\u00e9, San Xo\u00e1n e Santa Cruz. En 1915, viaxou a Dinamarca e convenceu ao rei de Dinamarca para permitir a liberdade de prensa nas illas. Editou o primeiro xornal das illas, co\u00f1ecido como \"The Herald\". Logo disto, organizou sindicatos entre os insulares para mellorar as condici\u00f3ns de traballo. As illas te\u00f1en agora unha celebraci\u00f3n anual en honor ao legado de David Hamilton Jackson.\nAdquisici\u00f3n Americana.\nEn 1917, os Estados Unidos compraron San Tom\u00e9 (xunto con San Xo\u00e1n e Santa Cruz) por 25 $ mill\u00f3ns en ouro, como parte dunha estratexia defensiva para manter o control sobre o Caribe e a Canle de Panam\u00e1 durante a primeira guerra mundial. A transferencia produciuse o 31 de marzo de 1917.\nPercival Wilson Sparks, un oficial da mari\u00f1a dos Estados Unidos, dese\u00f1ou a bandeira que representa na actualidade as Illas Virxes dos Estados Unidos. Sparks casou cunha muller das Illas Virxes americanas, Grace Joseph Sparks. Cando o superior de Sparks, o contraalmirante Summer Ely Wetmore Kitelle, encargou o dese\u00f1o da bandeira, P. W. Sparks pediulle \u00e1 s\u00faa esposa e a s\u00faa irm\u00e1, Blanche Joseph (m\u00e1is tarde Sasso), que coseran a primeira bandeira. Esa bandeira utilizouse ata o momento en que se puido mercar unha bandeira de produci\u00f3n industrial.\nA inspiraci\u00f3n da bandeira de veu do selo presidencial dos Estados Unidos. Sparks decidiu que a aguia sostivera nunha pata ramas de oliveira (que representan a paz) e na outra as frechas (que representaban as tres illas: Santa Cruz, San Tom\u00e9 e San Xo\u00e1n). Cada ano D\u00eda da Transferencia reco\u00f1\u00e9cese como un d\u00eda de festa, para celebrar o a adquisici\u00f3n das illas polos Estados Unidos en 1917.\nA cidadan\u00eda dos Estados Unidos concedeuse aos residentes en 1927. O Departamento do Interior americano f\u00edxose cargo das tarefas administrativas en 1931. As forzas estadounidenses instal\u00e1ronse na illa durante a segunda guerra mundial. En 1954, unha Lei Org\u00e1nica aprobou a concesi\u00f3n oficial \u00e1s Illas Virxes dos Estados Unidos da condici\u00f3n territorial das tres illas, e permitiu a formaci\u00f3n dun senado local. A completa devoluci\u00f3n de poderes logrouse en 1970.\nA era de posguerra tam\u00e9n viu o aumento do turismo na illa. Coas viaxes a\u00e9reas relativamente baratas e o embargo americano a Cuba, o n\u00famero de visitantes aumentou considerablemente. Malia os desastres naturais, tales como o furac\u00e1n Hugo (1989) e os furac\u00e1ns Lu\u00eds e Marilyn (1995), a infraestrutura da illa segue mellorando a medida de que o fluxo de visitantes contin\u00faa. Constru\u00edronse hoteis desde o West End ao East End.\nDemograf\u00eda.\nSanto Tom\u00e9 div\u00eddese nos seguinte subdistritos (poboaci\u00f3n segundo os censo de 2010):"}
{"id": "58838", "revid": "43749", "url": "https://gl.wikipedia.org/wiki?curid=58838", "title": "Illas Virxes dos Estados Unidos", "text": ""}
{"id": "58839", "revid": "98629", "url": "https://gl.wikipedia.org/wiki?curid=58839", "title": "San Xo\u00e1n, Illas Virxes", "text": "Saint John ( ; ; ; ) \u00e9 a m\u00e1is pequena das tres illas principais e un distrito das Illas Virxes Americanas no Mar Caribe, un territorio non incorporado dos Estados Unidos.\nSan Xo\u00e1n at\u00f3pase a unhas catro millas ao leste de Santo Tom\u00e9, a localizaci\u00f3n da capital do territorio, Charlotte Amalie. Tam\u00e9n est\u00e1 a catro millas ao suroeste de T\u00f3rtola, nas Illas Virxes Brit\u00e1nicas. O seu maior asentamento \u00e9 Cruz Bay cunha poboaci\u00f3n de 2.700 habitantes. O alcumo de San Xo\u00e1n \u00e9 \"a cidade do amor\".\nDesde 1956, aproximadamente o 60% da illa est\u00e1 protexida como Parque Nacional das Illas Virxes, administrado polo Servizo Nacional de Parques A econom\u00eda bas\u00e9ase no turismo.\nSan Xo\u00e1n ten 50\u00b48 quil\u00f3metros cadrados de superficie cunha poboaci\u00f3n de 4.170 habitantes (censo 2010). A partir do censo de 2010, a poboaci\u00f3n total do territorio das Illas Virxes dos Estados Unidos era de 106.405 habitantes, que comprende na s\u00faa maior\u00eda persoas descendentes de afrocaribe\u00f1os.\nHistoria.\nSan Xo\u00e1n foi colonizada polos indios ta\u00ednos que emigraron cara ao norte desde as zonas costeiras das actuais Colombia e Venezuela en torno ao ano 300. Os Arauaques habitaron a illa ata ao redor do ano 1300, cando foron expulsados polos m\u00e1is agresivos e b\u00e9licos indios Caribe. En 1996 iniciouse un extenso traballo arqueol\u00f3xico na ba\u00eda de canela. Os artefactos desta escavaci\u00f3n estanse estudando e esp\u00e9rase que rendan informaci\u00f3n m\u00e1is detallada sobre a civilizaci\u00f3n precolombiana nas Illas Virxes dos Estados Unidos.\nO explorador Cristovo Col\u00f3n, viaxando en nome da coroa espa\u00f1ola, foi o primeiro europeo en ver as Illas Virxes en 1493, durante a s\u00faa segunda viaxe \u00f3 Novo Mundo. Un cat\u00f3lico, nomeou o grupo de numerosas illas como \"Once Mil Virgenes\" (Once mil virxes), en honra \u00e1 festa de Santa Ursula e as 11.000 virxes que foron martirizadas con ela.\nColonizaci\u00f3n e asentamento.\nA Compa\u00f1\u00eda danesa das Indias Occidentais e Guinea representaba aos primeiros europeos que se asentaron na illa en 1718. Tam\u00e9n se lles reco\u00f1ece o bautizo da illa de San Xo\u00e1n (dan\u00e9s: Sankt Jan). A coroa danesa tomou o control total desta e as colonias pr\u00f3ximas en 1754, inclu\u00edndo as bases nas illas chamadas de xeito similar Santo Tom\u00e9 e Santz Cruz.\nAs plantaci\u00f3ns de cana de azucre, tales como a famosa plantaci\u00f3n de azucre de Annaberg, establec\u00e9ronse en gran n\u00famero en San xo\u00e1n, a intensa calor e o f\u00e9rtil chan proporcionan condici\u00f3ns ideais de crecemento. O establecemento de plantaci\u00f3ns de cana de azucre creou unha gran demanda de man de obra. Os ind\u00edxenas caribes e arauaques foron utilizados inicialmente como escravos, pero a s\u00faa poboaci\u00f3n foi decimada rapidamente polas novas enfermidades infecciosas.\nOs plantadores importaron moitos escravos de \u00c1frica nun comercio de escravos dominado por Portugal nos primeiros anos, pero no que tam\u00e9n entrou Gran Breta\u00f1a. En 1733 San Xo\u00e1n foi o escenario dunha das primeiras significativas rebeli\u00f3ns de escravos no Novo Mundo. Enslaved Akwamu na Costa de Ouro se rebelou e tomou o control da illa durante seis meses antes de ser derrotado por unha combinaci\u00f3n das mellores forzas armadas.\nOs daneses derrotaron aos escravos africanos coa axuda dos colonos franceses de Martinica. No canto de someterse ao cativerio e a escravitude, m\u00e1is dunha ducia de homes e mulleres suicid\u00e1ronse antes de que ox capturaran as forzas francesas. Est\u00edmase que para o 1775, os escravos superaban en n\u00famero aos colonos daneses en San xo\u00e1n nunha proporci\u00f3n de 5:1. Dinamarca finalmente abol\u00edu a escravitude en San Xo\u00e1n e as s\u00faas outras illas o 3 de xullo de 1848.\nCompra.\nEn 1917, durante a primeira guerra mundial, os Estados Unidos compraron as Illas Virxes por 25 mill\u00f3ns de d\u00f3lares ao goberno dan\u00e9s co fin de establecer unha base naval. Foi pensado para evitar a expansi\u00f3n do Imperio Alem\u00e1n no hemisferio occidental. Como parte das negociaci\u00f3ns deste acordo, os Estados Unidos reco\u00f1eceron a pretensi\u00f3n de Dinamarca sobre Groenlandia, que discutiran previamente.\nDurante o s\u00e9culo XX, os investidores privados adquiriron propiedades na illa, a modernizaci\u00f3n as casas das plantaci\u00f3ns como recursos de vacaci\u00f3ns, como o Laurence Rockefeller's Caneel Bay Resort. As illas convert\u00e9ronse nun popular lugar tur\u00edstico creando postos de traballo como unha parte importante da econom\u00eda.\nNon existen aeroportos na illa, as\u00ed que o acceso \u00e9 por barco. Os servizos por transbordador son por horas desde San Tom\u00e9 e diarias desde T\u00f3rtola; hai tam\u00e9n servizos regulares desde Virgin Gorda, Jost Van Dyke e Anegada."}
{"id": "58841", "revid": "98629", "url": "https://gl.wikipedia.org/wiki?curid=58841", "title": "Historia do Cairo", "text": "Non debe considerarse casualidade que O Cairo apareza ao car\u00f3n dun dos conxuntos urbanos e monumentais m\u00e1is memorables de t\u00f3dalas \u00e9pocas: as ru\u00ednas de Menfis, a primeira capital dun Exipto unificado dende o 3150 a.C., e que foi ao longo dos s\u00e9culos e as primeiras dinast\u00edas a necr\u00f3pole de fara\u00f3ns e altos dignitarios, unha longa franxa de terra entre o Nilo e o deserto, dende as aforas de Menfis ata culminar en Giza coas tres grandes pir\u00e1mides. Saqqara, Meidun, Dashur, Abusir son nomes que xalonan a ruta funeraria e a historia do comezo dunha civilizaci\u00f3n.\nE non \u00e9 casual que O Cairo se asente al\u00ed, inda que na outra beira, a oriental, do gran r\u00edo, porque o lugar foi sempre o punto xeoestrat\u00e9xico de control da rexi\u00f3n, do pa\u00eds, do imperio unificado: o \u00e1pice no que o val que serpea dende un remoto sur se abre nun dos deltas m\u00e1is feraces da terra. Dous mundos, o Alto e o Baixo Exipto, que al\u00ed se atopan e que na s\u00faa xuntanza, adquiriron unha forza nunca vista.\nKheraha.\nInda cingu\u00edndose \u00e1 \u00e1rea estrita da cidade, o peso dos s\u00e9culos sae ao encontro: pouco despois da fundaci\u00f3n de Menfis polo primeiro fara\u00f3n Menes, aparece un lugar de culto solar, Heli\u00f3polis (On), no que hoxe son os barrios m\u00e1is ao nordeste da actual metr\u00f3pole. Pero inda m\u00e1is, de cami\u00f1o ao lugar de culto dende Menfis, onde o vao do r\u00edo e m\u00e1is f\u00e1cil pola existencia da illa de Roda, parece constar a existencia en torno ao 3000 a.C., mesmo anterior a Heli\u00f3polis, dunha poboaci\u00f3n chamada Kheraha que se asentar\u00eda no que hoxe \u00e9 o Vello Cairo.\nKheraha significa \"lugar da batalla\" e aparece referido nos antigos Textos das Pir\u00e1mides coma o m\u00edtico campo da loita fundacional entre Horus e Seth. O que \u00e9 seguro \u00e9 que no ano 730 a.C. o rey nubio Piye, que vi\u00f1a de conquistar Menfis, pasa por Kheraha no seu cami\u00f1o a Heli\u00f3polis para a acci\u00f3n de grazas. Dous s\u00e9culos despois, os persas que conquistan brevemente Exipto, constr\u00faen unha fortaleza naquel lugar que os romanos, moitos anos despois, no 116, reconstruir\u00e1n m\u00e1is preto do r\u00edo, e a poboaci\u00f3n que se asentara xunto a ela, maioritariamente refuxiados cristi\u00e1ns coptos, ch\u00e1manlle Babilonia. Este nome poder\u00eda vir dos primitivos prisioneiros que o fara\u00f3n Sesostris I (1950 a.C) trouxo da s\u00faa campa\u00f1a na lendaria cidade hom\u00f3nima a beira do \u00c9ufrates, e que poder\u00edan terse asentado en Kheraha. Pero tam\u00e9n \u00e9 posible a etimolox\u00eda do exipcio antigo per-hapi-n-On ou casa do Nilo de On (illa de Roda); ou polo \u00e1rabe bab-ila-On, porta de On.\nBabilonia do Nilo.\nSexa como fose, Babilonia e a s\u00faa fortaleza constit\u00fae, como cidade bizantina trala partici\u00f3n do Imperio Romano, o antecedente co\u00f1ecido da actual cidade. Floreceu comercialmente coma porto, pois os romanos tam\u00e9n reconstru\u00edron o antigo Canal dos Fara\u00f3ns (Khalig isl\u00e1mico) que comunicaba o Nilo co Mar Vermello. Pero sobre todo foi un dos primeiros centros da nova relixi\u00f3n, o cristianismo, que co paso dos s\u00e9culos quedou illado coma unha rareza separada da corrente principal romana. As\u00ed, aproveitando as torres e baluartes da fortaleza de Babilonia, cons\u00e9rvanse as vellas igrexas coptas.\nFustat.\nCando chegaron os \u00e1rabes no 640, ao principio da s\u00faa expansi\u00f3n, a resistencia que atoparon nunha debilitada comunidade foi m\u00ednima: estableceron o campo do asedio ao norte de Babilonia durante seis meses e \u00e9se foi o lugar e o nome da nova capital da provincia omeia de Exipto, al-Fustat, o campamento de tendas, trocando as tendas por casas de ladrillo. A nova cidade xiraba arredor da mesquita Amr (no lugar da tenda do xeneral Amr Ibn al-As), a primeira de Exipto. O crecemento da nova cidade foi acelerado coa achega dunha poboaci\u00f3n cosmopolita (mentres Babilonia permanec\u00eda coa poboaci\u00f3n nativa): dez mil soldados \u00e1rabes e iemen\u00eds, xudeus, gregos ... O comercio florec\u00eda ao car\u00f3n do porto e a mesquita Amr ampliouse moitas veces ata decuplicar a s\u00faa superficie orixinal. A expansi\u00f3n tivo lugar cara ao leste e o sur dunha maneira org\u00e1nica e labir\u00edntica, t\u00edpica do urbanismo isl\u00e1mico.\nNo 750 o califato ab\u00e1sida substit\u00fae no poder ao omeia e o prefecto provincial traslada a s\u00faa residencia e a guarnici\u00f3n militar cara ao norte, unha ampliaci\u00f3n da cidade chamada al-Askar. En 868, o prefecto Ahmad ibn Tulun autoproclamouse emir independente, facendo unha nova ampliaci\u00f3n da cidade ao norte, al-Qatai (300 Ha) aos p\u00e9s do outeiro da futura Cidadela, coma lugar da s\u00faa residencia e da nova mesquita Ibn Tulun, fito importante na historia da arquitectura isl\u00e1mica e na cidade. Por sorte foi o \u00fanico que se salvou da destruci\u00f3n cando os ab\u00e1sidas retomaron brevemente o poder en 905.\nA preferencia, que se seguir\u00e1 observando nos s\u00e9culos sucesivos, polo crecemento cara o norte ten o seu motivo na busca de terreos m\u00e1is altos a salvo das crecidas do Nilo e mellor ventilados polos dominantes ventos setentrionais.\nA Triunfante.\nAs\u00ed, cando o califato Fatimita do Magreb conquistou Exipto en 969 por medio do seu xeneral Jawhar, foi no norte de t\u00f3dalas anteriores fundaci\u00f3ns onde levantaron a s\u00faa, al-Mansuriyya, a vitoriosa, segundo o modelo da hom\u00f3nima en Tunicia. No 973, cando chegou o califa e a fixo a s\u00faa capital, trocou o nome polo de al-Qahira, a triunfante, ata hoxe. Tr\u00e1tase dun recinto amurado de 136 Ha, flanqueado ao oeste polo Khalig, o antigo canal, cun eixo central norte-sur (Qasaba, hoxe al-Muizz) onde se sit\u00faa o gran Pazo Oriental do califa (9 Ha) e o pequeno Pazo Occidental (4,5 Ha) da s\u00faa filla, separados por un espazo a modo de praza chamado Bayn al-Qarayn. A grande obra do comezo ser\u00e1 a mesquita Al-Azhar, cabeza da confesi\u00f3n chi\u00edta (fronte aos sunnitas e cristi\u00e1ns de Fustat) e primeira universidade isl\u00e1mica. A cidade dobre queda establecida dende o comezo: al-Qahira ser\u00e1 o centro do poder e das elites, mentres Fustat contin\u00faa a ser o motor econ\u00f3mico e comercial e pronto superou (300 Ha, m\u00e1is de 100.000h) a Alexandr\u00eda, que estaba a esmorecer.\nTam\u00e9n al-Qahira pronto crece superando os l\u00edmites do primeiro muro de ladrillo (mesquita Al-Hakim polo norte entre 990-1013; zona de xard\u00edns polo oeste; novos barrios na v\u00eda de uni\u00f3n con Fustat ao sur). Isto levou \u00e1 erecci\u00f3n (1087-1092) dun novo recinto amurallado m\u00e1is amplo (160 Ha) en soberbia canter\u00eda, con portas que subsisten hoxe (Bab al-Futuh e Bab al-Nars ao norte xunto a Al-Hakim; Bab Zuwayla ao sur).\nSaladino e Mamelucos.\nFustat foi sacrificada na loita que se estableceu entre cruzados e sel\u00e9ucidas en Exipto: foi incendiada en 1168 e perdeu poboaci\u00f3n para salvagardar a puxante al-Qahira. O resultado foi a toma do poder de Saladino, quen estableceu a dinast\u00eda ai\u00fabida. Decidiu levantar unha Cidadela no sueste de al-Qahira (1176-1218) nos contrafortes dos outeiros Muqattam, e un gran cinto murario de 20\u00a0km que comprendese os dous antigos centros.\nO Cairo de Saladino era unha capital ambiciosa defendida dende a impo\u00f1ente guarnici\u00f3n \u00e1 maneira siria. O obxectivo era a extensi\u00f3n da cidade polo oeste ata o Nilo, superando con varias pontes o Khalig , que quedar\u00eda coma arteria central da futura cidade, e polo sur a sutura dos espazos abandonados de Askar e Qatai ata Fustat, que pasou a se chamar Vello Cairo. Foi coa dinast\u00eda mameluca cando se desenvolveron estas li\u00f1as mestras. O c\u00e9nit tivo lugar na primeira metade do s\u00e9culo XIV. Despois veu a peste negra (1348) e un lento declive e retracci\u00f3n ata a toma do poder polos otom\u00e1ns. O Cairo fatimita foi transformado de cidade palaciana en comercial: a zona dos pazos e o Bayn al-Qasrayn foi ocupada por un gran Hospital (1284), con mausoleo e madrasa, e en 1380 convertida no gran zoco Khan al-Khalili (refeito en 1511). A avenida principal norte sur (al-Muizz), embelecida con novas mesquitas, pasou a se converter nun animado e denso eixo comercial.\nA cidade expandiuse polo norte arredor da mesquita de Baibars (1269), co barrio popular de Hasayniyya. No oeste cavouse unha nova canle, o Khalig al-Naziri (1325), e entre as d\u00faas canles apareceron 600 Ha de nova cidade con mansi\u00f3ns, xard\u00edns e paseos. M\u00e1is ao oeste, xunto ao Nilo, constru\u00edronse os primeiros peiraos dun novo porto, o de Bulaq (1260-1277).\nA Cidadela pasou a ser o gran recinto palaciano dos sult\u00e1ns e representativo da cidade para o que se constru\u00edron novos edificios, grandes salas de recepci\u00f3ns e mesquitas. Aos seus pes, un novo centro urbano foi configur\u00e1ndose: mercado, mausoleo e madrasa do sult\u00e1n Has\u00e1n (1356-9), antigo hip\u00f3dromo de ibn Tul\u00fan reconfigurado coma campo de xogos, xard\u00edn e praza. A ruta entre a cidade fatimita e a Cidadela converteuse nun novo eixo comercial e residencial, continuaci\u00f3n da al-Muizz de al-Qahira.\nCairo otom\u00e1n.\nEn 1517 O Cairo pasou a se converter en simple capital provincial do Imperio Otom\u00e1n. Os seus pax\u00e1s seguiron co desenvolvemento establecido nos s\u00e9culos anteriores, primando as grandes construci\u00f3ns (mesquitas, madrasas, mausoleos) sobre o dese\u00f1o urbano propiamente dito. A cidade acentuou o seu car\u00e1cter comercial e a edificaci\u00f3n destacable colmatou as antigas directrices do sur e oeste. Especialmente cara o Nilo, arredor do estanque Ezbekiya conf\u00f3rmase unha \u00e1rea residencial das elites con profusi\u00f3n de xard\u00edns. Este vai ser O Cairo que co\u00f1ecer\u00e1 Napole\u00f3n na s\u00faa conquista e estad\u00eda de 1798-1801.\nS\u00e9culos XIX e XX.\nO autoproclamado pax\u00e1 Mohamed Al\u00ed e os seus descendentes, especialmente o seu neto Ismail (1863-79), fan do Cairo un sedutor simulacro de capital europea, a Par\u00eds do Nilo. Xustapo\u00f1en ao car\u00f3n da cidade isl\u00e1mica unha nova, delineada por bulevares \u00e1 maneira de Haussmann na capital francesa. Unha grande arteria diagonal ata a Cidadela a unir\u00eda con aquela; o estanque Ezbekiya reconv\u00e9rtese en magn\u00edficos xard\u00edns e constr\u00faese a primeira ponte entre as d\u00faas beiras do Nilo.\nCo protectorado brit\u00e1nico, a partir de 1883, toda esa nova cidade converteuse nun enclave colonial, o barrio europeo do Cairo, centro da cidade ata hoxe. Xa no s\u00e9culo vinte, no per\u00edodo de entreguerras, O Cairo co\u00f1ece outro per\u00edodo de expansi\u00f3n. V\u00e9n da man da construci\u00f3n de tres novas pontes sobre o gran r\u00edo (o control das s\u00faas crecidas posibilita o ordenamento das beiras) que axudan ao salto urbano, primeiro as illas de Gezira e Roda e despois \u00e1 beira occidental en Giza: as\u00ed o zool\u00f3xico e a universidade, no antigo parque dun pazo de Ismail. Na outra beira, a Cidade Xard\u00edn v\u00e9n completar a s\u00faa Par\u00eds do Nilo. A zona portuaria de Bulaq acolle cara o norte toda a incipiente industria cairota e o grande afluxo de nova poboaci\u00f3n traballadora (de 374.000h en 1882 a 1\u00a0312\u00a0000 en 1937).\nCoa independencia en 1957, O Cairo conv\u00e9rtese na capital da Rep\u00fablica \u00c1rabe de Exipto. O crecemento exponencial de poboaci\u00f3n agravou os problemas urbanos. D\u00e1se unha variante end\u00e9mica cairota de chabolismo: os grandes cemiterios ao norte e sur da Cidadela, co\u00f1ecidos coma Cidade dos Mortos (cunhas infraestruturas relativamente mellores que nos superpoboados vellos barrios), van sendo ocupados progresivamente por miles e xa mill\u00f3ns de ocupantes, que atopan al\u00ed as condici\u00f3ns m\u00ednimas de habitaci\u00f3n. Tentando paliar a situaci\u00f3n tense constru\u00eddo nas \u00faltimas d\u00e9cadas unha coroa de cidades sat\u00e9lites."}
{"id": "58842", "revid": "1093", "url": "https://gl.wikipedia.org/wiki?curid=58842", "title": "Fuentesnuevas", "text": ""}
{"id": "58843", "revid": "3054", "url": "https://gl.wikipedia.org/wiki?curid=58843", "title": "Fontes Novas", "text": ""}
{"id": "58844", "revid": "23204", "url": "https://gl.wikipedia.org/wiki?curid=58844", "title": "Fontesnovas, Ponferrada", "text": "Fontesnovas (Fuentesnuevas na s\u00faa denominaci\u00f3n oficial) \u00e9 unha vila do concello leon\u00e9s de Ponferrada (capital da comarca do Bierzo), a cinco quil\u00f3metros da cidade hom\u00f3nima. Ten unha poboaci\u00f3n superior aos 2.600 habitantes. Limita con Camponaraia, Cuatrovientos, Columbrianos e Cortigueira.\nHistoria.\nActualmente o idioma com\u00fan \u00e9 o castel\u00e1n pero foi de lingua galega ata os anos 60 do s\u00e9culo XX.\nMonumentos e lugares de interese.\nA vila ten os lugares da Cogolla, O Cachap\u00f3n, A Costa da Eirexa, A Fonte das Perais, A Praza de Paco, A Praza da Serra, A Pista, As Parcelas e O Poboado.\nA cidade deportiva de Fontesnovas consta de dous campos de f\u00fatbol. Un de herba con bancadas e iluminaci\u00f3n artificial e o outro campo \u00e9 de terra e tam\u00e9n con iluminaci\u00f3n artificial.\nA vila \u00e9 ch\u00e1, distingu\u00edndose nel a parte antiga da moderna co novo poboado. Na antiga p\u00f3dense admirar os casar\u00f3ns dos Villarino, con vans adintelados en granito e nobres balconadas, e a dos Cartuxo coa gran Balconada e portada baixo arco. Tam\u00e9n se poden ver os restos do antigo convento coa s\u00faa portada e adega abovedada. Pero o monumento principal \u00e9 a s\u00faa igrexa parroquial. Ten planta rectangular con c\u00fapula encamonada ochabada sobre trompas; \u00e1 beira esquerda da nave \u00e1brese unha fermosa capela. No retablo maior destaca a abundancia de cari\u00e1tides e telam\u00f3ns xuntamente coas imaxes da Asunci\u00f3n, con rostro de ilusi\u00f3n, do s\u00e9culo XVIII, e as de San Francisco de As\u00eds e Santo Estevo, que fan a funci\u00f3n de telam\u00f3ns. No retablo lateral dereito est\u00e1 a Virxe das Candeas, moi delicada, con boa pintura. O Crucificado da pila da auga bendita \u00e9 moi realista, quizais do s\u00e9culo XVIII. A capela lateral da Nosa Se\u00f1ora da Porter\u00eda ten c\u00fapula con pintura da \u00daltima Cea sobre pendentes tam\u00e9n pintadas. Foi edificada esta capela por doaz\u00f3n do p\u00e1rroco Bernardino Francisco de Losada y Quiroga en 1742. No seu retablo con columnas axerronadas est\u00e1 Santo Eloi. Leva ornamento de misa m\u00e1is libro e custodia, xa que \u00e9 patr\u00f3n dos prateiros.\nNo novo poboado pode admirarse as pol\u00edcromas vidreiras en franxas corridas aos lados da nave principal da igrexa, e sobre todo a da fachada coa Coroaci\u00f3n da Virxe pola Sant\u00edsima Trindade, obra de Jos\u00e9 Luis S\u00e1nchez.\nEconom\u00eda.\nPos\u00fae grandes cultivos de todo tipo de alimentos da zona. Con invernadoiros de flores e leitugas. Tam\u00e9n ten grandes vi\u00f1as.\nFontesnovas ten varias empresas importantes dentro da s\u00faa contorna econ\u00f3mica. A maior\u00eda delas al\u00f3xanse no pol\u00edgono de Cantalobos e os seus arredores.\nFestas.\nO d\u00eda 18 de xullo ten lugar a festa do Corpus Christi, con solemne misa na Ermida do Cristo (situada no Cami\u00f1o de Santiago). Nesta festa \u00e9 costume merendar tenreira.\nO 15 de agosto cel\u00e9brase o Festival da Sardi\u00f1a.\nEn novembro cel\u00e9brase un magosto popular."}
{"id": "58845", "revid": "1410", "url": "https://gl.wikipedia.org/wiki?curid=58845", "title": "Lista de bandeiras da Arxentina", "text": "Esta \u00e9 unha lista das bandeiras que son ou foron algunha vez utilizadas polas instituci\u00f3ns p\u00fablicas na Arxentina."}
{"id": "58853", "revid": "43749", "url": "https://gl.wikipedia.org/wiki?curid=58853", "title": "Illas Virxes Americanas", "text": ""}
{"id": "58859", "revid": "1093", "url": "https://gl.wikipedia.org/wiki?curid=58859", "title": "Isabel (Illas Salom\u00f3n)", "text": ""}
{"id": "58862", "revid": "1093", "url": "https://gl.wikipedia.org/wiki?curid=58862", "title": "Saint Thomas", "text": ""}
{"id": "58863", "revid": "23204", "url": "https://gl.wikipedia.org/wiki?curid=58863", "title": "Cego\u00f1a branca", "text": "A cego\u00f1a branca (\"Ciconia ciconia\") e unha ave grande da familia das cego\u00f1as Ciconiidae, que cr\u00eda nas \u00e1reas m\u00e1is temperadas de Europa, noroeste de \u00c1frica e suroeste de Asia.\nDescrici\u00f3n.\nAs cego\u00f1as brancas miden de 80 a 100\u00a0cm de lonxitude, te\u00f1en unha envergadura alar de ata 220\u00a0cm e pesan entre 2,3 e 4,5\u00a0kg. Son case completamente brancas, coas plumas das \u00e1s negras. O peteiro, longo e forte, e as patas son vermellos nos adultos e negros no caso dos exemplares novos. Cami\u00f1an de xeito lento e firme cando est\u00e1n no chan e voan co pescozo estricado.\nA s\u00faa voz e case inaudible, polo que fan ru\u00eddos producidos \u00f3 facer bater o bico coma unhas casta\u00f1olas. Este repique serve para saudar \u00e1 parella cando chega \u00f3 ni\u00f1o e para ameazar \u00f3s competidores. Util\u00edzano tam\u00e9n durante o ritual de cortexo.\nA especie div\u00eddese en d\u00faas subespecies, segundo o \"Handbook of the Birds of the World\" (\"HBW\"):\nA cego\u00f1a branca oriental (\"Ciconia boyciana\"), que ten actualmente rango de especie separada, foi considerada nun tempo unha raza da cego\u00f1a branca.\nAlimentaci\u00f3n.\n\u00c9 estritamente de orixe animal. Son cazadores oportunistas, que comen do que encontran: mi\u00f1ocas, insectos, anfibios, r\u00e9ptiles, ratos, peixes e mesmo preas.\nO seu m\u00e9todo de caza \u00e9 moi caracter\u00edstico: cami\u00f1an polos prados ou as zonas h\u00famidas buscando presas que capturan estirando o pescozo moi rapidamente e cazando a v\u00edtima co bico. Tam\u00e9n poden cazar axexando desde un punto de observaci\u00f3n fixo. En augas pouco fondas buscan alimento percorrendo a superficie co bico.\nConduta reprodutora.\nCr\u00edan en \u00e1reas abertas ou semiabertas, preferindo as que est\u00e1n preto de zonas acu\u00e1ticas. Fan os ni\u00f1os en \u00e1rbores, edificios e cant\u00eds. No sur de Europa \u00e9 frecuente que fagan os ni\u00f1os nas espadanas e torres das igrexas. Moitas veces forman pequenas colonias. Reprod\u00facense en Europa dende a Pen\u00ednsula Ib\u00e9rica a Rusia, no norte de \u00c1frica e no oeste de Asia dende Turqu\u00eda \u00f3 C\u00e1ucaso.\nAdoitan usar o mesmo ni\u00f1o varios anos, de xeito que machos e femias, a\u00ednda que forman s\u00f3 parellas estacionais, poden atoparse preto do mesmo ni\u00f1o do ano anterior. A posta componse de entre 3 e 5 ovos, que son brancos cun granulado fino e d\u00faas veces m\u00e1is grandes que un ovo de gali\u00f1a.\nConduta migratoria.\nA cego\u00f1a branca \u00e9 unha ave migratoria que se ve obrigada a voar distancias longas entre os seus cuarteis de inverno \u00f3 sur do S\u00e1hara e no Indost\u00e1n e as \u00e1reas reprodutoras do norte. Voan a vela aproveitando as correntes t\u00e9rmicas ascendentes quentes. A falta destas correntes en mar aberto fai que deban aproveitar os estreitos para cruzar o mar Mediterr\u00e1neo. Deste xeito as cego\u00f1as \"occidentais\" fan a traves\u00eda polo estreito de Xibraltar para pasar o inverno no oeste da \u00c1frica subsahariana, mentres que as cego\u00f1as \"orientais\" atravesan o B\u00f3sforo, o val do r\u00edo Xord\u00e1n e a pen\u00ednsula do Sina\u00ed ata o val do Nilo, de onde contin\u00faan en direcci\u00f3n \u00f3 leste e sur de \u00c1frica, chegando o percorrido ata os 10.000\u00a0km. Uns poucos exemplares cruzan o mar por Italia e Tunicia.\nNos \u00faltimos anos algunhas cego\u00f1as dete\u00f1en a s\u00faa viaxe na Pen\u00ednsula Ib\u00e9rica, atra\u00eddas pola oferta de alimento que atopan en campos de arroz e vertedeiros de lixo, e renuncian a pasar a \u00c1frica.\nAlg\u00fans exemplares permanecen nos seus territorios de cr\u00eda durante o inverno. Na maior\u00eda dos casos tr\u00e1tase de animais que tiveron unha relaci\u00f3n moi estreita co home o que provocou a alteraci\u00f3n da s\u00faa conduta migratoria.\nEvoluci\u00f3n da poboaci\u00f3n e ameazas.\nA poboaci\u00f3n europea de cego\u00f1as brancas est\u00e1 a aumentar dende os anos oitenta. Algunhas \u00e1reas das que desaparecera foron repoboadas, en parte con axuda humana. O censo internacional de 1994-1995 contabilizou 166.000 parellas, un 23% m\u00e1is que en 1984. O censo de 2004-2005, coordinado pola Uni\u00f3n Alem\u00e1 para a Protecci\u00f3n da Natureza (NABU) e o Michael-Otto-Institut, deu como resultado un crecemento doutro 39%, que situar\u00eda o n\u00famero de parellas reprodutoras en 230.000, polo que a IUCN clasifica a especie coma \"non amenazada\".\nPolonia \u00e9 o pa\u00eds coa poboaci\u00f3n m\u00e1is abundante de cego\u00f1as brancas: unhas 52.500 parellas no 2004, a cuarta parte do total mundial.\nMito e folclore.\n\"V\u00e9xase tam\u00e9n\" As aves na cultura popular galega: a cego\u00f1a\nA cego\u00f1a branca ten unha forte carga simb\u00f3lica e unha gran presenza no folclore europeo. Est\u00e1 presente en diversas pasaxes da Biblia. No libro de Mois\u00e9s consid\u00e9rase un dos animais impuros prohibidos na alimentaci\u00f3n dos xudeus. No libro dos Salmos menci\u00f3nase como parte da obra de Deus. No libro Xerem\u00edas c\u00edtase a s\u00faa conduta migratoria.\nA lenda que fai \u00e1s cego\u00f1as portadoras dos meni\u00f1os pode ter diversas orixes. Por un lado atrib\u00faese \u00f3 costume destas aves de facer os ni\u00f1os en \u00e1reas habitadas. Outra versi\u00f3n fai proceder o mito non da ave, sen\u00f3n da planta \"Geranium robertianum\" co\u00f1ecida coma \"peteiro de cego\u00f1a\". Unha infusi\u00f3n desta planta tomada diariamente polos pais favorecer\u00eda os embarazos segundo os menci\u00f1eiros .\nEn Lituania e Polonia, pa\u00edses dos que \u00e9 a ave nacional, consid\u00e9rase que trae a boa sorte \u00e1s familias que viven onde fan os seus ni\u00f1os. \u00c9 o s\u00edmbolo her\u00e1ldico da cidade neerlandesa da Haia.\nEn Turinxia xoga o mesmo rol do coello de Pascua noutras zonas de Centroeuropa.\nEn Alsacia \u00e9 un s\u00edmbolo non oficial. O feito de que sexa un dous poucos sitios onde cr\u00edan en Francia, e que que noutras \u00e1reas a lenda faga que os nenos sexan atopados nos repolos e non tra\u00eddos pola cego\u00f1a, identifica os alsacianos que a\u00ednda falan o dialecto alem\u00e1n con estas aves, que s\u00f3 deixan os meninos onde oen falar alsaciano.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Ciconiformes]]\n[[Categor\u00eda:Animais descritos en 1758]]"}
{"id": "58871", "revid": "25871", "url": "https://gl.wikipedia.org/wiki?curid=58871", "title": "Club Deportivo Moa\u00f1a", "text": "O Club Deportivo Moa\u00f1a \u00e9 un equipo de f\u00fatbol de Moa\u00f1a, fundado en 1977, que milita na Preferente Auton\u00f3mica de Galicia. Foi o club onde comezaron a s\u00faa carreira os xogadores Iago Aspas e Jonathan Aspas.\nA vestimenta do equipo componse de camisola azul celeste, pantal\u00f3n branco e medias azul celeste.\nHistoria.\nO CD Moa\u00f1a foi inscrito na Federaci\u00f3n Galega de F\u00fatbol o 16 de xu\u00f1o de 1977, sendo Antonio Verde Eiroa o seu primeiro presidente. O primeiro partido que disputou o club foi o 24 de agosto dese mesmo ano no Estadio Municipal da Xunqueira de Moa\u00f1a fronte o Alondras CF de Cangas, rematando o partido con vitoria visitante,\nA finais de outubro de 1977, por iniciativa da directiva, procedeuse \u00f3 peche total do Campo da Xunqueira, pois ata ent\u00f3n s\u00f3 ti\u00f1a peche a zona norte. A xunta directiva solicitou a colaboraci\u00f3n \u00f3s afeccionados e \u00f3 pobo en xeral para poder levar a cabo o valado da zona sur, lindeira coa praia da Xunqueira.\nCo club xa inscrito na Federaci\u00f3n Galega de F\u00fatbol, comezou a competir en categor\u00eda s\u00e9nior no Campionato de Terceira Categor\u00eda Rexional Grupo 5\u00ba, sendo o rival na primeira xornada o Mar\u00edn C.F., partido disputado no Campo Municipal da Xunqueira o d\u00eda 27 de novembro de 1977.\nNesta primeira tempada finalizou o campionato en segunda posici\u00f3n, por detr\u00e1s do Domaio e por diante do Mar\u00edn, ascendendo os tres equipos \u00e1 2\u00aa Categor\u00eda Rexional. Ese mesmo ano o equipo disputou a \"Copa Comarca de Pontevedra\", clasific\u00e1ndose para a final, despois de eliminar o San Miguel de Deiro, Atl\u00e9tico Cuntis, Umia de Barrantes e Vilalonga, todos eles equipos de superior categor\u00eda, disputando a final contra o San Adri\u00e1n de Cobres. Esta final disputouse en Arcade, sendo derrotado o Moa\u00f1a por 3 goles a 2.\nAo longo dos anos foron moitos os presidentes que se fixeron cargo do club, habitualmente para evitaren unha eventual desaparici\u00f3n da instituci\u00f3n. Entre eles estiveron Antonio Verde Eiroa (presidente fundador), Antonio Fervenza, Santom\u00e9, Jos\u00e9 Cidras, Pablo Trigo Pi\u00f1eiro, Antonio Sobrino Garc\u00eda, C\u00e1ndido Costas Tobio, Jos\u00e9 N\u00fa\u00f1ez Giraldez, Manuel Juncal Souto, J. Antonio Xil R\u00edos, Carlos Trigo Fervenza, Alberto Miranda Cancelas, Miguel \u00c1ngel Nogueira P\u00e9rez e C\u00e1ndido Blanco.\nDesde o ano 2009 o club disputa os seus partidos como local no Campo do Casal, de herba artificial, por mor da rehabilitaci\u00f3n da Praia da Xunqueira, que linda co estadio da Xunqueira. Tam\u00e9n nese mesmo ano fundouse o equipo filial, o Moa\u00f1a Sporting, tam\u00e9n co\u00f1ecido como Moa\u00f1a B."}
{"id": "58872", "revid": "89787", "url": "https://gl.wikipedia.org/wiki?curid=58872", "title": "Atol Maupihaa", "text": "Maupihaa (\"Maupiha\u00b4a\" en tahitiano normalizado), ou tam\u00e9n Mopelia, \u00e9 un atol do grupo de illas de Sotavento das illas da Sociedade, na Polinesia Francesa. Depende administrativamente da comuna de Maupiti que se atopa a 160\u00a0km ao leste. Como referencia m\u00e1is co\u00f1ecida, est\u00e1 a 230 quil\u00f3metros ao oeste de Bora-Bora.\nHistoria e caracter\u00edsticas.\nO atol ten forma redonda e consiste nunha profunda lagoa central de 30\u00a0km\u00b2 rodeada de escollos en tres cuartas partes. O lado de barlovento \u00e9 un illote estreito cunha densa vexetaci\u00f3n. Esta composto por catro motus cunha superficie total de 2\u00b46\u00a0km\u00b2. \u00c9 unha reserva natural protexida onde se reproducen as tartarugas mari\u00f1as. Tam\u00e9n \u00e9 digna de menci\u00f3n a Illa dos Paxaros, ao oeste de atol, deshabitada e criadeiro de gran cantidade de aves mari\u00f1as.\nViven permanentemente seis familias dedicadas \u00e1 recolecci\u00f3n de cocos, que finalmente se converter\u00e1 en aceite de copra, e ao cultivo da perla negra de Polinesia.\nO paso de entrada \u00e1 lagoa interior ten fama de dif\u00edcil. Pero polo menos \u00e9 moi recto, cuns 300 metros de lonxitude e uns 25 de anchura durante a metade deles. De boa profundidade, s\u00f3 ten un obst\u00e1culo no extremo interior, facilmente visible se hai boa luz. A corrente \u00e9 moi forte, oscilando entre catro e m\u00e1is de seis n\u00f3s, sempre sa\u00ednte. Con mar de fondo do oeste, ou con moita corrente, pode resultar impracticable.\nTen dous bos fondeadoiros. Ao nordeste da lagoa, fronte ao antigo poboado, destru\u00eddo polos \u00faltimos furac\u00e1ns, e ao sueste, fronte ao poboado actual. Cerca do paso de entrada, por f\u00f3ra e cara ao sur, hai un naufraxio dun barco alem\u00e1n da primeira G.M., o Seeadler.\nMaupihaa foi descuberto en 1767, polo ingl\u00e9s Samuel Wallis. O nome colonial do atol era \"Lord Howe\". Cont\u00e9n alg\u00fans restos arqueol\u00f3xicos polinesios. En 1917 foi cedido a unha compa\u00f1\u00eda para producir copra e foi replantado de cocos e levaron porcos e gali\u00f1as. Entre 1997 e 1998 foi devastado por dous furac\u00e1ns."}
{"id": "58873", "revid": "5863", "url": "https://gl.wikipedia.org/wiki?curid=58873", "title": "Manuae, Illas Cook", "text": "Manuae \u00e9 un atol deshabitado do grupo meridional das Illas Cook. At\u00f3pase a 100 quil\u00f3metros ao sueste de Aitutaki. Componse de dous illotes, Manuae e Te Au O Tu cun \u00e1rea total de 6 quil\u00f3metros cadrados. Est\u00e1n en lugares contrapostos nos bordos da lagoa interior, cuxa extensi\u00f3n \u00e9 de 7 quil\u00f3metros de longo por 4 de ancho. A maior altitude \u00e9 5 metros sobre o nivel do mar. O atol de Manuae at\u00f3pase sobre o pico dun volc\u00e1n submarino que se eleva 4000 metros sobre a plataforma mari\u00f1a. \nAs Illas forman un parque mari\u00f1o e \u00e9 un importante punto de cr\u00eda de aves mari\u00f1as e tartarugas. As augas ribeiregas son ricas en vida mari\u00f1a e unha boa zona pesqueira. Diferentes axencias tur\u00edsticas ofrecen visitas \u00e1s illas. \nJames Cook foi o primeiro europeo en descubrir as illas en setembro de 1773. De feito, Maunae foi a primeira illa que se descubriu do arquip\u00e9lago das Illas Cook. O primeiro nome que recibiron do seu descubridor foi Illa Sandwich, pero pronto se cambiou a illa Hervey. Nome que aos poucos pasou a usarse co xenitivo sax\u00f3n (Hervey's). De feito, este nome foi usado para chamar ao grupo meridional das Illas Cook ata que os rusos volv\u00e9rono a denominar co nome do seu descubridor. \nO noruegu\u00e9s Erlend Loe na s\u00faa obra \"L\" relata con humor unha expedici\u00f3n a Manuae en 1999."}
{"id": "58874", "revid": "23204", "url": "https://gl.wikipedia.org/wiki?curid=58874", "title": "La Habitaci\u00f3n Roja", "text": "La Habitaci\u00f3n Roja \u00e9 un grupo de pop-rock indie valenciano, orixinario da localidade de L'Eliana.\nTraxectoria.\nFormado en 1995 por Jorge Mart\u00ed e Jos\u00e9 Marco, aos que pronto se lles unir\u00eda Pau Roca. Empezaron a darse a co\u00f1ecer na escena musical valenciana ao quedar ga\u00f1adores do concurso Circuit Rock. Pouco a pouco f\u00f3ronse convertendo nun dos grupos indies m\u00e1is importantes de Valencia, probablemente un dos m\u00e1is co\u00f1ecidos do Estado espa\u00f1ol."}
{"id": "58876", "revid": "23204", "url": "https://gl.wikipedia.org/wiki?curid=58876", "title": "Pedro III de Rusia", "text": "Pedro III de Rusia (en ruso \u041f\u0451\u0442\u0440 III \u0424\u00eb\u0434\u043e\u0440\u043e\u0432\u0438\u0447 \"Pyotr III Fyodorovitch\") (21 de febreiro de 1728 - 17 de xullo de 1762) Tsar do Imperio Ruso, fillo de Carlos Frederico de Holstein-Gottorp e de Ana Petrovna, filla de Pedro \"o Grande\".\nNaceu en Kiel en 1728 e accedeu ao trono en 1762 ao falecer a emperatriz Sabela I. Militar formado en Prusia, desprezaba a cultura rusa. Por decisi\u00f3n da s\u00faa t\u00eda, casou coa princesa Sof\u00eda de Anhalt-Zerbst (1745), que se converteu \u00e1 fe ortodoxa co nome de Catarina e que anos despois foi co\u00f1ecida como Catarina II.\nDeste matrimonio naceron dous fillos, o futuro Paulo I e a gran duquesa Ana Petrovna, que morreu na s\u00faa infancia. Espec\u00falase, que os fillos tiveran outros pais biol\u00f3xicos, circunstancia que \u00e9 case segura no caso da nena.\nProfundo admirador de Frederico II o Grande, entregou a Prusia os territorios conquistados por Rusia durante a Guerra dos Sete Anos e introduciu a militares prusianos no ex\u00e9rcito ruso, o que lle valeu o rexeitamento da Garda Imperial. Ademais planeaba xunto a Frederico, unha guerra contra Dinamarca, para apoderarse do territorio que actualmente \u00e9 Schleswig-Holsten, rexi\u00f3n de onde el provi\u00f1a.\nUnha conspiraci\u00f3n encabezada polo amante da s\u00faa dona, que se converter\u00eda en Catarina II, obrigouno a abdicar aos seis meses de ser elixido Tsar. Poucos d\u00edas despois foi asasinado en Ropscha, a\u00ednda que o suceso atribu\u00eduse a causas naturais. Foi sepultado con deshonra, pero o seu fillo Paulo exhumou o cad\u00e1ver e brindoulle cerimonia f\u00fanebre con honores en 1796, tras a morte de Catalina."}
{"id": "58877", "revid": "85894", "url": "https://gl.wikipedia.org/wiki?curid=58877", "title": "Frox\u00e1s das Vi\u00f1as, Proente, A Merca", "text": " Frox\u00e1s das Vi\u00f1as \u00e9 un lugar da parroquia de Proente no concello ourens\u00e1n da Merca na comarca da Terra de Celanova. Ti\u00f1a 117 habitantes no ano 2013 segundo datos do INE e do IGE, dos cales 60 eran homes e 57 mulleres. \u00c9 lindeira xa co concello de Allariz.\nO n\u00facleo div\u00eddese en sete barrios: Avi\u00f1o\u00e1, Pi\u00f1eiro, Souto, Soutelo, Cima de Vila e A Portela.\nPatrimonio.\nTen unha igrexa de pedra con planta de cruz latina e triplo campanario, co camposanto ao redor. As festas son en outubro, na honra da Virxe do Rosario. Tam\u00e9n o entroido goza de ampla tradici\u00f3n."}
{"id": "58878", "revid": "72012", "url": "https://gl.wikipedia.org/wiki?curid=58878", "title": "Molle", "text": "Un molle ou peirao, \u00e9 unha obra mar\u00edtima de enxe\u00f1ar\u00eda hidr\u00e1ulica que consiste nunha estrutura costeira alongada que se introduce nos mares ou oc\u00e9anos, fixada no leito acu\u00e1tico polo peso propio das pedras ou dos bloques de formig\u00f3n, emerxendo da superficie da auga.\nEtimolox\u00eda.\nO termo \"molle\" deriva do catal\u00e1n \"moll\", obra de pedra, ferro ou madeira, constru\u00edda en direcci\u00f3n conveniente na beira do mar ou dun r\u00edo naveg\u00e1bel, e que serve para facilitar o embarque e desembarque de cousas e persoas e incluso, \u00e1s veces, para abrigo das embarcaci\u00f3ns, e este do lat\u00edn \"m\u014dl\u0113s, -is\" que, ademais de 'mole, 'peso', 'carga', tam\u00e9n significa 'dique', 'quebraondas', 'peirao'.\nDisposici\u00f3n.\nNecesariamente unha punta do molle sit\u00faase no mar, e a outra punta, en terra. \u00c9, por tanto, unha longa e estreita estrutura que se estende en direcci\u00f3n ao mar. Se as d\u00faas puntas estivesen no mar, tratar\u00edase dun quebraondas e, se ambas as puntas estivesen na terra, ser\u00eda un dique.\nUsos.\nO molle acostuma ter a finalidade de servir de atracadoiro destinado a proporcionar un lugar de atracacada para nav\u00edos e embarcaci\u00f3ns nas costas que non contan con augas suficientemente profundas. Pero tam\u00e9n pode utilizarse para manter aberta a boca dun estuario dun r\u00edo ou dunha lagoa, como no caso dos molles da barra da lagoa dos Patos no porto de Rio Grande, no Rio Grande do Sul, ou nas lagoas de Marapendi e de Saquarema, no estado do R\u00edo de Xaneiro, no Brasil. Alg\u00fans molles, non todos, poden tam\u00e9n servir para manter aberta (libre de agradaci\u00f3n ou acumulaci\u00f3n de sedimentos) a boca dun estuario.\nEstrutura.\nA s\u00faa estrutura pode estar constru\u00edda a base de bloques especiais de formig\u00f3n (tetr\u00e1podes) ou de rochas.\nEst\u00e1n calculados, normalmente, para unha determinada altura de onda cun per\u00edodo de retorno especificado. O c\u00e1lculo dunha estrutura mar\u00edtima deste porte, as\u00ed como de diques, espor\u00f3ns e outras, \u00e9 realizado por especialistas en enxe\u00f1ar\u00eda hidr\u00e1ulica (en Espa\u00f1a, enxe\u00f1eiros de cami\u00f1os, canais e portos), xeralmente co auxilio de modelos matem\u00e1ticos ou f\u00edsicos constru\u00eddos nun laboratorio de hidr\u00e1ulica.\nDiferenza co p\u00eder.\nO p\u00eder non \u00e9 un molle, sen\u00f3n unha estrutura suspendida e apoiada en piares fixados no fondo do mar, que pode servir como atracadoiro (especialmente para pescadores, que pode ter \u00e1reas de lecer, e que non conta con quebraondas."}
{"id": "58879", "revid": "1987", "url": "https://gl.wikipedia.org/wiki?curid=58879", "title": "Mola", "text": "Mola p\u00f3dese referir \u00e1:"}
{"id": "58880", "revid": "5312", "url": "https://gl.wikipedia.org/wiki?curid=58880", "title": "Resorte", "text": "Un resorte \u00e9 un obxecto el\u00e1stico flex\u00edbel usado para almacenar enerx\u00eda mec\u00e1nica e desprenderse logo dela sen sufrir deformaci\u00f3n permanente cando cesan as forzas ou a tensi\u00f3n que o someten. Os resortes son feitos de materiais moi diversos, aceiro ao carbono, aceiro inoxidable, aceiro ao cromo-silicio, cromo-vanadio, bronces, pl\u00e1stico etc, que presentan propiedades el\u00e1sticas; e cunha gran diversidade de formas e dimensi\u00f3ns.\nTe\u00f1en moitas aplicaci\u00f3ns, desde cables de conexi\u00f3n at\u00e9 disquetes, produtos de uso coti\u00e1n, ferramentas especiais ou suspensi\u00f3ns de veh\u00edculos. O seu prop\u00f3sito, con frecuencia, ad\u00e1ptase a situaci\u00f3ns nas que se require aplicar unha forza e que esta sexa retornada en forma de enerx\u00eda. Sempre est\u00e1n dese\u00f1ados para ofrecer resistencia ou amortecer as solicitaci\u00f3ns externas.\nNa f\u00edsica cl\u00e1sica, un resorte pode ser visto como un dispositivo que almacene a enerx\u00eda potencial esticando as ligaz\u00f3ns entre os \u00e1tomos dun material el\u00e1stico.\nA lei de Hooke da elasticidade indica que a extensi\u00f3n dunha haste el\u00e1stica (o seu comprimento distendido menos o seu comprimento relaxado) \u00e9 linear proporcional \u00e1 s\u00faa tensi\u00f3n e \u00e1 forza usada para esticala. Similarmente, a contracci\u00f3n (extensi\u00f3n negativa) \u00e9 proporcional \u00e1 compresi\u00f3n (tensi\u00f3n negativa).\nPara deformaci\u00f3ns al\u00e9n do l\u00edmite el\u00e1stico, as ligaz\u00f3ns at\u00f3micas comezan a se quebrar, e un resorte pode formar ondas, ou deformarse permanentemente. Moitos materiais non te\u00f1en ning\u00fan l\u00edmite el\u00e1stico claramente definido, e a lei de Hooke non pode ser significativamente aplicada a estes materiais.\nTipos de resortes.\nSegundo as forzas ou tensi\u00f3ns que poden soportar, dist\u00ednguense tres tipos principais de resortes:\nExisten resortes que poden operar tanto a tracci\u00f3n como a compresi\u00f3n. Tam\u00e9n existen unha gran cantidade de resortes que non te\u00f1en a forma de mola habitual; quizais a forma m\u00e1is co\u00f1ecida sexa a arandela grower.\nF\u00edsica do resorte.\nEnerx\u00eda de deformaci\u00f3n.\nA maneira m\u00e1is simple de analizar un resorte fisicamente \u00e9 mediante o seu modelo ideal global e baixo a suposici\u00f3n de que este obedece a Lei de Hooke. Establ\u00e9cese as\u00ed a ecuaci\u00f3n do resorte, onde se relaciona a forza \"F\" exercida sobre o mesmo co alongamento/contracci\u00f3n ou elongaci\u00f3n x producida:\nA enerx\u00eda de deformaci\u00f3n ou enerx\u00eda potencial el\u00e1stica \"formula_1\" asociada ao estiramento ou acurtamento dun resorte linear v\u00e9n dada pola integraci\u00f3n do traballo realizado en cada cambio infinitesimal formula_2 da s\u00faa lonxitude. Isto \u00e9:\nSe o resorte non \u00e9 linear ent\u00f3n a rixidez do resorte \u00e9 dependente da s\u00faa deformaci\u00f3n e nese caso tense unha f\u00f3rmula algo m\u00e1is xeral:\nEcuaci\u00f3n diferencial e ecuaci\u00f3n de ondas.\nDefiniremos agora unha constante intr\u00ednseca do resorte independente da lonxitude deste e estableceremos as\u00ed a lei diferencial constitutiva dun resorte. Multiplicando formula_3 pola lonxitude total, e chamando ao produto formula_4 ou k intr\u00ednseco, tense:\nChamamos formula_5 \u00e1 tensi\u00f3n nunha secci\u00f3n do resorte situada a unha distancia formula_6 dun dos seus extremos, que consideraremos fixo e que tomaremos como orixe de coordenadas, formula_7 \u00e1 constante dun pequeno anaco do resorte de lonxitude, formula_8 \u00e1 mesma distancia e formula_9 ao alongamento deste pequeno anaco en virtude da aplicaci\u00f3n da forza formula_5. Pola lei do resorte completo:\nTomando o l\u00edmite:\nque polo principio de superposici\u00f3n resulta:\nSe ademais supo\u00f1emos que tanto a secci\u00f3n como o m\u00f3dulo de elasticidade poden variar coa distancia \u00e1 orixe, a ecuaci\u00f3n queda:\nQue \u00e9 a ecuaci\u00f3n diferencial completa do resorte. Se se integra para todo x, obtense como resultado o valor do alongamento unitario total. Normalmente pode considerarse F (x) constante e igual \u00e1 forza total aplicada. Cando F (x) non \u00e9 constante e se incl\u00fae no razoamento a inercia deste, ch\u00e9gase \u00e1 ecuaci\u00f3n de onda unidimensional que describe os fen\u00f3menos ondulatorios.\nSupo\u00f1emos, por simplicidade, que tanto a secci\u00f3n do resorte, como a s\u00faa densidade (entendendo densidade como a masa dun tramo de resorte dividida polo volume do cilindro imaxinario envolvente) e o seu m\u00f3dulo de elasticidade son constantes ao longo do mesmo e que o resorte \u00e9 cil\u00edndrico. Agora se tomamos un tramo diferencial do resorte de lonxitude (dx), a masa desa porci\u00f3n vir\u00e1 dada por:\nAplicando a segunda lei de Newton a ese tramo e cham\u00e1ndolle formula_11 ao desprazamento dunha secci\u00f3n do resorte:"}
{"id": "58881", "revid": "22570", "url": "https://gl.wikipedia.org/wiki?curid=58881", "title": "Drumlin", "text": "Un drumlin (\"droimn\u00edn\" en irland\u00e9s) \u00e9 un outeiro alongado en forma de dorso de balea formado pola acci\u00f3n dos glaciares. O seu eixo longo \u00e9 paralelo ao movemento do xeo. Poden ter m\u00e1is de 45 m de altura e m\u00e1is de 0,8\u00a0km de longo e frecuentemente est\u00e1n agrupados por campos de drumlins con formas, tama\u00f1o e orientaci\u00f3n id\u00e9nticos. Xeralmente te\u00f1en camadas que indican que o material foi repetidamente adicionado ao n\u00facleo, que pode ser rochosos ou moreas."}
{"id": "58882", "revid": "1293", "url": "https://gl.wikipedia.org/wiki?curid=58882", "title": "Lista de tsares de Rusia", "text": ""}
{"id": "58884", "revid": "529", "url": "https://gl.wikipedia.org/wiki?curid=58884", "title": "Lista de zares Rusos", "text": ""}
{"id": "58886", "revid": "1093", "url": "https://gl.wikipedia.org/wiki?curid=58886", "title": "Forxas das Vi\u00f1as", "text": ""}
{"id": "58889", "revid": "5863", "url": "https://gl.wikipedia.org/wiki?curid=58889", "title": "Teatro independente en Galicia", "text": "Ao falar de teatro independente dende unha \u00f3ptica espa\u00f1ola, c\u00f3mpre dicir que a partir das d\u00e9cadas de 1960 e 1970, aparecen novas formas de expresi\u00f3n dram\u00e1tica, incorporando en moitos casos t\u00e9cnicas como a m\u00edmica ou elementos propios dos espect\u00e1culos circenses. Grupos como La Cuadra (no \u00e1mbito castelanfalante), Tricicle, Els Joglars (no catal\u00e1n, a\u00ednda que tam\u00e9n representan en espa\u00f1ol) ou Grupo Teatro Circo (no \u00e1mbito galego) pertencen a esta \u00e9poca. Movementos como o teatro independente arxentino dos anos de 1950 e 1960, ou como o estadounidense \"underground\", influir\u00e1n o teatro independente peninsular. Funcionou, en definitiva, como un instrumento de loita contra o poder estabelecido, o cal estaba representado en Espa\u00f1a polo goberno do xeneral Francisco Franco. Pretend\u00edase devolverlle o teatro ao pobo, o cal deb\u00eda ser part\u00edcipe e receptor das s\u00faas actividades. A xente de teatro, en moitos casos, estaba na obriga de desempe\u00f1ar varios traballos \u00e1 vez, polo que non era infrecuente que unha mesma persoa exercese ao mesmo tempo de escritor, actor, director, iluminador, escen\u00f3grafo...\nO caso galego.\nContexto hist\u00f3rico. Causas da s\u00faa aparici\u00f3n.\nGaliza non foi allea ao fen\u00f3meno do teatro independente. Este, debe encadrarse de cheo no proceso de recuperaci\u00f3n cultural xurdido no pa\u00eds na d\u00e9cada de 1960, a cal vai da man das particulares circunstancias hist\u00f3ricas existentes no conxunto de Espa\u00f1a durante esta \u00e9poca. A econom\u00eda espa\u00f1ola sufriu un repuntamento positivo a partir deste ano, e a sociedade comezaba a mudar de xeito paulatino. A axuda exercida polos Estados Unidos de Am\u00e9rica sobre Espa\u00f1a tiveron a maior parte de responsabilidade neste crecemento econ\u00f3mico, do cal derivaron a progresiva industrializaci\u00f3n de Galiza o fen\u00f3meno de emigraci\u00f3n cara \u00e1s cidades e o abandono do rural. Xorde a figura do \"desertor do arado\". Cr\u00e9ase pouco a pouco unha sociedade de consumo. A ditadura amolece e o Estado vaise abrindo pouco a pouco ao mundo. A muller incorp\u00f3rase ao mercado laboral, os estudantes manif\u00e9stase en contra de feitos como a Guerra de Vietnam e das matanzas de estudantes producidas en M\u00e9xico ou na China. Estamos na \u00e9poca do Maio do 68 e da Primavera de Praga, na fase da historia en que se mitifica ao Che Guevara e a Martin Luther King.\nO teatro independente Galego.\nCon este panorama, os escritores dram\u00e1ticos galegos tentan modificar a realidade que os rodea a trav\u00e9s das s\u00faas obras, as cales funcionar\u00e1n, asemade, como un elemento de normalizaci\u00f3n e dignificaci\u00f3n ling\u00fc\u00edstica. Se os autores anteriores non se preocupaban tanto pola representaci\u00f3n das s\u00faas pezas (ag\u00e1s o caso de Ricardo Carvalho Calero, quen representou algunhas pezas s\u00faas no Colexio Fingoi de Lugo), agora a posta en escena pasar\u00e1 a ser o obxectivo principal.\nAs\u00ed nace o fen\u00f3meno que agora nos ocupa, o cal nace nas r\u00faas, e non nas universidades como no caso espa\u00f1ol, cun ton claramente rebelde e subversivo e, en definitiva, con autores dram\u00e1ticos que pretend\u00edan tornar as artes esc\u00e9nicas ao pobo, sen descoidar pos\u00edbeis innovaci\u00f3ns e rigores est\u00e9ticos. Nace, pois, en contraposici\u00f3n ao Teatro de C\u00e1mara, imperante ata aquel momento.\nSegundo estudosos como Manuel F. Vieites ou Laura Tato Fonta\u00ed\u00f1a, o teatro independente nace en Galiza da man do Grupo de Teatro O Facho, grupo que botou a andar en 1965 con Manuel Lourenzo \u00e1 cabeza. De todos os xeitos, a compa\u00f1\u00eda que mellor representou o esp\u00edrito do teatro independente foi o Grupo Teatro Circo, o cal nac en 1967 e conta con figuras como Manuel Lourenzo ou Francisco Pillado.\nE, se houbo un marco onde se forxou definitivamente este movemento teatral, este foron as Mostras de Teatro Abrente de Ribadavia, as cales se desenvolveron entre 1973 e 1980. A partir deste \u00faltimo ano, o novo contexto hist\u00f3rico galego, motivado pola aprobaci\u00f3n do Estatuto de Autonom\u00eda, unido ao cambio de p\u00fablico, causar\u00e1 a decadencia do teatro independente.\nA importancia deste fen\u00f3meno foi determinante na historia dram\u00e1tica. Grazas a el, a dram\u00e1tica galega contou cunha renovaci\u00f3n a nivel est\u00e9tico e tem\u00e1tico. Al\u00e9n disto, nesta \u00e9poca xurdiu o primeiro grupo ou xeraci\u00f3n de dramaturgos profesionais galegos, o Grupo Abrente, o cal exercer\u00e1 o seu maxisterio sobre as novas promoci\u00f3ns de escritores teatrais."}
{"id": "58894", "revid": "85894", "url": "https://gl.wikipedia.org/wiki?curid=58894", "title": "Rexi\u00f3n aut\u00f3noma de Portugal", "text": "Unha Rexi\u00f3n Aut\u00f3noma est\u00e1 dotada de Estatuto Pol\u00edtico-Administrativo e de \u00f3rganos de goberno propio. Son \u00f3rganos do goberno propio de cada rexi\u00f3n a Asemblea Lexislativa e o Goberno Rexional. A Asemblea Lexislativa \u00e9 elixida por sufraxio universal directo e secreto, polo m\u00e9todo da representaci\u00f3n proporcional, co n\u00famero de mandatos de cada concorrente determinado polo m\u00e9todo de Hondt. \nAs Rexi\u00f3ns Aut\u00f3nomas portuguesas est\u00e1n constitu\u00eddas polos arquip\u00e9lagos dos Azores e da Madeira.\nA soberan\u00eda da Rep\u00fablica est\u00e1 representada nas Rexi\u00f3ns Aut\u00f3nomas por un Representante da Rep\u00fablica, cuxo nomeamento e exoneraci\u00f3n compete en exclusiva ao Presidente da Rep\u00fablica. Este cargo foi creado pola sexta revisi\u00f3n da Constituci\u00f3n da Rep\u00fablica Portuguesa de 1976, a cal extinguiu o cargo de Ministro da Rep\u00fablica, substitu\u00edndoo por esta nova figura.\nO Presidente do Goberno Rexional \u00e9 nomeado polo Representante da Rep\u00fablica, de acordo cos resultados electorais para a Asemblea Lexislativa. O cargo de Presidente de Goberno Rexional de Madeira \u00e9 hoxe asumido polo social dem\u00f3crata Alberto Jo\u00e3o Jardim, mentres que nos Azores o cargo compete ao socialista Carlos C\u00e9sar.\nLista das Rexi\u00f3ns Aut\u00f3nomas Portuguesas: "}
{"id": "58895", "revid": "43749", "url": "https://gl.wikipedia.org/wiki?curid=58895", "title": "A\u00e7ores", "text": ""}
{"id": "58896", "revid": "43749", "url": "https://gl.wikipedia.org/wiki?curid=58896", "title": "Rexi\u00f3n Aut\u00f3noma das A\u00e7ores", "text": ""}
{"id": "58897", "revid": "43749", "url": "https://gl.wikipedia.org/wiki?curid=58897", "title": "Rexi\u00f3n Aut\u00f3noma dos A\u00e7ores", "text": ""}
{"id": "58898", "revid": "5863", "url": "https://gl.wikipedia.org/wiki?curid=58898", "title": "Galicia na Segunda Rep\u00fablica", "text": "A proclamaci\u00f3n da II Rep\u00fablica.\nDesde fins de xaneiro ata mediados de febreiro de 1931, o goberno de D\u00e1maso Berenguer foise desmembrando a base de dimisi\u00f3ns.\nTras unha serie de negativas de importantes figuras pol\u00edticas (Alba, S\u00e1nchez Guerra, \u00c1lvarez, ...), formouse o Goberno Aznar. Este goberno non conseguiu calmar a axitaci\u00f3n da opini\u00f3n p\u00fablica: os disturbios universitarios seguiron e ante eles non se adoptou unha pol\u00edtica coherente polas tensi\u00f3ns que hab\u00eda entre os membros do Gabinete. Esta axitaci\u00f3n \u00e9 mostra evidente de que o goberno non fora capaz de paliar os males do pa\u00eds, que se lle atribu\u00edan ao goberno anterior.\nA promesa m\u00e1is inmediata de Aznar consist\u00eda na convocatoria de elecci\u00f3ns municipais e levouna a cabo rapidamente. Isto foi un erro desde o punto de vista da Monarqu\u00eda, xa que nas elecci\u00f3ns municipais \u00e9 onde resulta m\u00e1is vis\u00edbel a diferenza de comportamento entre o mundo rural e o urbano: distintamente ao que ocorre nas elecci\u00f3ns lexislativas, o voto rural non compensa os resultados do urbano, e na cidade \u00e9 m\u00e1is dif\u00edcil exercer os m\u00e9todos caciqu\u00eds e hai m\u00e1is elementos populares dispostos a se opor.\nA ausencia de elecci\u00f3ns en 1922 provocou incerteza sobre os resultados das que se producir\u00edan o 12 de abril de 1931. Foi unha novidade que o poder p\u00fablico non intervise, e tam\u00e9n foi un dato importante a apat\u00eda dos mon\u00e1rquicos, que nin sequera intentaron unirse para levar a cabo unha campa\u00f1a electoral coherente, que, incluso por separado, foi practicamente inexistente.\nDeste xeito, o \u00fanico que lle quedaba \u00e1 Monarqu\u00eda eran os caciques, que non foron capaces de se enfrontar ao espertar da opini\u00f3n p\u00fablica.\nAg\u00e1s en moi poucas cidades (xa fose polo seu conservadorismo ou a s\u00faa corrupci\u00f3n electoral), nas capitais de provincia conseguiron a vitoria as esquerdas. En todos os distritos de Barcelona e Madrid a vitoria foi para os republicanos (antimon\u00e1rquicos). Por primeira vez en Espa\u00f1a, o goberno era derrotado nunhas elecci\u00f3ns.\nCada sector pol\u00edtico mon\u00e1rquico optou pola s\u00faa propia actuaci\u00f3n. Romanones non v\u00eda outra posibilidade que a transmisi\u00f3n de poderes. O resto do Consello de Ministros dubidaba entre declararse dimitido ou agardar \u00e1s elecci\u00f3ns lexislativas.\nA actitude dos republicanos era dubitativa, pero a actitude do director xeral da Garda Civil, Jos\u00e9 Sanjurjo Sacanell, e a desuni\u00f3n dos dirixentes mon\u00e1rquicos anim\u00e1ronos a tomar o poder. Sanjurjo presentouse ante Maura e aseguroulle que tanto el como o Instituto acataban a vontade popular.\nO desenvolvemento dos acontecementos induciu o Rei Afonso XIII a optar pola suspensi\u00f3n do exercicio da potestade real e a abandonar Espa\u00f1a.\nAs\u00ed, o 14 de abril de 1931, dous d\u00edas despois das elecci\u00f3ns municipais, foi proclamada a II Rep\u00fablica Espa\u00f1ola en medio dun entusiasmo xeneralizado, pero con case todos os problemas importantes sen resolver entre os que estaban alg\u00fans que afectaban especialmente \u00f3 territorio galego.\nDurante a II Rep\u00fablica.\nA Constituci\u00f3n Republicana de Decembro de 1931 foi a m\u00e1is progresista da historia de Espa\u00f1a, ata o momento. Era liberal con tendencia popularizante, inspirada na da Rep\u00fablica Alem\u00e1 de 1918, na mexicana de 1917, ... O texto defin\u00eda Espa\u00f1a como unha rep\u00fablica democr\u00e1tica de traballadores de toda clase, con sufraxio universal masculino e feminino (por primeira vez na Historia de Espa\u00f1a) e como un Estado aconfesional, a\u00ednda que se respectan todos os cultos e crenzas. Reco\u00f1ec\u00eda os dereitos individuais e estabelec\u00edanse amplas liberdades p\u00fablicas e privadas. A Constituci\u00f3n facultaba ao goberno para expropiar bens considerados de utilidade p\u00fablica. Establec\u00eda un modelo de econom\u00eda liberal e o traballo como dereito e obriga. A muller alcanza o dereito ao voto, e non foi o \u00fanico cambio positivo, xa que tam\u00e9n se decretaba a igualdade de home e muller no matrimonio, e o dereito ao divorcio, e a igualaci\u00f3n de fillos lex\u00edtimos e ilex\u00edtimos en dereitos.\nDecreta a compatibilidade entre a soberan\u00eda nacional e o poder auton\u00f3mico, desde o punto de vista de que a\u00ednda que o Estado se configuraba de forma integral, acept\u00e1base a posibilidade de constitu\u00edr gobernos aut\u00f3nomos nalgunhas rexi\u00f3ns. O poder lexislativo resid\u00eda nas Cortes (unicamerais), o poder executivo no Consello de Ministros e no Presidente da Rep\u00fablica, asent\u00e1ndose a independencia do poder xudicial. Por\u00e9n, o poder lexislativo primar\u00eda sobre o executivo.\nTam\u00e9n se establece a separaci\u00f3n efectiva entre Igrexa e Estado (liberdade de culto, prohibici\u00f3n da Igrexa no ensino e nas actividades econ\u00f3micas...).\nForzas Pol\u00edticas e sindicais.\nAs forzas pol\u00edticas e sindicais eran moi variadas. Eran de car\u00e1cter republicano, por norma xeral, a pequena burgues\u00eda, a clase media, e no caso galego tam\u00e9n alg\u00fans propietarios de \u00b7\"grandes empresas\".\nForzas Pol\u00edticas republicanas galegas.\nEran:\nEstes partidos van conflu\u00edr, a partir de 1934,mediante o m\u00e9todo da fusi\u00f3n ao partido estatal Acci\u00f3n Republicana (capitaneado por Manuel Aza\u00f1a), formando, xunto con outros moitos partidos de esquerda, a Izquierda Republicana e a Uni\u00f3n Republicana.\nForzas pol\u00edticas obreiras.\nAs forzas pol\u00edticas obreiras m\u00e1is destacadas que operaban dentro do territorio galego eran:\nForzas nacionalistas.\nO principal partido de corte nacionalista en Galiza foi o Partido Galeguista, o cal contaba con figuras do talle de Ram\u00f3n Otero Pedrayo, Lois Tob\u00edo Fern\u00e1ndez, Vicente Risco, Ram\u00f3n Villar Ponte, Ant\u00f3n Villar Ponte, Ricardo Carvalho Calero, Alexandre B\u00f3veda ou Alfonso Daniel Rodr\u00edguez Castelao. Debido a que para as elecci\u00f3ns de 1936 o Partido Galeguista decidiu a s\u00faa uni\u00f3n \u00e1 Fronte Popular, Vicente Risco, que xa realizara a s\u00faa viaxe a Alema\u00f1a e comezaba a simpatizar timidamente co fascismo e co nazismo, non pod\u00eda soportar que o Partido Galeguista (o cal, lembremos, fora na s\u00faa orixe un partido de tendencia dereitista), concorrese \u00e1s elecci\u00f3ns na mesma confederaci\u00f3n pol\u00edtica que comunistas e socialistas. Por este motivo, el e mais un reducido grupo de militantes escind\u00edronse do Partido Galeguista e fundaron a Dereita Galeguista.\nForzas conservadoras.\nOs partidos antirrepublicanos pod\u00edan ser de dous tipos: ou ben respectaban a Rep\u00fablica, como a CEDA (Confederaci\u00f3n Espa\u00f1ola de Derechas Aut\u00f3nomas) ou a URD (Uni\u00f3n Regional de Derechas), sendo este \u00faltimo un partido de masas mon\u00e1rquico-cat\u00f3lico; ou ben eran de extrema dereita. Entre estas \u00faltimas achamos Renovaci\u00f3n Espa\u00f1ola (representada en Galiza por Jos\u00e9 Calvo Sotelo), a Comuni\u00f3n Tradicionalista (constitu\u00edda por carlistas) e a Falange Espa\u00f1ola (que contaba con poucos militantes en Galicia).\nForza centrista.\nPor indicaci\u00f3ns de Niceto Alcal\u00e1 Zamora, presidente da Rep\u00fablica ata Febreiro de 1936, Manuel Portela Valladares, colaborador do presidente desde os primeiros d\u00edas da Rep\u00fablica, creou un partido de centro que pretend\u00eda estabelecera unha terceira forza pol\u00edtica que superase a dicotom\u00eda esquerda-dereita, xa que a\u00ednda que Alcal\u00e1 Zamora era de dereitas, se negaba a que a CEDA conseguise facerse co goberno de Espa\u00f1a, como sucedera no 1933. Mais o partido non tivo aceptaci\u00f3n porque non ti\u00f1a apoio popular nin unha propaganda convincente. As\u00ed pois, non pasou de ser unha frustrada tentativa de organizar un verdadeiro centro na II Rep\u00fablica.\nOs problemas espec\u00edficos galegos.\nNeste apartado, a realidade galega contou con varias problem\u00e1ticas espec\u00edficas neste per\u00edodo. A\u00ednda as\u00ed, destacan entre elas a cuesti\u00f3n agraria e mais a cuesti\u00f3n da autonom\u00eda.\nCanto \u00e1 primeira delas, esta radica na dificultade patente \u00e1 hora de aplicar no noso pa\u00eds a reforma agraria republicana, dificultade motivada polas insuficiencias do \"Decreto de Redenci\u00f3n de Foros\" aprobado en 1923. Debido \u00e1s particularidades hist\u00f3ricas e socioecon\u00f3micas Galicia precisaba dunha lexislaci\u00f3n agraria adecuada \u00e1s s\u00faas necesidades. Mais esta non chegou a existir nunca. Al\u00e9n disto, os efectos da crise de 1929 not\u00e1ronse na nosa comunidade, a pesar do seu illamento econ\u00f3mico, de xeito que toda a estrutura agropecuaria vai resentiuse. A pesar do dito, algunhas das propostas da reforma republicana van ter unha aplicaci\u00f3n directa e positiva no noso territorio, como pode ser a promoci\u00f3n de cooperativas, a creaci\u00f3n de cr\u00e9ditos agr\u00edcolas, a mellora das canles de comunicaci\u00f3n (facendo estas m\u00e1is \u00e1xiles), a declaraci\u00f3n da pequena propiedade como patrimonio inembarg\u00e1bel...\nO segundo dos problemas, o da autonom\u00eda, conta con escasas petici\u00f3ns ao principio do r\u00e9xime. Pese a isto, debemos lembrar que esta xa estaba presente antes do comezo da II Rep\u00fablica, posto que na Asemblea Nacionalista de Monforte de 1922 xa se demandaba a instauraci\u00f3n dun r\u00e9xime federal a nivel ib\u00e9rico, onde Galiza ter\u00eda case plena autonom\u00eda.\nNo ano 1931, Ricardo Carvalho Calero e Lois Tob\u00edo Fern\u00e1ndez, membros da \u00e1rea de Ciencias Sociais e Xur\u00eddicas do Seminario de Estudos Galegos, presentaron o \"Anteproxecto de Estatuto de Autonom\u00eda de Galiza\". Este traballo, realmente avanzado en todos os planos, sentou as bases do Estatuto de Autonom\u00eda de Galicia de 1936, en cuxa elaboraci\u00f3n participaron, al\u00e9n dos dous autores citados, personaxes do talle de Ant\u00f3n Villar Ponte, Aleixandre B\u00f3veda ou Alfonso Daniel Rodr\u00edguez Castelao. O autonomismo fora ga\u00f1ando efectivos durante a \u00e9poca republicana, polo que non \u00e9 de estra\u00f1ar que fose aprobado en referendo o 28 de xu\u00f1o de 1936. O 15 de xullo foi entregado ao Presidente das Cortes, mais o golpe de Estado do xeneral Francisco Franco, levado a termo o d\u00eda 18, truncou calquera posibilidade de aplicaci\u00f3n do Estatuto recentemente aprobado.\nComportamento electoral dos galegos durante a rep\u00fablica.\nFinalmente, outro dos problemas destacados deste per\u00edodo consistiu na carencia de limpeza electoral. A existencia de caciques dentro dos partidos republicanos, a falta de tradici\u00f3n electoral, o feito de que non existiron as elecci\u00f3ns municipais antes de 1934 (os alcaldes eran postos no seu cargo \"a dedo\") dificultaron e impediron a limpeza electoral que os republicanos pretend\u00edan cando chegaron ao poder.\nO dito arriba debe ser moi tido en conta \u00e1 hora de interpretar os resultados expostos a continuaci\u00f3n. As tendencias de voto nas elecci\u00f3ns a Cortes foron os seguintes:"}
{"id": "58899", "revid": "1093", "url": "https://gl.wikipedia.org/wiki?curid=58899", "title": "Rexi\u00f3n Aut\u00f3noma de Portugal", "text": ""}
{"id": "58900", "revid": "23204", "url": "https://gl.wikipedia.org/wiki?curid=58900", "title": "Wilmington, Delaware", "text": "A cidade de Wilmington \u00e9 a maior do estado de Delaware, nos Estados Unidos de Am\u00e9rica, e at\u00f3pase localizada onde o r\u00edo Christina e o regato de Brandywine desembocan no Delaware. \u00c9 a capital do condado de New Castle, e un dos conos urbanos m\u00e1is extensos da \u00e1rea metropolitana do val de Delaware. Foi fundada polo propietario Thomas Penn para o seu amigo Spencer Compton, conde de Wilmington, quen foi \u00e1 s\u00faa vez o primeiro ministro durante o reinado de Xurxo II de Gran Breta\u00f1a.\nHistoria.\nA \u00e1rea que se co\u00f1ece hoxe como Wilmington foi atopada por colonizadores suecos e finlandeses cara a 1638, establecendo o seu emporio en Nova Suecia. En 1655, os neerlandeses arribaron e fix\u00e9ronse coas colonias destes.\nLogo, en 1664, comezar\u00eda a colonizaci\u00f3n inglesa, e a urbe rexer\u00edase polas leis brit\u00e1nicas, con grande influencia de comunidades desertoras, garant\u00edndose o seu estatuto municipal en 1739 polo rei Xurxo II. Este \u00faltimo cambiou o nome de Willington \u2014en honra a Thomas Willing, o primeiro \"promotor\" do lugar e que organizar\u00eda unha cuadr\u00edcula similar a aquela do barrio norte de Filadelfia\u2014 a Wilmington, posiblemente facendo menci\u00f3n a Spencer Compto, conde de Wilmington.\nO m\u00e1ximo crecemento que experimentou a cidade foi durante a Guerra Civil Americana.\nDelaware, a\u00ednda que era oficialmente un Estado da Uni\u00f3n, foi dividido en reclamo de Confederados e soldados da Uni\u00f3n; a rexi\u00f3n setentrional do estado constitu\u00edu unha grande Uni\u00f3n, mentres que a zona sur foi ocupada con intereses confederados.\nO enfrontamento b\u00e9lico demandou unha gran cantidade de bens e materiais. As vellas localizaci\u00f3ns expand\u00edronse, e moitas industrias emerxentes foron atra\u00eddas polo coraz\u00f3n urbano. Wilmington comezou a fabricar barcos, autom\u00f3biles, p\u00f3lvora, calzados, carpas, uniformes, mantas e outros produtos manufacturados do mesmo uso. Por 1868, a cidade estaba producindo m\u00e1is botes de ferro que o resto do pa\u00eds no seu conxunto, e proclamouse primeira na produci\u00f3n de p\u00f3lvora e segunda en carruaxes e coiro.\nA prosperidade que trouxo a guerra aos comerciantes e fabricantes da cidade, favoreceu o crecemento cara ao oeste, con enormes residencias ao longo de r\u00faas circundadas por verdes \u00e1rbores. Este movemento foi incitado pola aparici\u00f3n do primeiro tranv\u00eda, que se instalar\u00eda en 1864 ao longo de Delaware Avenue.\nA finais do s\u00e9culo XIX tivo lugar a aparici\u00f3n de parques naturais. William Bancroft, un exitoso home de negocios de Wilmington, liderou o esforzo de crear zonas verdes na metr\u00f3pole e foi enormemente influenciado polo traballo de Frederick Law Olmsted. O \"Rockford Park\" e o \"Brandywine Park\" deben a s\u00faa manutenci\u00f3n \u00e1s s\u00faas xenerosas doaz\u00f3ns de terra e man de obra.\nEn 1860 hab\u00eda 21.250 persoas vivindo na cidade, e por 1920 a cifra ascendera a 110.168.\nAmbas as d\u00faas Guerras Mundiais estimularon o seu crecemento industrial. Produci\u00f3ns vitais para tal empresa, como estaleiros, fundici\u00f3ns de aceiro, maquinaria e elaboraci\u00f3ns qu\u00edmicas, operaban nunha base de vinte e catro horas. Outras industrias produciron bens como autom\u00f3biles, manufacturas en coiro e t\u00e9xtiles.\nO per\u00edodo de posguerra volveu incidir no expansionismo global de Wilmington. Na d\u00e9cada de 1950 apreciouse un longo crecemento nos suburbios do norte e un\u00edronse para o ensanche da cidade.\nO estilo de vida coti\u00e1n f\u00edxose posible pola construci\u00f3n de amplas avenidas, estradas, pontes e a autov\u00eda interestatal 95, que acurtou a franxa que exist\u00eda entre moitos dos m\u00e1is estables veci\u00f1anzas de Wilmington, o que a longo prazo terminou por ocasionar algunhas perdas poboacionais. Novos proxectos de innovaci\u00f3n urbana a mediados do pasado s\u00e9culo, emparellaron bloques enteiros de vivendas no centro e leste da cidade. Os disturbios e o malestar civil tras o asasinato en 1968 do reverendo Martin Luther King, Jr. tam\u00e9n motivaron \u00e1 emigraci\u00f3n urbana.\nO ent\u00f3n gobernador Charles Terry, Jr. despregou \u00e1 garda nacional na cidade, a pesar de protestas por parte do alcalde, e mant\u00edvolles al\u00ed ata que culminase o seu mandato, en xaneiro de 1969. O fen\u00f3meno migratorio logrou tranquilizarse, e Wilmington foi capaz de manter unha poboaci\u00f3n duns 70.000 habitantes nas \u00faltimas d\u00e9cadas.\nXeograf\u00eda.\nSegundo o Departamento de Estat\u00edstica e Censo de Estados Unidos, a cidade ten unha \u00e1rea estimada de 44,1 km\u00b2: 28,1\u00a0km\u00b2 dos cales \u00e9 terra e 16,0\u00a0km\u00b2 de auga (36,25%).\nA tan s\u00f3 25 millas ao suroeste de Filadelfia, Pensilvania, \u00e1chase pr\u00f3xima a unha das cidades m\u00e1is grandes do pa\u00eds. A estaci\u00f3n de ferrocarril de Wilmington \u00e9 unha das \u00faltimas paradas do sistema de transporte SEPTA de Filadelfia, e \u00e9 adxacente \u00e1 trix\u00e9sima terminal en Amtrak. \u00c9 o cruzamento da Interestatal 295 (Delaware-Nova Jersey-Pensilvania), sendo o seu fin Trenton, Nova Jersey, as\u00ed como \u00e9 unha das maiores concentraci\u00f3ns da Interestatal 95.\nEstas conexi\u00f3ns de transporte e a s\u00faa proximidade xeogr\u00e1fica fan de Wilmington un dos puntos caracter\u00edsticos dunha cidade dormitorio.\nPor\u00e9n, a s\u00faa historia como a principal cidade de Delaware, o seu significante cono urbano, e o seu valor independente como un destino empresarial fan que lla considere un pequeno pero aut\u00f3nomo centro poboacional da \u00e1rea metropolitana de Filadelfia, ou como os locais perfieren chamarlle, do Val Delaware.\nDemograf\u00eda.\nSegundo as estimaci\u00f3ns da Oficina do Censo dos Estados Unidos, resid\u00edan 70.166 habitantes en xullo de 2019, o que sup\u00f3n unha contraci\u00f3n dun 1% con respecto os datos de 2010. Destes, o 58,3% \u00e9 negro ou afroamericano, o 35,6% branco, o 10,2% hispano ou latino, o 1,2% asi\u00e1tico, o 0,2% nativo americano e o 1,4% ten d\u00faas ou m\u00e1is razas. A veci\u00f1anza que non \u00e9 cidad\u00e1 dos Estados Unidos sup\u00f3n o 6%. O 22,7% ten menos de 18 anos e os maiores de 65 supo\u00f1en o 12,9%. O 26% dos habitantes viven na pobreza. "}
{"id": "58906", "revid": "98629", "url": "https://gl.wikipedia.org/wiki?curid=58906", "title": "Lagarteiro", "text": "O lagarteiro ou lagarteiro peneireiro (\"Falco tinnunculus\"), un falc\u00f3n de pequeno tama\u00f1o, \u00e9 unha das aves de rapina m\u00e1is com\u00fans en Europa.\nO seu nome cient\u00edfico \"tinnunculus\" fai referencia \u00f3 seu berro que recorda un \"ti, ti, ti, ti\" que, traducido, significar\u00eda \"soando\" ou \"tintinexando\"\nDescrici\u00f3n.\nO tama\u00f1o e o peso var\u00edan entre as diversas subespecie e mesmo individualmente. Os machos da raza europea, \"Falco tinnunculus tinnunculus\", miden uns 34,5\u00a0cm de lonxitude de media, as femias uns 36\u00a0cm. A envergadura de \u00e1s chega escasamente \u00f3s 75\u00a0cm nos machos e nas femias meirandes pode ser de 76\u00a0cm.\nUn macho normalmente alimentado pesa uns 200 gramos. As femias son 20 gramos m\u00e1is pesadas de media, pero o seu peso \u00e9 m\u00e1is variable estacionalmente co dos machos, tendo o seu punto m\u00e1is alto durante a \u00e9poca da posta, na que poden pasar dos 300 gramos. As femias m\u00e1is pesadas e mellor alimentadas te\u00f1en m\u00e1is \u00e9xito coas ni\u00f1adas.\nA cola dos lagarteiros \u00e9 arredondada, coas plumas laterais m\u00e1is curtas cas centrais. Nos adultos as puntas das \u00e1s, que son relativamente longas, chegan \u00e1 punta da cola.\nA plumaxe amosa un claro dimorfismo sexual. A caracter\u00edstica que m\u00e1is claramente diferencia os sexos \u00e9 a cor da cabeza. Os machos t\u00e9\u00f1ena gris clara e as femias casta\u00f1a avermellada. Os machos, que amosan ademais pequenas manchas sobre o lombo casta\u00f1o, te\u00f1en a parte posterior do lombo e as plumas da cola tam\u00e9n grises. Esta \u00faltima ten a punta negra cunha beira branca. A parte inferior \u00e9 de cor crema claro con lixeiras manchas ou raias acasta\u00f1adas. A parte inferior do abdome e a das \u00e1s son case brancas.\nAs femias adultas te\u00f1en bandas escuras a trav\u00e9s do lombo, a cola \u00e9 marr\u00f3n e m\u00e1is barrada ca dos machos, coa banda negra coa beira branca ben visible na punta. A zona ventral \u00e9 ademais m\u00e1is escura ca dos machos con manchas m\u00e1is escuras e definidas. A plumaxe dos inmaturos imita moito \u00e1 das femias. As \u00e1s amosan un aspecto m\u00e1is curto e arredondado cas dos adultos. A \"cera\" do bico e o anel ocular, que son amarelos nas aves maduras, te\u00f1en nas novas matices que van do azul ceo o amarelo averdesado. \u00c1mbolos dous sexos te\u00f1en a mancha malar negra propia doutras especies do x\u00e9nero zool\u00f3xico \"Falco\". As patas son amarelas, coas unllas negras.\nT\u00e9cnicas de voo.\nA caracter\u00edstica m\u00e1is salientable e t\u00edpica do lagarteiro e a s\u00faa capacidade para manterse no aire sen moverse dun punto concreto. Isto cons\u00e9gueno batendo as \u00e1s velozmente e, case sempre, abrindo a cola e preg\u00e1ndoa algo cara a abaixo. O bater das \u00e1s arriba e abaixo ten lugar sempre na mesma vertical e desprazando cantidades similares de aire. Este sistema de voo util\u00edzano para espreitar dende o ceo. \u00d3 descubriren unha presa potencial, d\u00e9ixanse caer cara ela en picado, freando moi preto do chan e intentando atrapa-la v\u00edtima coas unllas.\nO voo de desprazamanto caracter\u00edzase polos movementos r\u00e1pidos, que dan sensaci\u00f3n de apuro, das \u00e1s. Con vento axeitado pode tam\u00e9n planar.\nVoz e reclamos sonoros.\nSegundo estudos cient\u00edficos as femias producen 11 tipos de sons vocais, fronte os 9 dos machos. Os diferentes sons red\u00facense a uns poucos modelos b\u00e1sicos, que var\u00edan en potencia, ton e frecuencia consonte \u00e1s situaci\u00f3ns. As variaci\u00f3ns son t\u00edpicas nas chamadas durante a alimentaci\u00f3n dos polos, durante o cortexo e cando a femia pide alimento \u00f3 macho.\nO seu \"ti, ti, ti\" (descrito por alg\u00fans como \"ki ki ki\") \u00e9 un berro de excitaci\u00f3n, que deixan o\u00edr sobre todo cando son molestados no ni\u00f1o.\nDistribuci\u00f3n xeogr\u00e1fica e h\u00e1bitat.\n\u00c9 unha ave caracter\u00edstica do Vello Mundo, que aparece en \u00e1reas de case todo tipo de climas de Europa, Asia e \u00c1frica, chegando ocasionalmente alg\u00fas individuos \u00e1 costa occidental de Norteam\u00e9rica.\nA versatilidade desta ave fai que poida atoparse en h\u00e1bitats mois variados. En xeral evitan tanto os bosques pechos e mestos coma as estepas sen \u00e1rbores. En moitas zonas, como Centroeuropa \u00e9 unha ave t\u00edpica das terras agr\u00edcolas, singularmente das que non est\u00e1n lonxe de explotaci\u00f3ns forestais ou das beiras de bosques. Precisan superficies planas, despexadas e con vexetaci\u00f3n baixa para poderen cazar. Onde non hai \u00e1rbores aproveitan paus da luz ou do tel\u00e9fono para face-lo ni\u00f1o. Nos anos 1950 descubriuse un caso de ni\u00f1o feito no chan na illa de Orkney.\nA dispo\u00f1ibilidade alimenticia \u00e9, xunto coa disposici\u00f3n de lugares para ani\u00f1ar, o factor que m\u00e1is infl\u00fae \u00e1 hora de escolleren un territorio. Se hai presas dabondo non dubidan mesmo de vivir en altura. Por exemplo nas monta\u00f1as alem\u00e1s do Harz e Erzgebirge a altura \u00e1 que poden detectarse depende da presenza do rato de campo: a partir dos 600 m sobre o nivel do mar son cada vez m\u00e1is raros e o seu avistamento al\u00e9n dos 900 \u00e9 epis\u00f3dico. Nos Alpes, onde as presas habituais son outras, cazan ata os 2.000 m, no C\u00e1ucaso ata 3.400, no Pamir m\u00e1is arriba dos 4.000 m e no T\u00edbet foron vistos a 5.500 m de altura.\nO lagarteiro urbano.\nA conquista das cidades polos lagarteiros foi favorecida pola s\u00faa capacidade de separar o territorio de caza do de cr\u00eda. Os exemplares urbanos te\u00f1en que voar decot\u00edo distancias longas para busca-la mantenza. Os que fan o ni\u00f1o na torre da Frauenkirche en M\u00fanic, por exemplo, te\u00f1en que desprazarse polo menos tres quil\u00f3metros coa s\u00faa presa. As observaci\u00f3ns feitas demostran que os lagarteiros toleran distancias de ata 5\u00a0km entre a zona de caza e o ni\u00f1o. As aves que viven en cidades amosan, por\u00e9n, certos cambios nos h\u00e1bitos de caza que se explican no apartado correspondente.\nUnha cidade na que a situaci\u00f3n da especie foi ben estudada \u00e9 Berl\u00edn onde a poboaci\u00f3n se move en torno as 200-300 parellas reprodutoras, reduc\u00edndose moito nos invernos moi fr\u00edos. Os m\u00e1is deles (un 60%) fan os ni\u00f1os en sitios artificialmente acondicionados en edificios p\u00fablicos. Os lugares \"naturais\" apropiados lim\u00edtanse principalmente a edificios antigos con estrutura de madeira, xa que as modernas construci\u00f3ns non adoitan posu\u00edr buratos xeitosos.\nO perigo m\u00e1is grande nas cidades para a especie son os accidentes provocados polos autom\u00f3biles e as ca\u00eddas dos ni\u00f1os.\nCostumes migratorios.\nA colocaci\u00f3n de aneis permitiu saber que os lagarteiros poden comportarse como sedentarios, como migradores ou como aves que fan pequenos desprazamentos estacionais. As posibilidades de alimentaci\u00f3n que atopan nas \u00e1reas de cr\u00eda condicionan o comportamento migratorio. Os exemplares que se reproducen en Escandinavia ou no B\u00e1ltico emigran \u00f3 centro de Europa, dependendo da s\u00faa zona de orixe. En anos de abundancia de presas vense, por\u00e9n, no inverno exemplares en \u00e1reas nas que adoitan ser migradores, como no suroeste de Finlandia. En Alema\u00f1a, B\u00e9lxica e os Pa\u00edses Baixos son, en xeral, sedentarios. Os do norte de Asia e o leste de Europa emigran cara o suroeste, \u00f3 sur de Europa ou \u00c1frica, ata a fronteira da selva chuviosa. Os da Rusia europea voan \u00f3 leste da \u00e1rea mediterr\u00e1nea. O resto das poboaci\u00f3ns asi\u00e1ticas pasan o inverno dende o mar Caspio e o sur de Asia central ata Iraq e o norte de Ir\u00e1n. Outros van \u00f3 norte do Indost\u00e1n. Nas poboaci\u00f3ns asiaticas danse as mesmas diferenzas de comportamento migratorio ca en Europa.\nDurante a migraci\u00f3n, que fan as m\u00e1is das veces individualmente, non seguen rutas establecidas. Por iso non \u00e9 habitual velos en gran n\u00famero atravesando os puntos de paso habituais doutras aves, coma os estreitos. Voan relativamente baixo (entre 45 e 100 metros de altura) e seguen progresando con mal tempo, xa que non dependen coma outras aves de rapina das correntes t\u00e9rmicas ascendentes. Isto perm\u00edtelles, por exemplo, sobrevoar os Alpes, mentres que outras aves te\u00f1en que arrodealos. Para cruza-las monta\u00f1as usan pasos, a\u00ednda que en ocasi\u00f3ns poden voar por riba dos cumes.\nSistem\u00e1tica.\nA s\u00faa enorme zona de dispersi\u00f3n favoreceu a aparici\u00f3n de diferentes razas. O seu n\u00famero var\u00eda segundo os diferentes estudosos. A lista seguinte segue no esencial a de Piechocki (1991):\nAs diferenzas entre razas adoitan ser pequenas e, en xeral, cumpren a regra de Bergmann e a regra de Gloger, que indican que o tama\u00f1o dos individuos dunha especie \u00e9 meirande cara o norte e a coloraci\u00f3n m\u00e1is escura canto m\u00e1is \u00f3 sur. As razas tropicais africanas te\u00f1en menos compo\u00f1ente gris na plumaxe.\nAlimentaci\u00f3n.\nUn exemplar adulto en liberdade precisa comer \u00f3 redor do equivalente o 25% do seu peso cada d\u00eda. Os exemplares residentes nas cidades cazan sobre todo gorri\u00f3ns e outros paxaros pequenos. Os que viven en paisaxes abertas cazan sobre todo mam\u00edferos pequenos coma os ratos. A porcentaxe de cada presa na s\u00faa alimentaci\u00f3n depende da dispo\u00f1ibilidade da zona na que viven. No sur de Europa, insectos, coma os salt\u00f3ns e os escaravellos, e lagartos son tam\u00e9n parte importante na s\u00faa dieta. De feito, os exemplares que empezan a voar alim\u00e9ntanse de insectos e, conforme van mellorando as t\u00e9cnicas de caza, c\u00e9ntranse m\u00e1is nos mam\u00edferos. En ocasi\u00f3ns t\u00e9\u00f1ense observado lagarteiros xoves buscando mi\u00f1ocas nos campos acabados de arar.\nOs m\u00e9todos de caza var\u00edan. Poden cazar \u00e1 espreita, pousados en p\u00f3las, estacas nos prados ou paus da luz. Pero o seu s\u00edstema de caza m\u00e1is caracter\u00edstico \u00e9 a\u00e9reo. O lagarteiro permanece \"pendurado\" no aire sen desprazarse dun punto fixo, o que consegue cun forte bater de \u00e1s. Cando o vento \u00e9 moi forte mante\u00f1en a cabeza nun punto fixo e deixanse deslizar cara a atr\u00e1s ata que o pescozo acada a s\u00faa m\u00e1xima lonxitude, momento no que volven \u00f3 punto de partida batendo as \u00e1s, o que lles permite un aforro de enerx\u00eda considerable. Os lagarteiros utilizan esta t\u00e9cnica estacionaria s\u00f3 en \u00e1reas onde as presas son abundantes. A caza a\u00e9rea de persecuci\u00f3n pract\u00edcana s\u00f3 en condici\u00f3ns moi determinadas, en xeral cando atopan grandes bandos de paxaros pequenos.\nA escolla do m\u00e9todo de caza depende do gasto de enerx\u00eda. No ver\u00e1n a diferenza do gasto enerx\u00e9tico en relaci\u00f3n coa efectividade entre a caza \u00e1 espreita e a caza cern\u00e9ndose no aire \u00e9 pouca, mentres que no inverno prefiren a caza a espreita que, malia ser menos eficaz, aforra nesa \u00e9poca, desde un punto de vista enerx\u00e9tico, moito m\u00e1is.\nAtrapan as presas coas unllas e rem\u00e1tanas cun golpe do bico na caluga.\nReproduci\u00f3n.\nO cortexo.\nOs voos de demostraci\u00f3n dos machos, que en Centroeuropa te\u00f1en lugar entre marzo e abril, serven sobre todo para marca-lo territorio e van acompa\u00f1ados de berros excitados. En xeral, son as femias as que deciden o momento do aparellamento, acheg\u00e1ndose \u00f3s machos mentres deixan o\u00edr un ch\u00edo semellante \u00f3 dos polos cando piden comida. Despois da c\u00f3pula o macho voa cara o lugar de cr\u00eda escollido por el previamente, \u00f3 que atrae \u00e1 femia cos seus berros. Al\u00ed o macho s\u00e9ntase coma facendo un simulacro de posta e, cando a femia chega \u00f3 ni\u00f1o, \u00e9rguese e abanea o corpo arriba e abaixo. As m\u00e1is das veces os machos ofrecen \u00e1s femias co bico presas previamente capturadas\nO ni\u00f1o.\nEscollen para face-lo ni\u00f1o sobre todo acantilados. Non fan un ni\u00f1o como tal e, en zonas onde non atopan paredes verticais axeitadas, aproveitan ni\u00f1os doutras aves coma os c\u00f3rvidos. Un lagarteiro non est\u00e1 en condici\u00f3ns de botar f\u00f3ra do ni\u00f1o a unha pega ou unha gralla criando, polo que os ni\u00f1os que aproveita son os abandonados ou vellos. Cit\u00e1ronse alg\u00fans casos en que un lagarteiro fixo fuxir do seu ni\u00f1o a unha parella de pombas para aproveitalo.\nEn h\u00e1bitats urbanizados fan os ni\u00f1os en furados ou nichos nas paredes. A mi\u00fado fano na torre dunha igrexa ou en edificios altos, aproveitando as zonas m\u00e1is elevadas e mellor protexidas.\nCando a abundancia de presas \u00e9 extraordinaria danse casos de formaci\u00f3n de colonias de cr\u00eda, nas que as parellas defenden s\u00f3 o territorio inmediato \u00f3 ni\u00f1o.\nA cr\u00eda dos polos.\nOs lagarteiros, que empezan a criar \u00f3s dous anos de idade, po\u00f1en entre 3 e 6 ovos, cunha cor de fondo que var\u00eda entre o amarelo ocre e o verde oliva, con abundantes manchas e que miden de 3,4 a 4,4\u00a0cm de longo.\nA femia choca soa e \u00e9 alimentada polo macho. O perigo meirande para as postas \u00e9 a posible interrupci\u00f3n da incubaci\u00f3n pola femia se o macho non pode achegarlle presas dabondo. Comezan a chocar os ovos pouco antes de acaba-la posta ou cando esta est\u00e1 xa acabada.\nOs polos saen do ovo despois de entre 27 e 29 d\u00edas de incubaci\u00f3n. Nos primeiros d\u00edas a femia d\u00e1lles de comer case constantemente, deix\u00e1ndoos s\u00f3 por per\u00edodos de tempo moi curtos para recibi-las presas do macho. Se a captura \u00e9 un mam\u00edfero, a femia embica os polos coa carne e ela come os intestinos e a pel. A partir das d\u00faas semanas de vida os polos comezan a tentar po\u00f1erse de p\u00e9. Nesa \u00e9poca a femia empeza tam\u00e9n a traer presas \u00f3 ni\u00f1o pola s\u00faa conta. Acabada a terceira semana de vida os pitos pesan xa coma un adulto, e durante a cuarta perden a penuxe para mudar as plumas das aves inmaturas.\nEsperanza de vida.\nO exemplar libre m\u00e1is vello que se co\u00f1ece acadou os 18 anos, pero o 50% dos polos non pasan do primeiro ano de vida. A taxa m\u00e1is alta de mortalidade sit\u00faase nos meses m\u00e1is fr\u00edos do inverno, cando a caza \u00e9 m\u00e1is dif\u00edcil e mesmo alg\u00fans exemplares adultos morren de fame.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Falc\u00f3nidos]]\n[[Categor\u00eda:Animais descritos en 1758]]\n[[Categor\u00eda:Aves de Eurasia]]"}
{"id": "58907", "revid": "98629", "url": "https://gl.wikipedia.org/wiki?curid=58907", "title": "Alectoris", "text": "Alectoris \u00e9 un x\u00e9nero aves da orde dos galiformes, familia dos fasi\u00e1nidos e subfamilia dos perdicinos, que se distrib\u00faen polo sur de Europa, norte de \u00c1frica, Arabia e Asia ata o T\u00edbet e o leste da China. \nEspecies deste x\u00e9nero foron introducidas en Norteam\u00e9rica, Nova Zelandia e Hawai. \nCaracter\u00edsticas.\nSon aves non migratorias que habitan montes e lombeiros. Chocan ata 20 ovos nos seus ni\u00f1os e alim\u00e9ntanse principalmente de sementes e dalg\u00fans insectos.\nTaxonom\u00eda.\nDescrici\u00f3n.\nO x\u00e9nero foi descrito en 1829 polo naturalista alem\u00e1n Johann Jakob Kaup.\nEtimolox\u00eda.\nO nome cient\u00edfico \"Alectoris\" deriva do grego antigo \u1f00\u03bb\u03ad\u03ba\u03c4\u03c9\u03c1 -\u03bf\u03c1\u03bf\u03c2 \"al\u00e9kt\u014dr, -oros\", 'galo'.\nEspecies.\nNa actualidade, segundo o Sistema Integrado de Informaci\u00f3n Taxon\u00f3mica, reco\u00f1\u00e9cense, dentro do x\u00e9nero as sete especies seguintes:\nA perdiz com\u00fan.\nDas especies mencionadas, a 'perdiz com\u00fan', ou 'perdiz rubia', \"Alectoris rufa\", \u00e9 a m\u00e1is codiciada no mundo cinex\u00e9tico pola s\u00faa rapidez de vo e dificultade para ser abatida. Consid\u00e9rase \"a ra\u00ed\u00f1a da caza menor\" polo que foi introducida noutros lugares f\u00f3ra da s\u00faa \u00e1rea de distribuci\u00f3n orixinal. Consid\u00e9rase unha especie aut\u00f3ctona da pen\u00ednsula Ib\u00e9rica, a\u00ednda que outras subespecies distrib\u00faense por outros lugares e illas do continente europeo.\nA perdiz com\u00fan mide uns 34\u00a0cm de lonxitude. Pos\u00fae plumas pardovermellas coa gorxa branca e franxas escuras na parte superior do peito. As patas e o peteiro son vermellos. Viven en lugares rochosos, terreos secos e monte baixo de Espa\u00f1a, Portugal, Francia, sur do Reino Unido, Illas Baleares, C\u00f3rsega e nalg\u00fans lugares de Italia.\nA alteraci\u00f3n do seu h\u00e1bitat pola construci\u00f3n de infraestruturas e actividades humanas, a presi\u00f3n cinex\u00e9tica excesiva e incontrolada e a alteraci\u00f3n xen\u00e9tica pola mestura de especies entre as poboaci\u00f3ns silvestres con perdices de granxa m\u00e1is \"mansas\", convert\u00e9rona nunha especie vulnerable.\nDentro esta especie reco\u00f1ecense as seguintes subespecies: "}
{"id": "58908", "revid": "5863", "url": "https://gl.wikipedia.org/wiki?curid=58908", "title": "Alberto Bayo", "text": "Alberto Bayo Giroud, nado en Camag\u00fcey (Cuba) o 27 de marzo de 1892 e finado na Habana o 4 de agosto de 1971, foi un militar e aviador espa\u00f1ol que participou na Guerra Civil espa\u00f1ola.\nTraxectoria.\nNado en Cuba, a s\u00faa familia marchou \u00e1s Canarias en 1898 ao estalar a Guerra Hispano-Cubana, na s\u00faa mocidade ingresou na Aviaci\u00f3n Militar Espa\u00f1ola, piloto dende 1916. Expulsado da Aviaci\u00f3n por un duelo, pasou forzoso en 1924 \u00e1 Lexi\u00f3n Espa\u00f1ola, participou na Guerra de Marrocos durante dous anos ao mando dunha compa\u00f1\u00eda. Ferido de gravidade na ingua en 1925, pasou un ano recuper\u00e1ndose. En 1926 solicitou volver a \u00c1frica, asignado ao 3\u00ba tabor da Mehal-a de Gomara, que formaba parte da tropas de Osvaldo Capaz, participou en fortes combates ata 1927.\nVolveu \u00e1s forzas a\u00e9reas na II Rep\u00fablica Espa\u00f1ola, mais destinado en postos burocr\u00e1ticos non ascendeu. Durante esta \u00e9poca afiliouse \u00e1 Uni\u00f3n Militar Republicana Antifascista. Ao producirse o golpe de estado que deu inicio \u00e1 Guerra Civil Espa\u00f1ola ti\u00f1a o grao de capit\u00e1n de aviaci\u00f3n e infanter\u00eda, con destino no aer\u00f3dromo militar de El Prat de Llobregat (Barcelona). Permaneceu leal \u00e1 Rep\u00fablica e foi o encargado de dirixir a campa\u00f1a de recuperaci\u00f3n de Mallorca , o 16 de agosto de 1936 desembarcou na illa \u00e1 fronte de 6.000 homes pero os republicanos tiveron que repregarse e abandonar a s\u00faa cabeza de ponte o 4 de setembro. Xulgado pola derrota o tribunal militar absolveuno, uniuse ent\u00f3n \u00e1 columna de L\u00f3pez-Tienda que sae de Barcelona o 9 ou 10 de setembro de 1936 cara o Teixo.\nDesignado 2\u00ba xefe do Estado Maior do V\u00ba Corpo do Ex\u00e9rcito para a Batalla de Brunete, o xefe dese Corpo, Juan Modesto op\u00faxose, polo que Bayo foi relevado. Ascendido sucesivamente a comandante e a tenente coronel, foi o encargado de preparar unha columna guerrilleira, pero finalmente desbotouse o proxecto e pasou a maior parte da contenda no Ministerio da Guerra como agregado militar.\nExilio.\nTras finalizar o conflito en 1939 marchou a Francia, exiliouse en Cuba e desde 1941 en M\u00e9xico e foi profesor da escola de aviaci\u00f3n de Guadalaxara. Instrutor militar de movementos revolucionarios en Nicaragua e Costa Rica. En M\u00e9xico co\u00f1ece a Fidel Castro en 1955, convert\u00e9ndose no principal instrutor militar dos guerrilleiros cubanos do Movemento do 26 de xullo, encabezados por Fidel Castro. En 1958 foi nomeado xeneral polo goberno republicano no exilio, e tras o triunfo da Revoluci\u00f3n Cubana trasladouse a Cuba en xaneiro de 1959, onde morreu oito anos despois, na Habana, aos 75 anos de idade."}
{"id": "58910", "revid": "75439", "url": "https://gl.wikipedia.org/wiki?curid=58910", "title": "Justo Jes\u00fas Carreras-Zayas", "text": "Justo Jes\u00fas Carreras-Zayas foi un home de armas galego que loitou na Guerra Civil espa\u00f1ola e na Revoluci\u00f3n Cubana.\nTraxectoria.\nNa Guerra Civil espa\u00f1ola chegou ao grao de comandante do ex\u00e9rcito republicano, trala derrota republicana exiliouse en M\u00e9xico, axudou a Alberto Bayo no adestramento dos revolucionarios cubanos aos que acompa\u00f1ou a Cuba como comandante na fronte de Escambray. Enfrontado co Che Guevara e de como discorr\u00eda a Revoluci\u00f3n foi acusado de conspirar contra o goberno revolucionario en 1960 e foi fusilado o 11 de marzo de 1961 xunto a William Morgan."}
{"id": "58913", "revid": "1888", "url": "https://gl.wikipedia.org/wiki?curid=58913", "title": "Manuel Ponte", "text": "Manuel Ponte Pedreira, co\u00f1ecido co sobrenome de Xastre, nado no Fontao (Abell\u00e1, Frades) o 20 de agosto de 1911 e finado na mesma aldea o 21 de abril de 1947, foi un guerrilleiro galego.\nTraxectoria.\nAprendeu en Ordes o oficio de xastre no obradoiro de Manuel Sousa, e ingresou nas Juventudes Socialistas. Foi elixido presidente de Uni\u00f3n Republicana de Ordes o 12 de xu\u00f1o de 1936. Ao producirse o golpe de Estado do 18 de xullo de 1936 colaborou na defensa de Ordes, pero cando cae en poder dos sublevados fuxiu ao monte. Logo dunhas semanas entregouse e foi xulgado en Compostela por traiz\u00f3n, sendo condenado a cadea perpetua. Permaneceu en prisi\u00f3n no c\u00e1rcere da Coru\u00f1a, participando en varios intentos de fuga, at\u00e9 que obtivo a liberdade vixiada o 22 de maio de 1941. Na s\u00faa estad\u00eda na prisi\u00f3n ingresou no Partido Comunista de Espa\u00f1a. En 1945 incorporouse \u00e1 guerrilla comunista. En xu\u00f1o de 1946 ao morrer Marcelino Rodr\u00edguez Fern\u00e1ndez (Marrofer) accedeu \u00e1 xefatura da IV Agrupaci\u00f3n guerrilleira, relanzando a s\u00faa actividade co aumento das acci\u00f3ns guerrilleiras. Foi reclamado polo Xulgado Militar da Coru\u00f1a en setembro de 1946. Por mor dunha delaci\u00f3n, a Garda Civil cercouno con varios dos seus homes e morreu no enfrontamento. Tam\u00e9n caeron os guerrilleiros Manuel Rodr\u00edguez Su\u00e1rez e Manuel D\u00edaz Pan.\nVida persoal.\nCasou con Mar\u00eda del Carmen Rivas Vaamonde o 19 de novembro de 1935, coa que tivo dous fillos, Manuel Pablo (que morreu en 1937) e Mar\u00eda del Carmen."}
{"id": "58914", "revid": "12452", "url": "https://gl.wikipedia.org/wiki?curid=58914", "title": "Editorial Espiral Maior", "text": ""}
{"id": "58916", "revid": "12452", "url": "https://gl.wikipedia.org/wiki?curid=58916", "title": "Edici\u00f3ns Espiral Maior", "text": ""}
{"id": "58918", "revid": "89787", "url": "https://gl.wikipedia.org/wiki?curid=58918", "title": "Horacio Altuna", "text": "Horacio Altuna, nado en C\u00f3rdoba o 24 de novembro de 1941, \u00e9 un autor de banda dese\u00f1ada arxentino. Famoso polas s\u00faas espectaculares personaxes femininas, pero tam\u00e9n pola gran profundidade da s\u00faa obra, Altuna \u00e9 un dos m\u00e1is importantes autores de historietas do mundo.\nTraxectoria.\nDe moi pequeno comezou a apaixonarse polo debuxo, foi alumno de Gianni Dalfiume, quen o alentou a incursionarse seriamente na banda dese\u00f1ada. En 1965 publicou a s\u00faa primeira banda dese\u00f1ada, \"S\u00faper Volador\".\nEn 1967 ingresa na Editorial Columba, na que ilustra gui\u00f3ns de artistas como H\u00e9ctor G. Oesterheld e Robin Wood.\nEn 1975 comeza a publicar \"El loco Ch\u00e1vez\", con gui\u00f3ns de Carlos Trillo, no xornal Clar\u00edn. Esta historieta que se publica diariamente farao famoso. Ch\u00e1vez, o protagonista, \u00e9 un xornalista que a trav\u00e9s das s\u00faas aventuras narra o d\u00eda a d\u00eda da realidade arxentina. Comezan a aparecer as mulleres de Altuna, que tam\u00e9n se far\u00e1n famosas. Por este traballo recibiu o premio Asociaci\u00f3n de Debuxantes da Arxentina (1978) e o premio \u00e1 mellor tira diaria arxentina na Cuarta Bienal do Humor e a Historieta de C\u00f3rdoba (1979).\nColabora tam\u00e9n coas editoriais Record e a revista Humor.\nEntre 1973 e 1976 realiza traballos para revistas de Escocia e Inglaterra. Foi secretario de cultura da ADA (Asociaci\u00f3n de Debuxantes da Arxentina) desde 1974 ata 1977.\nEn 1982 rad\u00edcase en Espa\u00f1a, onde un ano despois publicar\u00e1 \"Ficcionario\", primeira historieta que o conta como guionista e ilustrador, e que lle vale o seu primeiro premio como guionista.\nEn 1986 realiza \"Chances\", novamente como autor integral. Por esta historieta recibe o premio \"Yellow Kid\" maior distinci\u00f3n no ambiente da historieta, ao mellor autor internacional. Nesta obra futurista de forte contido social, o protagonista \u00e9 un mozo clon creado co obxectivo de sustuir os \u00f3rganos dos seus xeradores, que se rebela e foxe cara \u00e1s zonas marxinais.\nRealiza unha serie de historietas er\u00f3ticas para a revista Playboy que na Arxentina publica a revista SexHumor. En Playboy publica, ademais, a novela ilustrada \"Gato\".\nEn 1994 regresa \u00e1s p\u00e1xinas de Clar\u00edn onde publica \"El Nene Montanaro\". A 2007 publica unha tira no Peri\u00f3dico de Catalunya, \"Familia Tipo\", e \u00e9 o Presidente da Asociaci\u00f3n Profesional de Ilustradores de Catalu\u00f1a."}
{"id": "58919", "revid": "23204", "url": "https://gl.wikipedia.org/wiki?curid=58919", "title": "Playboy", "text": "Playboy \u00e9 unha revista de entretemento para adultos fundada en 1953 por Hugh Hefner, que creceu en Playboy Enterprises, Inc. Playboy \u00e9 unha das marcas m\u00e1is co\u00f1ecidas internacionalmente. Edici\u00f3ns especiais da revista foron publicadas en todo o mundo.\nA revista publ\u00edcase con periodicidade mensual e cont\u00e9n fotograf\u00edas de muller espidas, xunto con varios artigos de moda, ou produtos de consumo, e tam\u00e9n libros dalg\u00fans escritores (por exemplo Arthur C. Clarke, Ian Fleming, Vladimir Nabokov, Margaret Atwood). A revista tam\u00e9n cont\u00e9n opini\u00f3ns pol\u00edticas en case todas as edici\u00f3ns.\nPlayboy utiliza elegantes fotos de espidos clasificadas como material para adultos. Visto o \u00e9xito que cultivou Playboy, a mediados da d\u00e9cada de 1970 xurdiron outras revistas con contido er\u00f3tico-pornogr\u00e1fico, destacando como principal rival a revista Penthouse.\nEntrevistas Playboy.\nAs entrevistas Playboy, cada mes \u00e9 entrevistado algu\u00e9n importante, volv\u00e9ronse famosas polo seu estilo de confrontar e o proceso de longas entrevistas.\nAs entrevistas Playboy comezaron con Miles Davis en setembro de 1962 (Volume 9 N\u00fam.. 9). Ao paso dos anos houbo entrevistas con Jimmy Carter, Fidel Castro, Ayn Rand, Malcolm X, Kurt Vonnegut, Bertrand Russell, Salvador Dal\u00ed, Martin Luther King Jr., Jean-Paul Sartre, Al Capone, George Wallace, Cassius Clay (Muhammed Ali), Madalyn Murray O'Hair, Orson Welles, Ralph Nader, Arthur C. Clarke, Yasser Arafat, Stephen Hawking, Shintaro Ishihara, Carl Sagan e John Lennon\nHistoria.\nA primeira portada foi Marilyn Monroe, a\u00ednda que a fotograf\u00eda foi, en primeiro lugar, tomada para un calendario co nome de \"Playboy\". Hefner comprou os dereitos da foto de Monroe xunto con outras.\nA primeira edici\u00f3n, publicada en decembro de 1953, non ti\u00f1a data, xa que Hefner estaba inseguro de se \u00eda haber unha segunda edici\u00f3n. A primeira edici\u00f3n foi inmediatamente unha sensaci\u00f3n e vendeuse sen problemas en poucas semanas. Co\u00f1ecida a circulaci\u00f3n, foi de 53.991 revistas.\nO famoso logo Playboy dun coello cunha gravata elegante, foi dese\u00f1ado por Art Paul para a segunda edici\u00f3n da revista, e desde ent\u00f3n aparece en cada n\u00famero. Hefner di escoller ao coello pola s\u00faa simp\u00e1tica connotaci\u00f3n, e porque na imaxe v\u00edase xoguet\u00f3n e coqueto.\nDesde estar na cima en 1970, Playboy tivo un lento declive no \u00e9xito de circulaci\u00f3n, en parte por un mal investimento en clubs nocturnos e casinos e por outra banda pola forte competitividade dalgunhas outras compa\u00f1\u00edas. A primeira rival foi Penthouse, nos anos setenta. Recentemente tam\u00e9n compite coas revistas Maxim, FHM, e H para homes, da cal os creadores desta \u00faltima copiaron a idea de facer o seu propio tipo de \"centerfold\" (en galego, p\u00f3ster central) coa facilidade de facelo \"recortable\" para que, opcionalmente, o lector o retire da revista e o po\u00f1a nun lugar visible.\nEn resposta Playboy dedicou a revista a mozas de entre 18 e 35 anos, inclu\u00edndo entrevistas a personalidades m\u00e1is apropiadas para esta audiencia, tal como artistas hip-hop.\nChristina Hefner, filla de Hugh Hefner, converteuse na Oficial Cabeza Executiva, sendo Presidente do consello.\nProhibici\u00f3ns da venda de Playboy.\nEn Singapur, a publicaci\u00f3n est\u00e1 prohibida. No 2003, o comit\u00e9 revisou e conclu\u00edu que a revista non se vender\u00eda m\u00e1is porque a poboaci\u00f3n de Singapur non estaba lista para o uso liberal da sexualidade con fotos expl\u00edcitas, utilizado en Playboy.\nR\u00e9cord.\nA revista Playboy m\u00e1is vendida foi a de novembro de 1972, que vendeu 7.161.561 copias, tendo de playmate a Lenna Sjooblom.\nFamosas.\nAlgunhas famosas (cantantes, actrices, modelos etc.) que pousaron para \"Playboy\", ou apareceron fotos s\u00faas na revista, a trav\u00e9s dos anos:\nActrices: \nCantantes: \nDeportistas: \nTelevisi\u00f3n: "}
{"id": "58920", "revid": "23204", "url": "https://gl.wikipedia.org/wiki?curid=58920", "title": "Penthouse", "text": "Penthouse \u00e9 unha revista masculina fundada por Bob Guccione, que \nmesturaba artigos sobre un estilo de vida urbano con reportaxes fotogr\u00e1ficas \nde pornograf\u00eda suave, que nos 90 acabou transform\u00e1ndose en pornograf\u00eda \ndura. A pesar de que Guccione era norteamericano a revista foi fundada en 1965 \nno Reino Unido, a\u00ednda que pronto empezou a venderse tam\u00e9n nos \nEstados Unidos. Na cima do seu \u00e9xito, Guccione foi considerado como un dos \nhomes m\u00e1is ricos dos Estados Unidos.\nInnovaci\u00f3ns.\nDurante moitos anos a revista \"Penthouse\" atop\u00e1base entre \n\"Playboy\" e \"Hustler\" en relaci\u00f3n \u00e1 pornograf\u00eda. Desde o \nprincipio as fotograf\u00edas mostraban os xenitais femininos e o vello p\u00fabico, \na pesar de ser considerado obsceno por moitos. Tam\u00e9n se simulaba sexo, pero \nnon se mostraban xenitais masculinos nin penetraci\u00f3n, a\u00ednda que tras varios anos \npod\u00edan verse xenitais masculinos, ata en erecci\u00f3n. \"Penthouse\" tam\u00e9n \nintentou manter certo nivel de calidade nos seus escritos, a\u00ednda que polo xeral \neran dunha natureza m\u00e1is sexual que os de \"Playboy\".\nPenthouse Pets.\nDo mesmo xeito que a revista \"Playboy\" ten \u00e1s playmates, as mozas \nfavoritas da revista, \"Penthouse\" describ\u00eda aos seus modelos como \nPenthouse Pets (traducido do ingl\u00e9s ser\u00eda mascotas de Penthouse), \nentre os que podemos destacar a estrelas do porno como \nSilvia Saint e Aria Giovanni ou a modelo e Miss Am\u00e9rica Vanessa Williams.\nA controversia con Traci Lords.\nA revista \"Penthouse\" alcanzou a s\u00faa m\u00e1xima popularidade en setembro do \n1984 cando p\u00fablicou un espido l\u00e9sbico de Miss Am\u00e9rica. Con todo ese caso \nf\u00edxose a\u00ednda m\u00e1is pol\u00e9mico pola s\u00faa moza das p\u00e1xinas centrais, Traci \nLords. Lords pousara espida para ese n\u00famero ao comezo da s\u00faa carreira \ncomo actriz porno. M\u00e1is tarde descubriuse que Lords era menor de idade durante \ngran parte da s\u00faa carreira como estrela do porno, e que tan s\u00f3 ti\u00f1a 15 anos \ncando pousou para \"Penthouse\". Como consecuencia desa reportaxe, \u00e9 ilegal \nposu\u00edr a revista coas p\u00e1xinas centrais xa que se considera pornograf\u00eda \ninfantil. O exemplar de setembro do 84 tam\u00e9n inclu\u00eda unha entrevista a John Travolta, un artigo sobre Boy George e unha reportaxe sobre a \nactriz porno Hyapatia Le.\nDa pornograf\u00eda suave \u00e1 dura.\nEn 1998 a revista \"Penthouse\" atop\u00e1base entre a cada vez maior \ndispo\u00f1ibilidade de pornograf\u00eda en Internet e a crecente popularidade de revistas \nmasculinas como Maxim, e decidiu dar un xiro ao seu formato \nmostrando imaxes de contido expl\u00edcito (como penetraci\u00f3ns orais e \nvaxinais). Tam\u00e9n empezou a inclu\u00edr habitualmente fotograf\u00edas de modelos \nfemininas ouri\u00f1ando, o que ata aquel momento consider\u00e1base como un l\u00edmite \nentre a obscenidad ilegal e a pornograf\u00eda legalizada. O novo formato acabou \nprovocando un descenso no n\u00famero de subscrici\u00f3ns e presenza nos postos \nde prensa.\nCon todo na edici\u00f3n brit\u00e1nica intentouse un enfoque distinto para \nrecuperar as vendas no ano 1997. Sendo Tom Hilditch o editor a \nrevista foi renombrada como PH.UK e foi relanzada como unha revista adulta. \nFot\u00f3grafos de moda foron contratados para realizar imaxiner\u00eda que combinase \nmoda e sexo. A revista inclu\u00eda entrevista con famosos e trataba o tema de pol\u00edticas sexuais. O experimento atraeu un grande interese dos medios pero non \nconseguiu o obxectivo de aumentar as vendas. PH.UK pechou a finais do \n1998.\nBancarrota.\nO 12 de agosto de 2003 \"General Media\", a compa\u00f1\u00eda propietaria da \nrevista, declarou bancarrota. En outubro do 2003 anunciouse que \n\"Penthouse\" era posta \u00e1 venda como parte das s\u00faas obrigaci\u00f3ns cos \ninvestidores e debedores. Con todo o 4 de outubro de 2004 \"General \nMedia\" abandona a bancarrota e cambia o seu nome a Penthouse Media Group. \nO grupo \u00e9 propiedade dunha promotora inmobiliaria do sur de Florida que \nsuavizou o contido da revista a principios do 2005."}
{"id": "58922", "revid": "132", "url": "https://gl.wikipedia.org/wiki?curid=58922", "title": "Carlos G. Reigosa", "text": ""}
{"id": "58923", "revid": "98629", "url": "https://gl.wikipedia.org/wiki?curid=58923", "title": "The Lemonheads (\u00e1lbum)", "text": "The Lemonheads \u00e9 un \u00e1lbum de The Lemonheads, editado o 25 de setembro do 2006 no Reino Unido e o 26 nos Estados Unidos a trav\u00e9s do selo Vagrant.\nA pesar de ser unha reuni\u00f3n de The Lemonheads, no \u00e1lbum non aparece ning\u00fan dos antigos membros da banda ag\u00e1s o seu l\u00edder Evan Dando, que desta vez est\u00e1 acompa\u00f1ado por Bill Stevenson na bater\u00eda, guitarra e coros e por Karl Alvarez no baixo. "}
{"id": "58924", "revid": "98629", "url": "https://gl.wikipedia.org/wiki?curid=58924", "title": "Herg\u00e9", "text": "Georges Remi, nado en Etterbeek o 22 de maio de 1907 e finado en Bruxelas o 3 de marzo de 1983, foi un autor de banda dese\u00f1ada belga, m\u00e1is co\u00f1ecido polo pseud\u00f3nimo art\u00edstico de Herg\u00e9, por ser esa a pronuncia das s\u00faas iniciais invertidas (R.G.) en franc\u00e9s. Georges Remi foi o creador de \"As aventuras de Tint\u00edn\" en 1929, que a d\u00eda de hoxe seguen exercendo unha importante influencia no mundo das historietas, particularmente en Europa. Ademais desta serie, Herg\u00e9 creou outras con diferentes personaxes, entre as que cabe sinalar \"As aventuras de Jo, Zette e Jocko\" e \"Quique e Flupi\".\nTraxectoria.\nInfancia e inicios.\nGeorges Remi naceu en 1907, fillo de Alexis Remi (empregado dunha casa de confecci\u00f3n para nenos) e Elizabeth Dufour, ama de casa. Georges tivo un \u00fanico irm\u00e1n m\u00e1is novo, Paul, co que nunca tivo moito contacto.\nEntre 1914 e 1918 realizou os seus estudos primarios na escola municipal de Ixelles, \u00e1 vez que ti\u00f1a lugar a primeira guerra mundial. Mostrando a s\u00faa incipiente habilidade para o debuxo, as s\u00faas primeiras ilustraci\u00f3ns nas marxes dos seus cadernos est\u00e1n inspirados na guerra.\nComo cosecuencia da presi\u00f3n do patr\u00f3n do seu pai, Georges \u00e9 retirado da escola laica para entrar a cursar os seus estudos secundarios nun colexio relixioso, o \"Saint Boniface\", o que ter\u00e1 unha influencia decisiva no seu posterior posicionamento ideol\u00f3xico. A pesar de ser un alumno destacado, polo xeral o primeiro da s\u00faa clase, nunca tomou lecci\u00f3ns de debuxo (coa excepci\u00f3n dalgunha clase na \"\u00c9cole Saint Luc\").\nXunto co cambio de colexio, abandonou os Boy Scouts de B\u00e9lxica (non relixiosos) para afiliarse \u00e1 \"Federaci\u00f3n de Boy Scouts Cat\u00f3licos\", feito que posteriormente ser\u00eda recordado por Herg\u00e9 con sentimentos de culpa e case de traiz\u00f3n. As tramas das s\u00faas bandas dese\u00f1adas estiveron influenciadas intensamente pola \u00e9tica do movemento scout, as\u00ed como polas viaxes realizadas nesta temper\u00e1 etapa da s\u00faa vida, un deles a Espa\u00f1a. \u00c1 s\u00faa \u00e9poca de scout tam\u00e9n se remontan os seus intereses polos peles vermellas e a fascinaci\u00f3n por Am\u00e9rica.\nNa s\u00faa adolescencia, canalizou a s\u00faa paix\u00f3n polo debuxo en historietas que ser\u00edan publicadas en \"Le Boy-Scout\", publicaci\u00f3n m\u00e1is tarde convertida en \"Le Boy-Scout Belge\". Foi en 1922 cando asinou por primeira vez unha destas historietas, e en 1924 cando aparece por primeira vez o pseud\u00f3nimo que o acompa\u00f1ar\u00eda polo resto da s\u00faa vida: Herg\u00e9.\nA\u00ednda que as contribuci\u00f3ns a esta publicaci\u00f3n eran bastante modestas, limit\u00e1ndose \u00e1 ilustraci\u00f3n dalg\u00fans artigos e ocasionalmente da portada, en xullo de 1926 Herg\u00e9 crea a s\u00faa primeira serie \"oficial\": \"Totor, C.P. dos abell\u00f3ns\". O protagonista seguir\u00eda aparecendo na revista mensual ata o ano 1930.\nUnha vez finalizados os seus estudos secundarios, en 1925, Georges ingresa en \"Le XX\u00e8me Si\u00e8cle\", peri\u00f3dico ultraconservador de orientaci\u00f3n clerical e nacionalista. No entanto, e de forma paralela ao seu emprego no servizo de subscrici\u00f3ns de devandito xornal, segu\u00eda ilustrando as aventuras de Totor.\nEn 1926, Herg\u00e9 decidiu cumprir co servizo militar, sendo destinado ao Primeiro Rexemento de cazadores a p\u00e9. Eventualmente, pasou de ser soldado raso a cabo, e logo a sarxento. Indefectiblemente, dedicaba ao debuxo a maior parte do seu tempo libre.\nDe volta a \"Le XX\u00e8me Si\u00e8cle\".\nUnha vez relevado das s\u00faas obrigaci\u00f3ns militares, Herg\u00e9 regresou ao xornal en outubro de 1927, agora como aprendiz de fot\u00f3grafo e ilustrador de p\u00e1xinas especiais. O abade Norbert Wallez, director da publicaci\u00f3n, tivo unha grande influencia sobre Remi ao incitalo a ler e a instru\u00edrse, e confioulle responsabilidades de maior alcance.\nCando Wallez decidiu ampliar o espectro ao que \u00eda dirixido o seu xornal coa inclusi\u00f3n dun suplemento para mozos, confiou para iso no home que tempo despois se comprometer\u00eda coa s\u00faa secretaria, Germaine Kickens. O 1 de novembro de 1928 apareceu o primeiro n\u00famero de \"Le Petit Vingti\u00e8me\", baixo a direcci\u00f3n de Herg\u00e9.\nA\u00ednda que nun principio o debuxante conformouse coa publicaci\u00f3n de \"Flup, N\u00e9nesse, Poussette et Cochonnet\", tempo despois retomou a Totor. Cambioulle algunhas letras ao seu nome, asignoulle o oficio de reporteiro e engadiulle a compa\u00f1\u00eda dun fox-terrier chamado Mil\u00fa. O 10 de xaneiro de 1929, Tint\u00edn apareceu por primeira vez nas p\u00e1xinas do Petit Vingti\u00e8me.\nA primeira aventura do novo reporteiro l\u00e9vao \u00e1 Uni\u00f3n Sovi\u00e9tica, onde se enfronta aos bolxeviques. Ao conclu\u00edr a s\u00faa publicaci\u00f3n semanal, en maio de 1930, un xent\u00edo de lectores concentrouse en Bruxelas xunto \u00e1 Estaci\u00f3n de tren, onde o xornal simulou a chegada de Tint\u00edn da URSS (un rapaz vestido como Tint\u00edn, cun fox-terrier). O enorme e inesperado \u00e9xito da publicaci\u00f3n animou a Herg\u00e9 a prolongar as s\u00faas aventuras.\n\u00c9 en 1930 cando Georges Remi crea outros dos seus populares personaxes, chamados Quique e Flupi (\"Quick et Flupke\" en idioma orixinal), quen permanecer\u00edan nas p\u00e1xinas do suplemento ata fins dos anos 30.\nMentres Herg\u00e9 comezaba a publicar a segunda aventura de Tint\u00edn, Tint\u00edn no Congo, as andanzas do protagonista en Rusia comezaban a aparecer nun semanario franc\u00e9s, o cat\u00f3lico \"Coeurs Vaillants\", dando inicio desta forma \u00e1 carreira internacional do autor.\nEn 1932, ano en que se publica \"Tint\u00edn en Am\u00e9rica\", Herg\u00e9 ten os seus primeiros contactos coa editorial Casterman, que pronto ser\u00e1 a encargada de publicar todos os seus \u00e1lbums. Nese mesmo ano contrae matrimonio con Germaine Kieckiens, con quen se comprometeu o ano anterior. O matrimonio non tivo fillos.\nEntre a publicaci\u00f3n de \"Os xarutos do fara\u00f3n\" e a de \"O Loto Azul\", Remi manter\u00eda un dos encontros m\u00e1is transcendentais da s\u00faa vida: tras manifestar a s\u00faa intenci\u00f3n de que unha das aventuras de Tint\u00edn transcorrese na China, un capel\u00e1n suxeriu que co\u00f1ecese a Tchang Tchong-Jen, un estudante chin\u00e9s. Este foi quen o familiarizou coa cultura oriental, e Herg\u00e9 manter\u00eda con el unha amizade durante o resto da s\u00faa vida.\nA partir de 1936, unha nova serie eng\u00e1dese en Le Petit Vingti\u00e8me: As aventuras de Jo, Zette e Jocko. A diferenza das outras d\u00faas series en que traballaba o debuxante ata ent\u00f3n, a nova historia xorde por pedido dos padres que dirix\u00edan \"Coeurs Vaillants\". Temendo que un reporteiro sen pais fose un modelo pouco recomendable para os lector do Vingti\u00e8me, suxeriron a creaci\u00f3n de novos heroes m\u00e1is ambientados no contorno familiar. Herg\u00e9 xamais se sentir\u00e1 a gusto nesta serie, na que non se sent\u00eda libre, e abandonaraa tras catro historietas (a quinta ser\u00e1, basicamente, obra dos seus colaboradores).\n\u00c1 intensa actividade como autor de banda dese\u00f1ada de Herg\u00e9, agregouse unha non menos importante labor como ilustrador. Os seus debuxos apareceron en varias tapas de libros e revistas, as\u00ed como tam\u00e9n en varios traballos publicitarios que se realizaron baixo a marca \"Atelier Herg\u00e9\" (Taller Herg\u00e9).\nDurante a ocupaci\u00f3n nazi de B\u00e9lxica, Herg\u00e9 seguiu publicando a pesar de que moitos profesionais de prensa decidiran abandonar o seu oficio en vista de que os medios de comunicaci\u00f3n do pa\u00eds foran postos ao servizo do ocupante alem\u00e1n (popularmente chamados medios \"roubados\"). Unha vez pechado \"Le XX\u00e8me Si\u00e9cle\" en 1939 (co que tivo que deixar inacabada \"Tint\u00edn no pa\u00eds do ouro negro\"), Herg\u00e9 fichou por un medio abertamente filonazi, \"Le Soir\", dirixido por Raymond de Becker, e foi durante esa \u00e9poca cando m\u00e1is debuxou e m\u00e1is deu a co\u00f1ecer ao seu personaxe. A primeira das seis historietas creadas durante a guerra ser\u00e1 \"O caranguexo das tenaces de ouro\".\nDurante o transcurso da guerra, xurdiron dous factores que levar\u00edan a unha revoluci\u00f3n no estilo de Herg\u00e9. Primeiro, a escaseza de papel forzou a publicar Tint\u00edn como unha tira diaria de tres ou catro vi\u00f1etas, en lugar das d\u00faas p\u00e1xinas semanais que eran pr\u00e1ctica habitual en \"Le Petit Vingti\u00e8me\". Para crear tensi\u00f3n ao final de cada tira no canto de ao final de cada p\u00e1xina, Herg\u00e9 tivo que introducir gags m\u00e1is frecuentes e maior ritmo na acci\u00f3n. Segundo, Herg\u00e9 tivo que desviar a atenci\u00f3n das aventuras nos temas de actualidade para evitar controversias, virando a historias cun sabor escapista: unha expedici\u00f3n a un meteorito (\"A estrela misteriosa\"), a procura dun tesouro (\"O segredo do Unicornio\" e \"O tesouro de Rackham o Roxo\"), e a de como desfacer unha antiga maldici\u00f3n Inca (\"As sete b\u00f3las de cristal\" e \"O templo do Sol\").\nNestas historias, Herg\u00e9 pu\u00f1a m\u00e1is \u00e9nfases nos personaxes que na trama, e de feito os compa\u00f1eiros m\u00e1is memorables de Tintin, o capit\u00e1n Haddock e o Profesor Tornasol (Professeur Tryphon Tournesol en franc\u00e9s), foron engadidos nesta \u00e9poca. Haddock debutou en \"O caranguexo das tenaces de ouro\", mentres que Tornasol f\u00edxoo en \"O tesouro de Rackham o Roxo\". O impacto destes cambios non se reflectiu no n\u00famero de lectores; en posteriores reedici\u00f3ns, estas historias at\u00f3panse entre as m\u00e1is populares.\nEn 1943, Herg\u00e9 co\u00f1eceu a Edgar Pierre Jacobs, outro debuxante de banda dese\u00f1ada, ao que contratou para axudarlle a revisar os primeiros \u00e1lbums de Tint\u00edn. A contribuci\u00f3n m\u00e1is notable de Jacobs ser\u00eda o redese\u00f1o dos vestiarios e fondos na edici\u00f3n revisada de \"O cetro de Ottokar\". Ademais, comezou a colaborar con Herg\u00e9 nunha nova aventura, \"As sete b\u00f3las de cristal\" (ver arriba).\nProblemas da posguerra.\nA ocupaci\u00f3n de Bruxelas finalizou o 3 de setembro de 1944. As aventuras de Tint\u00edn foron interrompidas cara ao final de \"As sete b\u00f3las de cristal\" cando as autoridades aliadas pecharon \"Le Soir\". Durante o ca\u00f3tico per\u00edodo de post-ocupaci\u00f3n, Herg\u00e9 foi arrestado catro veces por diferentes grupos (a Seguridade do Estado, a polic\u00eda xudicial, o Movemento Nacional Belga e a Fronte da Independencia) acusado de simpatizar co Nazismo e o Rexismo. A orixe destas acusaci\u00f3ns atop\u00e1base principalmente na continua actividade profesional de Herg\u00e9 baixo a ocupaci\u00f3n nazi, o que lle valeu ante moitos o cualificativo de \"colaboracionista\", e o feito de que coas s\u00faas vi\u00f1etas potenciase dun xeito decisivo a distribuci\u00f3n e venda do \"Le Soir\" controlado directamente polos nazis.\nA\u00ednda que non existe un compromiso pol\u00edtico claro na s\u00faa obra, e algunhas das historias publicadas antes da guerra eran cr\u00edticas co expansionismo territorial do fascismo, (principalmente \"O cetro de Ottokar\" mostraba a Tint\u00edn traballando na derrota dunha velada alegor\u00eda da Anschluss, anexi\u00f3n de Austria \u00e1 Alema\u00f1a nazi) tampouco se ve completamente libre de sospeita.\nSospeitas que aparecen desde o primeiro \u00e1lbum (Tint\u00edn no pa\u00eds dos Soviets), encargado por Norbert Wallez, reco\u00f1ecido fascista co obxectivo de darlles unha imaxe negativa do comunismo e a Uni\u00f3n Sovi\u00e9tica aos mozos belgas desde o suplemento xuvenil do diario cat\u00f3lico \"Le Vingti\u00e8me Si\u00e8cle\". Pasan polo nada disimulado car\u00e1cter racista de Tint\u00edn no Congo e refl\u00edctense especialmente en A estrela misteriosa onde o principal vil\u00e1n do \u00e1lbum \u00e9 un xudeu neoiorquino chamado Blumenstein, e nunha de cuxas vi\u00f1etas aparecen dous xudeus estereotipados, un dos cales al\u00e9grase da noticia do fin do mundo porque \"as\u00ed non ter\u00eda que pagar aos meus provedores\". En edici\u00f3ns posteriores da obra esta vi\u00f1eta suprimiuse e outra na que a expedici\u00f3n rival de Tint\u00edn enarboraba a bandeira americana foi retocada. As\u00ed mesmo Herg\u00e9 cambiou o nome de Blumenstein por Bohlwinkel, e situoulle, no canto de en Nova York, nun pa\u00eds imaxinario, San Rico. Con todo, descubriu despois, con sorpresa, que Bohlwinkel era tam\u00e9n un apelido xudeu.\nPosteriormente ter\u00eda tempo de arrepentirse dalgunhas das s\u00faas decisi\u00f3ns, as\u00ed en marzo de 1973 declaraba no curso dunha entrevista co Haagse Post: \u00abReco\u00f1ezo que eu tam\u00e9n crin que o futuro de Occidente pod\u00eda depender da Nova Orde. Para moitos a democracia mostrouse decepcionante e a Nova Orde tra\u00eda novas esperanzas. \u00c1 vista de todo o que pasou trat\u00e1base naturalmente dun grande erro poder crer en iso\u00bb. Ese mesmo ano engadir\u00eda nunha entrevista coa revista flamenga Elsevier: \u00ab A mi\u00f1a inxenuidade daquela \u00e9poca rozaba a necedade, poderiamos dicir que ata a estupidez\u00bb.\nDebido a todo iso, e como outros antigos empregados da prensa controlada polos nazis, Herg\u00e9 atopouse illado do traballo na prensa, pasando os seguintes dous anos traballando con Jacobs, as\u00ed como cunha nova asistente, Alice Devos, adaptando a cor varias das primeiras aventuras de Tint\u00edn.\nO exilio de Tint\u00edn finalizou o 6 de setembro de 1946. O editor e combatente da resistencia Raymond Leblanc proporcionou o apoio financeiro e as credenciais antinazis necesarias para lanzar a \"revista Tint\u00edn\" con Herg\u00e9. Esta publicaci\u00f3n semanal contaba con d\u00faas p\u00e1xinas das aventuras de Tint\u00edn, comezando co que restaba de \"As sete b\u00f3las de cristal\", as\u00ed como con outras tiras e artigos diversos. Tivo un tremendo \u00e9xito, cunha tirada superior aos 100.000 exemplares semanais. \u00c9 probable que Herg\u00e9 sufrise alg\u00fan tipo de condena xudicial de non ser pola creaci\u00f3n deste suplemento. Nese sentido, sinalouse a mi\u00fado que foi Tint\u00edn quen \"salvou\" a Herg\u00e9.\nTintin foi sempre publicitado simplemente como \"por Herg\u00e9\", sen mencionar a Edgar Pierre Jacobs e outros asistentes de Herg\u00e9. Co incremento da contribuci\u00f3n de Jacobs \u00e1 produci\u00f3n das tiras, este comezou a demandar un reco\u00f1ecemento nos cr\u00e9ditos (de feito, compartiron o pseud\u00f3nimo Olav nunha serie de pequenas pranchass elaborados por ambos). Herg\u00e9 op\u00faxose, finalizando as\u00ed a s\u00faa frut\u00edfera colaboraci\u00f3n. Jacobs comezou ent\u00f3n a producir as s\u00faas propias bandas dese\u00f1adas, inclu\u00edndo aos aclamados \"Blake e Mortimer\".\nCrise persoal.\nO incremento de esforzo que a \"revista Tint\u00edn\" supuxo para Herg\u00e9, as\u00ed como o cargo de conciencia e o resentimento acumulados tras a fase de \u00abdepuraci\u00f3n\u00bb da posguerra, comezaron a pasarlle factura. En 1949, mentres traballaba nunha nova versi\u00f3n de \"Tint\u00edn no pa\u00eds do ouro negro\" (a primeira versi\u00f3n quedou inacabada debido ao comezo da segunda guerra mundial), Herg\u00e9 sufriu unha crise nerviosa que o obrigou a tomar un descanso de catro meses. A principios de 1950 sufriu unha nova crise traballando en \"\". Durante ambas as ausencias, a revista Tint\u00edn viue obrigada a escusarse ante os seus lectores, publicando, a modo de recompensa, pranchas de \"As faza\u00f1as de Quique e Flupi\".\nPara alixeirar a carga de traballo de Herg\u00e9, o 6 de abril de 1950 cre\u00e1ronse os Estudios Herg\u00e9. Estes contaban con diversos asistentes que axudaban a Herg\u00e9 na produci\u00f3n das aventuras de Tint\u00edn, destacando entre eles Bob De Moor, que colaborar\u00eda con Herg\u00e9 no resto das aventuras de Tint\u00edn, con detalles e fondos tales como as paisaxes da l\u00faa de \"Explorando a l\u00faa\". Coa axuda do estudio, Herg\u00e9 produciu \"O caso Tornasol\" en 1954, seguida de \"Stock de coque\" en 1956.\nAo termo deste per\u00edodo, a s\u00faa vida persoal volv\u00eda estar en crise. O seu matrimonio con Germaine rompeu tras vinte e cinco anos, pois namorouse de Fanny Vlaminck, unha nova artista que acababa de unirse aos Estudios Herg\u00e9. Posteriormente, comezou a ter pesadelos recorrentes que o levaron a consultar un psicanalista su\u00edzo, quen lle aconsellou deixar de traballar en Tint\u00edn. En lugar diso, embarcouse na creaci\u00f3n de \"Tint\u00edn no T\u00edbet\", posiblemente a m\u00e1is persoal das historias de Tint\u00edn.\nPublicada na \"revista Tint\u00edn\" entre setembro de 1958 e novembro de 1959, \"Tint\u00edn no T\u00edbet\" levou a Tint\u00edn ao Himalaia en busca de Chang Chong-Chen, o mozo chin\u00e9s con quen establec\u00eda amizade en \"O loto azul\". A aventura permitiu a Herg\u00e9 enfrontarse aos seus pesadelos enchendo o \u00e1lbum de austeras paisaxes alpinas, brind\u00e1ndolle unha contorna poderosamente espazosa no que predominaba a pureza da cor branca, cor que alagaba os seus pesadelos. O habitualmente rico elenco de personaxes foi reducido ao m\u00ednimo -Tint\u00edn, o capit\u00e1n Haddock e o sherpa Tharkey- mentres que a historia se concentraba na desesperada procura de Chang. Herg\u00e9 chegou a reco\u00f1ecer esta persoal e emocional aventura como a s\u00faa favorita. O termo da historia pareceu tam\u00e9n sinalar o fin dos seus problemas: os pesadelos deixaron de atormentalo, divorciouse de Germaine en 1975 (separ\u00e1ronse en 1960), e finalmente casou con Fanny Vlaminck en 1977.\n\u00daltimos anos.\nAs \u00faltimas tres aventuras completas de Tint\u00edn foron producidas a un ritmo moito menor: \"As xoias da Castafiore\" en 1961, \"Voo 714 para Sydney\" en 1966 e \"Tint\u00edn e os P\u00edcaros\" en 1975. Con todo, por esa \u00e9poca Tint\u00edn comezou a aparecer noutros medios. Desde o inicio da \"revista Tint\u00edn\", Raymond Leblanc usara a Tint\u00edn para merchandising e publicidade. En 1961 estreouse a primeira pel\u00edcula de Tint\u00edn: \"O misterio do v\u00e9laro de ouro\", co belga Jean-Pierre Talbot como Tint\u00edn. Tam\u00e9n se realizaron varias pel\u00edculas de animaci\u00f3n, sendo a primeira \"O templo do Sol\" en 1969.\nO \u00e9xito financeiro de Tint\u00edn permitiu a Herg\u00e9 dedicar maior tempo \u00e1s viaxes. Percorre Europa amplamente, e en 1971 visita Estados Unidos por primeira vez, atop\u00e1ndose con nativos americanos cuxa cultura fora fonte de fascinaci\u00f3n para el. En 1973 visitou Taiw\u00e1n, aceptando unha invitaci\u00f3n cursada tres d\u00e9cadas antes polo goberno do Kuomintang, en agradecemento por \"O loto azul\".\nHerg\u00e9 conseguiu restablecer o contacto co seu vello amigo Tchang Tchong-jen, anos despois de que Tint\u00edn rescatase ao ficticio Chong-chen Chang nas \u00faltimas p\u00e1xinas de \"Tint\u00edn no T\u00edbet\". Tchang, de convicci\u00f3ns comunistas, fora degradado a varredor durante a Revoluci\u00f3n Cultural, antes de converterse en director da academia de belas artes de Xangai durante a d\u00e9cada de 1970. Volveu a Europa para reunirse con Herg\u00e9 en 1981, mud\u00e1ndose a Par\u00eds en 1985, onde permaneceu ata o seu falecemento en 1998.\nHerg\u00e9 morreu o 3 de marzo de 1983, aos 75 anos, na C\u00ednica Universitaria Saint Luc de Bruxelas, debido a complicaci\u00f3ns da anemia que sufr\u00eda desde hab\u00eda varios anos, deixando inacabada a vix\u00e9simo cuarta aventura de Tint\u00edn, \"Tint\u00edn e a Arte-Alfa\". Polo seu expreso desexo de non deixar a Tint\u00edn en mans doutro artista, foi publicada a t\u00edtulo p\u00f3stumo como un conxunto de bosquexos e notas en 1986. En 1987, Fanny pechou os estudios Herg\u00e9, substitu\u00edndoos pola Fundaci\u00f3n Herg\u00e9. En 1988, a \"revista Tint\u00edn\" deixou de publicarse.\nUnha versi\u00f3n animada de Herg\u00e9 fixo varios cameos na serie de TV \"As aventuras de Tint\u00edn\", producida por Ellipse-Nelvana.\nDesde o ano 2000 Tintin \u00e9 publicado nunha diversidade de pa\u00edses asi\u00e1ticos e as s\u00faas aventuras van aparecendo aos poucos en diferentes versi\u00f3ns, tam\u00e9n en branco e negro e en p\u00e1xinas de mala calidade de impresi\u00f3n, en pa\u00edses como a China e as s\u00faas remotas rexi\u00f3ns ou Mongolia e no Xap\u00f3n. A polic\u00eda detivo, en relaci\u00f3n a este fen\u00f3meno de \"pirater\u00eda\", a falsificadores que distribu\u00edran sen permiso miles de copias pirata dos seus \u00e1lbums.\nPremios.\nEn 1973, Herg\u00e9 recibiu o Premio Saint-Michel, e en 1977 foille outorgada a Medalla vermella da cidade de Angulema, en Francia. En 1978, Herg\u00e9 foi nomeado Oficial da Orde da Coroa, en Bruxelas.\nSignificado de Tint\u00edn.\nTint\u00edn converteuse nun personaxe que forma xa parte da cultura universal. A s\u00faa actitude pugnaz contra as inxustizas e a s\u00faa valent\u00eda para facer fronte ao tirano e arrostrar un desaf\u00edo al\u00e1 onde se lle presente, unido a s\u00faa sempiterna mocidade; son marcas de autor dun personaxe aceptado hogano como s\u00edmbolo de rebeld\u00eda e xustiza."}
{"id": "58925", "revid": "1131", "url": "https://gl.wikipedia.org/wiki?curid=58925", "title": "Ponte da Barca, Portugal", "text": "Ponte da Barca \u00e9 unha vila portuguesa no Distrito de Viana do Castelo, rexi\u00f3n Norte e subrexi\u00f3n do Minho-Lima, con cerca de 2\u00a0300 habitantes.\n\u00c9 sede dun municipio con 184,76\u00a0km\u00b2 de \u00e1rea e 12 909 habitantes (2001), subdividido en 25 fregues\u00edas. O municipio est\u00e1 limitado ao norte polo municipio de Arcos de Valdevez, ao leste pola Galiza, ao sur por Terras de Bouro e Vila Verde e ao oeste por Ponte de Lima.\nO concello recibiu foral de D. Teresa en 1125."}
{"id": "58926", "revid": "98629", "url": "https://gl.wikipedia.org/wiki?curid=58926", "title": "Tintin au pays des Soviets", "text": "Tintin au pays des Soviets (traducible como \"Tint\u00edn no pa\u00eds dos soviets\") \u00e9 o primeiro dos \u00e1lbums de as aventuras de Tint\u00edn escritos e ilustrados polo artista belga Herg\u00e9. \u00c9 o \u00fanica das aventuras que noi foi traducida ao galego por Valent\u00edn Arias e publicada pola Editorial Juventud.\nO contido deste \u00e1lbum publicouse orixinalmente entre o 10 de xaneiro de 1929 e o 8 de maio de 1930 en \"Le Petit Vingti\u00e8me\", o suplemento xuvenil do diario cat\u00f3lico belga \"Le Vingti\u00e8me Si\u00e8cle\", a un ritmo dunhas d\u00faas p\u00e1xinas por semana. Posteriormente public\u00e1ronse 10.000 exemplares (os primeiros 500 numerados) en 1930. Alg\u00fans dos orixinais numerados vend\u00e9ronse a prezos tan elevados como 24.500 \u20ac. En 1969 publicouse outra serie de 500 exemplares numerados reservados \u00e1s amizades do autor. O primeiro volume dos Arquivos Herg\u00e9 publicouse en 1973 contendo a obra \"Tintin au Pays des Soviets\" cunha p\u00e1xina adicional con respecto ao orixinal. O \u00e1lbum reeditouse en 1981 en facs\u00edmiles id\u00e9nticos ao orixinal e en 1999 nunha edici\u00f3n similar ao resto dos \u00e1lbums publicados con motivo do 70 aniversario de Tint\u00edn.\n\u00c9 a \u00fanica de todas as bandas dese\u00f1adas de Tint\u00edn non adaptado posteriormente en cor (exceptuando Tint\u00edn e a Arte-Alfa dado que non chegou a ser terminado).\nTem\u00e1tica.\nEsta obra constit\u00fae unha s\u00e1tira pol\u00edtica que expresa o desgusto e desconfianza que lle inspiraba a Uni\u00f3n Sovi\u00e9tica ao autor mostrando un r\u00e9xime autoritario e mentireiro. O \u00e1lbum cont\u00e9n numerosas bromas que Herg\u00e9 introduciu contradicindo as afirmaci\u00f3ns da URSS de posu\u00edr unha econom\u00eda en espectacular desenvolvemento.\nNorbert Wallez, director do \"Vingti\u00e8me Si\u00e8cle\", suxeriu a idea de inventar este personaxe para mostrar a mocidade belga a situaci\u00f3n na Uni\u00f3n Sovi\u00e9tica. Wallez, de ideolox\u00eda dereitista, confiou este proxecto a Herg\u00e9, redactor en xefe do \"Petit Vingti\u00e8me\". Deste xeito naceu o personaxe de \"Tint\u00edn\".\nHerg\u00e9, que non estivera xamais na Uni\u00f3n Sovi\u00e9tica, inspirouse aparentemente no libro \"Moscou sans voiles\" (Moscova sen persianas) escrito por Joseph Douillet, un antigo diplom\u00e1tico. Herg\u00e9 copiou pasaxes enteiras para recrear escenas como a dos comunistas obrigando \u00e1 xente a votarlles a punta de pistola.\nTr\u00e1tase dunha obra inzada de t\u00f3picos, e as cr\u00edticas que nela se fan do sistema sovi\u00e9tico son en moitas ocasi\u00f3ns inxenuas. De feito, este \u00e1lbum foi moi criticado polo seu esp\u00edrito panfletario de marcado car\u00e1cter anticomunista e antisovi\u00e9tico, composto por unha sucesi\u00f3n r\u00e1pida de \"gags\" e un f\u00edo argumental moi d\u00e9bil. Esta obra carece da calidade que se atopar\u00e1 nos \u00e1lbums posteriores de Tint\u00edn e Mil\u00fa.\nSinopse.\nTint\u00edn, un reporteiro belga, e o seu can Mil\u00fa son enviados a Moscova polo xornal para o que traballa, \"Le petit Vingti\u00e8me\". Durante o traxecto, unha bomba colocada por un axente ruso do servizo secreto estoupa no tren no que viaxa. Tint\u00edn \u00e9 acusado do incidente e enviado a prisi\u00f3n pero consegue fuxir grazas \u00e1 s\u00faa astucia e un disfrace. Logo de vivir diversas peripecias, consegue chegar a Moscova.\nEn Moscova descobre que os Soviets obrigan \u00e1 xente a votar apunt\u00e1ndolles con armas; que as f\u00e1bricas m\u00e1is produtivas son en realidade edificios baleiros empregados para enganar aos visitantes; como os Soviets soamente dan para comer aos mozos se aceptan chamarse comunistas; que toda a rexi\u00f3n de Moscova se enfronta a unha fame negra debido \u00e1 falta de alimentos e ao env\u00edo destes cara ao exterior para a s\u00faa utilizaci\u00f3n propagand\u00edstica por parte do r\u00e9xime...\nOs soviets planean roubar alimentos nas veci\u00f1as granxas pero Tint\u00edn consegue avisar aos granxeiros do avance das tropas, a\u00ednda que \u00e9 capturado. De novo consegue fuxir e na s\u00faa marcha polas desertas chairas xeadas Tint\u00edn atopa o agocho secreto de riquezas de Stalin, Lenin e Trotski que estes roubaran ao pobo ruso (inclu\u00edndo un amplo dep\u00f3sito de trigo). Tint\u00edn regresa con este segredo no seu poder, chega ata Berl\u00edn onde volve atoparse con axentes sovi\u00e9ticos e escapa para chegar ata Bruxelas onde unha multitude enfervorecida esp\u00e9rao aclam\u00e1ndoo."}
{"id": "58927", "revid": "1131", "url": "https://gl.wikipedia.org/wiki?curid=58927", "title": "Vila Nova de Cerveira", "text": "Vila Nova de Cerveira (co\u00f1ecida frecuentemente apenas por Cerveira) \u00e9 unha vila portuguesa no Distrito de Viana do Castelo, rexi\u00f3n Norte e subrexi\u00f3n do Minho-Lima, con cerca de 1.300 habitantes.\n\u00c9 sede dun municipio con 108,46\u00a0km\u00b2 de \u00e1rea e 8852 habitantes (2001), subdividido en 15 fregues\u00edas. O concello limita ao nord\u00e9s con Valen\u00e7a, ao leste con Paredes de Coura, ao sueste con Ponte de Lima, ao suroeste con Caminha e ao noroeste co concello galego de Tomi\u00f1o, a trav\u00e9s do r\u00edo Mi\u00f1o. No ano 2004 constru\u00eduse a Ponte da Amizade que a conecta con Galiza.\nA cidade foi fundada polo rei Don Din\u00eds de Portugal en 1321 e hoxe \u00e9 moi co\u00f1ecida e visitada pola Bienal Internacional de Arte de Cerveira que ten lugar na cidade desde 1978. O complexo do F\u00f3rum Cultural de Cerveira tam\u00e9n \u00e9 un lugar para exposici\u00f3ns e outros eventos f\u00f3ra da Bienal. En portugu\u00e9s Cerveira \u00e9 co\u00f1ecida como Vila das Artes. A cidade mant\u00e9n, entre outras cousas, residencias creativas na Casa do Artista \"Pintor Jaime Isidoro\" e alberga a Escola Superior de Arquitectura Gallaecia. O CineTeatro, convertido en centro cultural e de eventos, o arquivo da cidade (Arquivo Municipal), a biblioteca (Biblioteca) e a Casa do Turismo, aloxados nunha casa hist\u00f3rica de dous andares do s\u00e9culo XIX, entre outros son \u200b\u200boutros lugares de arte que hai que mencionar en Vila Nova de Cerveira.\nNa vila hai unha estaci\u00f3n de ferrocarr\u00eds, con paso regular trens. Os monumentos arquitect\u00f3nicos tam\u00e9n incl\u00faen edificios p\u00fablicos hist\u00f3ricos, fontes de pedra, o centro de artesan\u00eda Casa do Artes\u00e3o, o Aquamuseu do R\u00edo Minho (aberto en 2005, dedicado \u00e1 historia, \u00e1 flora e fauna do r\u00edo Mi\u00f1o), a pousada de Don Din\u00eds, e varios de edificios sacros, como a Igrexa Matriz de Vila Nova de Cerveira (tam\u00e9n Igrexa de S\u00e3o Cipriano) e a igrexa barroca, constru\u00edda orixinalmente no s\u00e9culo XVI.\nDemograf\u00eda.\nAl\u00e9n da de Lovelhe e Vila Nova, Cerveira ten 10 fregues\u00edas:"}
