{"id": "2743", "revid": "89787", "url": "https://gl.wikipedia.org/wiki?curid=2743", "title": "Lista de reis suevos", "text": "A primeira persoa en asumir o t\u00edtulo de rei en Galicia foi o monarca suevo Hermerico, quen conseguiu do Imperio Romano de Occidente no ano 409 o goberno da provincia romana de Gallaecia, facendo dela o seu novo reino. A s\u00faa dinast\u00eda instaura primeiramente un reino suevo en canto que a monarqu\u00eda e a elite detentadora do poder eran suevas. Por\u00e9n, durante o s\u00e9culo V d. C., o entendemento coa poboaci\u00f3n galaica e a adopci\u00f3n do catolicismo romano consolidan finalmente un reino de Galicia. As\u00ed o pon de relevo nesa centuria o papa Le\u00f3n I ao denominalo \"Galliciae Regno\", e o mesmo fai o erudito franco Gregorio de Tours xa a finais do s\u00e9culo VI, quen o chama \"Galliciense Regnum\".\nNa obra de Gregorio de Tours pres\u00e9ntase a Carriarico, Miro, Eurico e Andeca como monarcas galegos, e do mesmo xeito act\u00faa a cr\u00f3nica de Fredegario (ca. 650) con Miro, as actas do concilio de Lugo (569) con Teodomiro, e o bispo Xo\u00e1n Biclarense (\u2020 ca. 621) quen sinala a Andeca como monarca do reino suevo de Galicia."}
{"id": "2745", "revid": "101", "url": "https://gl.wikipedia.org/wiki?curid=2745", "title": "Orcos", "text": ""}
{"id": "2746", "revid": "23204", "url": "https://gl.wikipedia.org/wiki?curid=2746", "title": "Orco (Terra Media)", "text": "Os orcos son unha raza antropomorfa de costumes brutais creada pola imaxinaci\u00f3n de J. R. R. Tolkien dentro da s\u00faa obra de fantas\u00eda sobre a Terra Media, que incl\u00fae \"O hobbit\" e \"O Se\u00f1or dos Aneis\". F\u00f3ra deste mundo imaxinario, o orco \u00e9 unha criatura fant\u00e1stica moi frecuente en relatos de fantas\u00eda \u00e9pica.\nCaracter\u00edsticas.\nHai varias versi\u00f3ns dentro da propia mitolox\u00eda tolkieniana en relaci\u00f3n coa orixe concreta dos Orcos.\nAs\u00ed se creou, disque, a raza dos orcos, unha raza que non era m\u00e1is ca unha imaxe distorsionada dos propios elfos, nacida do odio e a envexa que Melkor lles ti\u00f1a a eles."}
{"id": "2747", "revid": "89787", "url": "https://gl.wikipedia.org/wiki?curid=2747", "title": "O Se\u00f1or dos Aneis", "text": "O Se\u00f1or dos Aneis (en ) \u00e9 unha trilox\u00eda \u00e9pica de fantas\u00eda escrita por J. R. R. Tolkien. A historia comezou como unha secuela da novela de fantas\u00eda de Tolkien de 1937 \"O hobbit\", mais finalmente converteuse nunha obra moito maior. Escrita por etapas entre 1937 e 1949, \"O Se\u00f1or dos Aneis\" \u00e9 un dos libros m\u00e1is vendidos de t\u00f3dolos tempos, con m\u00e1is de 150 mill\u00f3ns de copias vendidas.\nO t\u00edtulo da novela ref\u00edrese \u00f3 principal antagonista da historia, o se\u00f1or escuro Sauron, que na idade antiga creou o Anel \u00danico para dominar os outros Aneis de Poder como a arma definitiva na s\u00faa campa\u00f1a por conquistar e gobernar toda a Terra Media. A historia comeza na Comarca, unha terra de hobbits non moi diferente da campi\u00f1a inglesa, e avanza por toda a Terra Media seguindo o curso da Guerra do Anel a trav\u00e9s dos ollos dos principais personaxes, os hobbits Frodo Bulseiro, Samsagaz \"Sam\" Gamll\u00ed, Meriadoc \"Merry\" Brandigamo e Peregrin \"Pippin\" Tuc, os homes Aragorn e Boromir, un capit\u00e1n de Gondor, Gimli, un guerreiro anano, Legolas, un pr\u00edncipe elfo e Gandalf, un mago.\nOrixinalmente, a obra foi concibida por Tolkien para ser un volume dunha colecci\u00f3n de dous, sendo o outro \"O Silmarillion\", mais esta idea foi rexeitada pola editorial. Por raz\u00f3ns econ\u00f3micas, \"O Se\u00f1or dos Aneis\" foi publicado en tres volumes dende o 29 de xullo de 1954 at\u00e9 o 20 de outubro de 1955. Os tres volumes foron titulados \"A Irmandade do Anel\", \"As D\u00faas Torres\" e \"O Regreso do Rei\". Estruturalmente, a novela est\u00e1 dividida de xeito interno en seis libros, dous por volume, con varios ap\u00e9ndices de material de fondo inclu\u00eddos no final. Algunhas edici\u00f3ns combinan a obra completa nun \u00fanico volume. \"O Se\u00f1or dos Aneis\" foi republicado en numerosas ocasi\u00f3ns e foi traducido a 38 linguas.\nA trilox\u00eda foi traducida \u00f3 galego por Mois\u00e9s Barcia Rodr\u00edguez e publicada pola editorial Edici\u00f3ns Xerais no ano 2001. Esta traduci\u00f3n, revisada e actualizada polo propio Barcia, publicouna nun \u00fanico volume Sushi Books, selo editorial de Rinoceronte Editora, no ano 2018.\nTrama.\nO libro conta a aventura do hobbit Frodo Baggins (Frodo Bulseiro na traduci\u00f3n galega) na s\u00faa viaxe rumbo \u00f3 Monte do Destino, co fin de destru\u00edr o anel de poder forxado por Sauron, o grande Inimigo Escuro, motivo da trama da trilox\u00eda. Sauron, o Se\u00f1or Escuro de Mordor, \u00e9 o principal vil\u00e1n da historia, creador do Anel \u00danico que utilizou para controlar o poder dos demais Aneis.\n\"O Se\u00f1or dos Aneis\" constit\u00fae a continuaci\u00f3n dun libro anterior de Tolkien, \"O hobbit\", que trata da historia de como o Anel do Poder pasa \u00e1s mans do t\u00edo de Frodo Bulseiro, Bilbo Bulseiro. Nun nivel m\u00e1is profundo constit\u00fae a continuaci\u00f3n doutro libro chamado \"O Silmarillion\", que fala da creaci\u00f3n da Terra Media, de todas as criaturas que nela habitan, do primeiro Se\u00f1or Escuro, mestre de Sauron, e das loitas polos Silmarils.\n\"O Se\u00f1or dos Aneis\" narra a historia dun grupo de seres (elfos, hobbits, ananos, humanos), que forman a Irmandade do Anel, no seu intento por destru\u00edr o Anel \u00danico, forxado por Sauron, o amo do mal. \u00c9 a historia do heroe do pobo chan, daquela persoa que a\u00ednda sabendo que o seu destino pode ser fatal, loita por cumprilo, pois del depende a continuidade do seu mundo.\nA\u00ednda que alg\u00fans o consideran o comezo da fantas\u00eda \u00e9pica, existen m\u00faltiples precedentes, como o Conan de Robert E. Howard, ou as historias do Rei Artur. Non obstante, ning\u00fan dos seus predecesores tivo a habilidade de crear toda unha mitolox\u00eda no extremo que o fixo J.R.R. Tolkien, xa que o escritor literalmente inventou un mundo completo coa s\u00faa xeograf\u00eda, a s\u00faa historia, as s\u00faas linguas, lendas e canci\u00f3ns, creando un universo literario de profundidade e riqueza que dota \u00e1 novela dun ar de verosimilitude, dando lugar a un verdadeiro exercicio de mitopoese (das palabras gregas que significan \"creaci\u00f3n de mitos\")\nPublicaci\u00f3n.\nA novela como tal fora encargada por George Unwin, que desexaba aproveitar o \u00e9xito que tivera \"O hobbit\". Por\u00e9n, \"O Se\u00f1or dos Aneis\" defraudou nun principio os editores, que agardaban unha novela \"m\u00e1is para nenos\", ao estilo do propio \"O hobbit\" e encontr\u00e1ronse cunha composici\u00f3n de m\u00e1is de mil p\u00e1xinas nun estilo moito m\u00e1is adulto, que non era o que encargaran, e dubidaban do seu \u00e9xito, e ademais a s\u00faa publicaci\u00f3n ser\u00eda moito m\u00e1is cara. Crese que foi idea dos editores dividir a novela en tres libros para abaratar os custos da s\u00faa publicaci\u00f3n e avaliar a acollida polo p\u00fablico. A comezos dos anos 50 hab\u00eda unha gran carest\u00eda de papel como consecuencia do per\u00edodo de posguerra. O mesmo Tolkien nunca estivo moi de acordo con esta decisi\u00f3n, e, en particular, sempre criticou o t\u00edtulo do terceiro libro (\"O Regreso do Rei\"), que, segundo el, anticipaba o desenlace da novela.\nA novela div\u00eddese ent\u00f3n en tres partes, que acostuman publicarse por separado, e un libro de ap\u00e9ndices:\nO autor foi minucioso canto \u00e1s descrici\u00f3ns dos lugares e personaxes e, debido \u00e1 inmensa cantidade de lugares, elaborou mapas que son \u00fatiles para entender o cami\u00f1o de cada un na Irmandade do Anel. Xustamente por pasar en varios lugares, os libros deben ser lidos con bastante atenci\u00f3n.\nDesde a s\u00faa primeira publicaci\u00f3n, foi un enorme \u00e9xito editorial, que cativou e contin\u00faa cativando un gran p\u00fablico, convert\u00e9ndose nunha das novelas m\u00e1is importantes do s\u00e9culo XX, non soamente polo seu \u00e9xito, sen\u00f3n tam\u00e9n desde un punto de vista literario, ao practicamente crear un estilo novo dentro da literatura.\nLugar dentro da obra de Tolkien.\nO libro \u00e9 de grande relevancia para os interesados na filolox\u00eda, debido a que Tolkien mestura varios idiomas nel, alg\u00fans inventados (como as linguas \u00e9lficas Quenya e Sindarin), e outras variaci\u00f3ns do ingl\u00e9s ou do anglosax\u00f3n, que co\u00f1ec\u00eda perfectamente por ser profesor destas materias na Universidade de Oxford. Desta forma, \u00e1 lingua dos habitantes de Rohan deulle un parecido coa dos anglosax\u00f3ns (por admiraci\u00f3n de Tolkien a este pobo e porque, dalgunha maneira, os rohirrim parec\u00edanse a estes) e en Gondor falan nun ingl\u00e9s moi protocolario, os elfos, con frecuencia, en \u00e9lfico etc.\nComparando as d\u00faas obras de Tolkien m\u00e1is pr\u00f3ximas a \"O Se\u00f1or dos Aneis\", se ben \u00e9 certo que \"O Silmarillion\" \u00e9 cronoloxicamente anterior a \"O hobbit\", non \u00e9 exactamente a s\u00faa predecesora, xa que mentres aquela se dedica na s\u00faa inmensa maior\u00eda aos D\u00edas Antigos e \u00e1s loitas dos elfos contra Morgoth polos Silmarils e o dominio de Beleriand, e na que nin sequera se mencionan os hobbits, O hobbit relata acontecementos moito m\u00e1is pr\u00f3ximos no tempo do Se\u00f1or dos Aneis, pod\u00e9ndose considerar como o seu pr\u00f3logo.\nAdaptaci\u00f3ns.\nDa novela realiz\u00e1ronse unha pel\u00edcula de debuxos animados dirixida por Ralph Bakshi, que tivo un discreto \u00e9xito, e unha superproduci\u00f3n, presentada en tres partes como a novela, dirixida polo neozeland\u00e9s Peter Jackson. Esta segunda adaptaci\u00f3n tivo un grande \u00e9xito de p\u00fablico e reviviu o fen\u00f3meno Tolkien, sendo (as tres partes xuntas) a pel\u00edcula de cine m\u00e1is longa xamais rodada e a que conseguiu maior n\u00famero de premios Oscar da Academia de Cinema dos Estados Unidos, 17 \u00d3scars entre os tres filmes, sendo a m\u00e1is galardoada a terceira parte, que obtivo 11 (os mesmos que un mito do cinema, o filme \"Ben-Hur\"), entre eles o de mellor filme, mellor director e mellor gui\u00f3n adaptado."}
{"id": "2748", "revid": "23204", "url": "https://gl.wikipedia.org/wiki?curid=2748", "title": "O Silmarillion", "text": "O Silmarillion \u00e9 o t\u00edtulo dunha recompilaci\u00f3n de varias das obras de fantas\u00eda escritas polo co\u00f1ecido J. R. R. Tolkien e publicada en 1977 polo seu fillo tras a s\u00faa morte.\nDatos.\n\"O Silmarillion\" narra as orixes de Arda (o mundo do universo de Tolkien) a trav\u00e9s do relato das \"Cr\u00f3nicas da Primeira Idade\" ou \"D\u00edas Antigos\". A esta antiga historia, na que participaron Elrond e Galadriel, entre outros, fan referencia os personaxes d\"'O Se\u00f1or dos Aneis\"\n\"O Silmarillion\" abarca un per\u00edodo cronol\u00f3xico moi extenso, dende a creaci\u00f3n do mundo grazas \u00e1 \"M\u00fasica dos Ainur\", ata o tr\u00e1nsito dos \"Portadores dos Aneis\" nos portos de Mithlond, \u00e1 fin da \"Terceira Idade.\"\nObras curtas.\nEsta obra inmensa comprende non s\u00f3 o Quenta Silmarillion ou Silmarillion propiamente dito, sen\u00f3n tam\u00e9n outras catro obras m\u00e1is curtas:"}
{"id": "2749", "revid": "23204", "url": "https://gl.wikipedia.org/wiki?curid=2749", "title": "Melkor", "text": "Melkor ou tam\u00e9n Morgoth \u00e9 un personaxe fant\u00e1stico pertencente \u00f3 \"legendarium\", o universo mitol\u00f3xico de J. R. R. Tolkien, que aparece na obra \"O Silmarillion\".\nMelkor \u00e9 o nome en \"Quenya\" (a lingua dos elfos) do gran Vala rebelde, o principio do mal. Na s\u00faa orixe, era o m\u00e1is poderoso dos Ainur."}
{"id": "2773", "revid": "1505", "url": "https://gl.wikipedia.org/wiki?curid=2773", "title": "Actualidade", "text": ""}
{"id": "2775", "revid": "6", "url": "https://gl.wikipedia.org/wiki?curid=2775", "title": "Sonda Cassini-Huygens", "text": "Cassini-Huygens \u00e9 unha sonda espacial feita en colaboraci\u00f3n entre a NASA, a Axencia Espacial Europea (ESA) e a Axencia Espacial Italiana. Foi lanzada o 15 de outubro de 1997 \u00e1s 8:43 UTC desde Cabo Ca\u00f1averal, Estados Unidos, sobre un foguete Titan IV. A sonda finalizou a s\u00faa misi\u00f3n o 15 de setembro de 2017 ao entrar na atmosfera de Saturno de maneira intencionada ao rematar a s\u00faa vida \u00fatil.\nA viaxe cara a Saturno f\u00edxose usando catro veces a asistencia gravitacional: Venus o 27 de abril de 1998 e 24 de xu\u00f1o de 1999, a Terra o 18 de agosto de 1999 e X\u00fapiter o 30 de decembro de 2000.\nA duraci\u00f3n nominal da misi\u00f3n a partir da s\u00faa chegada \u00f3 sistema planetario foi de catro anos, ata xullo de 2008, estend\u00e9ndose ata 2017 en que se desintegrou na atmosfera do planeta.\nA sonda.\nCassini-Huygens \u00e9 unha sonda de 5650 kg (peso no lanzamento) composta de dous m\u00f3dulos: o orbitador \"Cassini\", feito para a exploraci\u00f3n do sistema planetario de Saturno, e a sonda \"Huygens\", un m\u00f3dulo destinado a entrar na atmosfera de Tit\u00e1n, a l\u00faa m\u00e1is grande de Saturno.\nX\u00fapiter.\nCassini.\nA sonda Cassini foi feita pola NASA en colaboraci\u00f3n coa ESA e a Axencia Espacial Italiana (para a antena de comunicaci\u00f3n e alta ganancia). Foi chamada as\u00ed polo astr\u00f3nomo Jean-Dominique Cassini que estudou os aneis planetarios de Saturno en detalle e descubriu algunhas das principais l\u00faas do planeta xigante (Iapeto, Rea, Tetis e Dione).\nA sonda chegou en xu\u00f1o de 2004 \u00f3s arredores de Saturno e comezou o seu programa de catro anos coa visita a Febe, a l\u00faa co\u00f1ecida m\u00e1is distante de Saturno, o 11 de xu\u00f1o de 2004. A inserci\u00f3n na \u00f3rbita saturniana efectuouse o 1 de xullo de 2004 cunha serie de manobras que a levaron a cruzar os aneis de Saturno (entre os aneis F e G) e a achegarse a aproximadamente 18.000\u00a0km de Saturno (ou sexa, s\u00f3 0,3 veces o raio de Saturno), o que non se repetiu ata o final da misi\u00f3n.\nA propia misi\u00f3n incl\u00fae 74 \u00f3rbitas arredor do planeta xigante, inclu\u00edndo 44 sobrevoos de Tit\u00e1n, as\u00ed como numerosos voos das outras l\u00faas de Saturno.\nCassini transporta a bordo 12 instrumentos cient\u00edficos:\nHuygens.\nCassini serviu tam\u00e9n de transporte a Huygens, un m\u00f3dulo de exploraci\u00f3n de 318\u00a0kg destinado a penetrar na atmosfera de Tit\u00e1n, a l\u00faa m\u00e1is grande de Saturno, cunha composici\u00f3n de hidrocarburos. O seu nome prov\u00e9n de Christiaan Huygens, que descubriu o sat\u00e9lite en 1655.\nHuygens foi liberado por Cassini o 25 de decembro de 2004 nunha viaxe de 22 d\u00edas cara Tit\u00e1n, chegando o 14 de xaneiro de 2005 \u00e1s 11:30 UTC. Os seus instrumentos de a bordo permitiron o co\u00f1ecemento dos detalles da composici\u00f3n qu\u00edmica da atmosfera e da superficie -se ben non estaba dese\u00f1ada para soportar moito tempo a atmosfera de Tit\u00e1n-. A sonda continuou a emitir (cunha produci\u00f3n de preto de 8 kbit/s) ata o esgotamento das s\u00faas bater\u00edas, ou cando Cassini (que serve de ligaz\u00f3n coa Terra), estivo fora do alcance da s\u00faa recepci\u00f3n. A duraci\u00f3n aproximada prevista era de d\u00faas horas a d\u00faas horas e media, a partir da entrada na atmosfera de Tit\u00e1n, e rematou sendo de catro horas e trinta e seis minutos. Huygens foi o primeiro obxecto realizado polo ser humano que se pousou sobre un corpo celeste do Sistema Solar exterior (m\u00e1is al\u00f3 do Cinto de asteroides), sendo o descenso m\u00e1is lonxe ata a data (20023).\nHuygens est\u00e1 composto de dous m\u00f3dulos: o \"Modulo de entrada\" (ENA, ENtry Assembly) e o \"M\u00f3dulo de descenso\" (DM, Descent Module). O primeiro aseguraba o transporte do segundo despois da separaci\u00f3n de Cassini cara a Tit\u00e1n, e serviu de protecci\u00f3n t\u00e9rmica na inserci\u00f3n na atmosfera de Tit\u00e1n, freando a sonda co seu paraca\u00eddas ata a liberaci\u00f3n do \"M\u00f3dulo de descenso\". Este conti\u00f1a toda a instrumentaci\u00f3n cient\u00edfica, as\u00ed coma os seus propios paraca\u00eddas para a aterraxe e os controis de orientaci\u00f3n da sonda.\nA instrumentaci\u00f3n do Huygens situada no \"M\u00f3dulo de descenso\" incl\u00fae os seguintes m\u00f3dulos:"}
{"id": "2777", "revid": "23204", "url": "https://gl.wikipedia.org/wiki?curid=2777", "title": "Saturno", "text": "Saturno \u00e9 o sexto planeta do Sistema solar e o \u00fanico con aneis vis\u00edbeis dende o noso planeta. Foi chamado as\u00ed polo deus romano Saturno. Forma parte dos denominados planetas exteriores ou gasosos, tam\u00e9n chamados \"xovianos\", por X\u00fapiter. Antes da invenci\u00f3n do telescopio, Saturno era o planeta co\u00f1ecido m\u00e1is distante. O primeiro en observarlle os aneis foi Galileo en 1610, a\u00ednda que a baixa inclinaci\u00f3n dos aneis e a baixa resoluci\u00f3n do seu telescopio f\u00edxolle pensar que se trataban de grandes l\u00faas. Christiaan Huygens, con mellores medios de observaci\u00f3n puido en 1659 ollar con claridade os aneis. No ano 1859 James Clerk Maxwell demostrou matematicamente que os aneis non pod\u00edan ser un \u00fanico obxecto s\u00f3lido, sen\u00f3n que deb\u00edan ser unha agrupaci\u00f3n de mill\u00f3ns de part\u00edculas de menor tama\u00f1o.\nO planeta Saturno \u00e9 un xigante de gas, o segundo do sistema en tama\u00f1o despois de X\u00fapiter, \u00f3 que se asemella bastante en constituci\u00f3n. A s\u00faa distancia media do Sol \u00e9 duns 1430 mill\u00f3ns de quil\u00f3metros.\nOrixe do nome de Saturno.\nDebido \u00e1 s\u00faa posici\u00f3n orbital m\u00e1is distante que X\u00fapiter os antigos romanos outorg\u00e1ronlle o nome do pai de X\u00fapiter ao planeta Saturno. Na mitolox\u00eda romana, Saturno era o equivalente do antigo tit\u00e1n grego Cronos, deus do tempo. Cronos era fillo de Urano e Gaia e gobernaba o mundo dos deuses e os homes devorando aos seus fillos en canto nac\u00edan para que non o destronaran. Zeus \u2014un deles\u2014 conseguiu esquivar este destino e finalmente derrocou ao seu pai para converterse no deus supremo.\nOs gregos e romanos, herdeiros dos sumerios nos seus co\u00f1ecementos do ceo, estableceran en sete o n\u00famero de astros que se mov\u00edan no firmamento: o Sol, a L\u00faa, e os planetas Mercurio, Venus, Marte, X\u00fapiter e Saturno, as estrelas \"errantes\" que a distintas velocidades orbitaban arredor da Terra, centro do Universo. Dos cinco planetas, Saturno \u00e9 o de movemento m\u00e1is lento, emprega uns trinta anos (29,457 anos) en completar a s\u00faa \u00f3rbita, case o triplo que X\u00fapiter (11,862 anos), e respecto a Mercurio, Venus e Marte a diferenza a\u00ednda \u00e9 maior. Saturno destacaba pola s\u00faa lentitude e se X\u00fapiter era Zeus, Saturno ti\u00f1a que ser Cronos, o pai anci\u00e1n, que paso a paso vaga entre as estrelas.\nCaracter\u00edsticas xerais.\nSaturno \u00e9 un planeta visiblemente achatado nos polos cun ecuador que sobresae formando a figura dun esferoide ovalado. Os di\u00e1metros ecuatorial e polar son respectivamente 120.536 e 108.728\u00a0km. Este efecto prod\u00facese pola r\u00e1pida rotaci\u00f3n do planeta, a s\u00faa natureza flu\u00edda e a s\u00faa relativamente baixa gravidade. Os outros planetas xigantes son tam\u00e9n ovalados, mais non tanto coma este. Saturno pos\u00fae unha densidade espec\u00edfica de 690\u00a0kg/m\u00b3, sendo o \u00fanico planeta do Sistema Solar cunha densidade inferior \u00e1 da auga (1000\u00a0kg/m\u00b3), \u00e9 dicir, flotar\u00eda sobre a auga. O planeta est\u00e1 formado por un 94% de hidr\u00f3xeno e un 3% de helio xunto con outros gases residuais. O volume do planeta \u00e9 o dunhas 740 veces o da Terra, mais a s\u00faa masa \u00e9 95 veces a terrestre, debido \u00e1 baixa densidade media relativa mencionada.\nO per\u00edodo de rotaci\u00f3n de\u00a0Saturno\u00a0\u00e9 incerto dado que non pos\u00fae superficie e a s\u00faa atmosfera xira cun per\u00edodo distinto en cada latitude. Dende a \u00e9poca dos\u00a0Voyager\u00a0consider\u00e1base que o per\u00edodo de rotaci\u00f3n de\u00a0Saturno, base\u00e1ndose na periodicidade de sinais de raio emitidos por el, era de 10 h 39 min 22,4\u00a0s\u00a0(810,8\u00b0/d\u00eda). As misi\u00f3ns espaciais\u00a0Ulysses\u00a0e\u00a0Cassini\u00a0mostraron que este per\u00edodo de emisi\u00f3n en raio var\u00eda no tempo, sendo na actualidade de 10 h 45 m 45 s (\u00b136 s). A causa deste cambio no per\u00edodo de rotaci\u00f3n de raio poder\u00eda estar relacionada coa actividade\u00a0criovolc\u00e1nica\u00a0en forma de geysers do sat\u00e9lite\u00a0Enc\u00e9lado, que libera material en \u00f3rbita de Saturno\u00a0capaz de interaccionar co campo magn\u00e9tico externo do planeta, utilizado para medir a rotaci\u00f3n do n\u00facleo interno onde se xera. En xeral consid\u00e9rase que o per\u00edodo de rotaci\u00f3n interno do planeta pode ser co\u00f1ecido tan s\u00f3 de forma aproximada.\nComparado co planeta Terra, o tama\u00f1o de\u00a0Saturno\u00a0\u00e9 nove veces maior, e a s\u00faa \u00f3rbita est\u00e1 nove veces m\u00e1is lonxe do Sol. Isto significa que se observamos dende o Sol \u00e1 Terra e a\u00a0Saturno\u00a0cando est\u00e1n no mesmo punto, nun nodo de intersecci\u00f3n das s\u00faas \u00f3rbitas, a Terra ten o mesmo tama\u00f1o aparente que\u00a0Saturno.\nEstrutura interna.\nO interior do planeta \u00e9 semellante ao de\u00a0X\u00fapiter, cun n\u00facleo s\u00f3lido no interior. Sobre el est\u00e9ndese unha extensa capa de hidr\u00f3xeno l\u00edquido, debido aos efectos das elevadas presi\u00f3ns e temperaturas. Os 30 000\u00a0km exteriores do planeta est\u00e1n formados por unha extensa atmosfera de hidr\u00f3xeno e helio. O interior do planeta probabelmente conte\u00f1a un n\u00facleo formado por materiais xeados acumulados na formaci\u00f3n temper\u00e1 do planeta e que se atopan en estado l\u00edquido nas condici\u00f3ns de presi\u00f3n e temperatura pr\u00f3ximas ao n\u00facleo. Este enc\u00f3ntrase a temperaturas en torno a 12 000 K \u2014aproximadamente o dobre da temperatura da superficie do Sol\u2014.\nPor outro lado, e ao igual que\u00a0X\u00fapiter\u00a0e\u00a0Neptuno,\u00a0Saturno\u00a0irradia m\u00e1is calor ao exterior do que recibe do Sol. Unha parte desta enerx\u00eda est\u00e1 producida por unha lenta contracci\u00f3n do planeta que libera a enerx\u00eda potencial gravitacional producida na compresi\u00f3n. Este mecanismo denom\u00ednase mecanismo de\u00a0Kelvin-Helmholtz. A calor extra xerada prod\u00facese nunha separaci\u00f3n de fases entre o hidr\u00f3xeno e o helio relativamente homox\u00e9neos que se est\u00e1n a diferenciar dende a formaci\u00f3n do planeta, liberando enerx\u00eda gravitacional en forma de calor.\nAtmosfera.\nA atmosfera de\u00a0Saturno\u00a0pos\u00fae un patr\u00f3n de bandas escuras e zonas claras similar ao de\u00a0X\u00fapiter\u00a0a\u00ednda que a distinci\u00f3n entre ambas as d\u00faas \u00e9 moito menos clara no caso de\u00a0Saturno. A atmosfera do planeta pos\u00fae fortes ventos na direcci\u00f3n dos paralelos alternantes en latitude e altamente sim\u00e9tricos en ambos os dous hemisferios a pesar do efecto estacional da inclinaci\u00f3n axial do planeta. O vento est\u00e1 dominado por unha intensa e ancha corrente ecuatorial ao nivel da altura das nubes que chegou a alcanzar velocidades de at\u00e9 450\u00a0m/s na \u00e9poca dos\u00a0Voyager. A diferenza de\u00a0X\u00fapiter, non son aparentes grandes v\u00f3rtices est\u00e1beis, a\u00ednda que si os hai m\u00e1is pequenos.\n\u00c9 prob\u00e1bel que as nubes superiores estean formadas por cristais de amon\u00edaco. Sobre elas parece estenderse unha n\u00e9boa uniforme sobre todo o planeta, producida por fen\u00f3menos fotoqu\u00edmicos na atmosfera superior \u2014ao redor de 10\u00a0mbar\u2014. A niveis m\u00e1is profundos \u2014preto de 10 bar de presi\u00f3n\u2014, a auga da atmosfera poder\u00eda condensarse nunha capa de nubes de auga que a\u00ednda non puido ser observada.\nAo igual que en\u00a0X\u00fapiter, ocasionalmente f\u00f3rmanse tormentas na atmosfera de\u00a0Saturno, e algunhas delas puideron observarse dende a Terra. En 1933 observouse unha mancha branca situada na zona ecuatorial polo astr\u00f3nomo afeccionado\u00a0W.T. Hai. Era o suficientemente grande como para ser vis\u00edbel cun refractor de 7\u00a0cm, pero non tardou en disiparse e esvaecerse. En 1962 empezou a desenvolverse unha nova mancha, pero non chegou nunca a destacar. En 1990 p\u00faidose observar unha xigantesca nube branca no ecuador de\u00a0Saturno\u00a0que foi asimilada a un proceso de formaci\u00f3n de grandes tormentas. Observ\u00e1ronse manchas similares en placas fotogr\u00e1ficas tomadas durante o \u00faltimo s\u00e9culo e medio a intervalos de aproximadamente 30 anos. En 1994 p\u00faidose observar unha segunda gran tormenta de aproximadamente a metade de tama\u00f1o que a producida en 1990.\nA sonda\u00a0Cassini\u00a0puido captar varias grandes tormentas en\u00a0Saturno. Unha das maiores tormentas, con raios 10 000 veces m\u00e1is potentes que os de calquera tormenta da Terra, apareceu o d\u00eda 27 de novembro de 2007, despois de durar 7 meses e medio \u2014o que foi por un tempo o r\u00e9cord de duraci\u00f3n dunha tormenta no Sistema Solar\u2014. Esta\u00a0tormenta apareceu no hemisferio\u00a0S\u00a0de\u00a0Saturno, nunha zona co\u00f1ecida como \u00abquella das tormentas\u00bb pola elevada frecuencia coa que aparecen al\u00ed estes fen\u00f3menos. Este r\u00e9cord, por\u00e9n, foi batido por outra tormenta aparecida na mesma zona, que foi detectada en xaneiro de 2009 e que a mediados de setembro a\u00ednda continuaba activa, durando at\u00e9 outubro dese ano.\nUnha enorme tormenta, tan grande que rodeou o planeta, apareceu en decembro de 2010 no hemisferio\u00a0N\u00a0de\u00a0Saturno\u00a0desenvolvendo un v\u00f3rtice central de cor escura de 5000 quil\u00f3metros de ancho similar \u00e1 Gran Mancha Vermella de\u00a0X\u00fapiter, sendo tan potente \u2014moito m\u00e1is que calquera tormenta terrestre\u2014 que dragou nubes de cristais de amon\u00edaco das profundidades da atmosfera do planeta. Durante os aproximadamente 200 d\u00edas que durou, sendo estudada con axuda da sonda\u00a0Cassini\u00a0e de telescopios terrestres, creceu e expandiuse at\u00e9 acadar unha \u00e1rea 8 veces superior ao da Terra, e puideron captarse as ondas de raio producidas polo aparato el\u00e9ctrico asociado a ela.\nAs rexi\u00f3ns polares presentan correntes en chorro a\u00a078\u00baN\u00a0e 78. As sondas\u00a0Voyager\u00a0detectaron nos anos 1980 un patr\u00f3n hexagonal na rexi\u00f3n polar norte que foi observado tam\u00e9n polo telescopio espacial Hubble\u00a0durante os anos 1990. As imaxes m\u00e1is recentes obtidas pola sonda\u00a0Cassini\u00a0mostraron o v\u00f3rtice polar con gran detalle.\u00a0Saturno\u00a0\u00e9 o \u00fanico planeta co\u00f1ecido que pos\u00fae un v\u00f3rtice polar destas caracter\u00edsticas se ben os v\u00f3rtices polares son com\u00fans nas atmosferas da Terra ou Venus.\nNo caso do hex\u00e1gono de\u00a0Saturno, os lados te\u00f1en uns 13 800 quil\u00f3metros de lonxitude \u2014algo m\u00e1is do di\u00e1metro da Terra\u2014 e a estrutura rota cun per\u00edodo id\u00e9ntico ao da rotaci\u00f3n planetaria, sendo unha onda estacionaria que non cambia a s\u00faa lonxitude nin estrutura, como fan o resto de nubes da atmosfera. Estas formas poligonais entre tres e seis lados puid\u00e9ronse replicar mediante modelos de flu\u00eddos en rotaci\u00f3n a escala de laboratorio.\nAo contrario que o polo norte, as imaxes do polo sur mostran a presenza dunha corrente de chorro, pero non v\u00f3rtices nin ondas hexagonais persistentes. Por\u00e9n, a\u00a0NASA\u00a0informou en novembro de 2006 que a sonda\u00a0Cassini\u00a0observara un furac\u00e1n no polo sur, cun ollo ben definido. Ollos de tormenta ben definidos s\u00f3 foran observados na Terra \u2014mesmo non se logrou observalo na Gran Mancha Vermella de\u00a0X\u00fapiter\u00a0pola sonda\u00a0Galileo\u2014.\u00a0Ese\u00a0v\u00f3rtice, de aproximadamente 8000 quil\u00f3metros de di\u00e1metro, puido ser fotografado e estudado con gran detalle pola sonda\u00a0Cassini, med\u00edndose nel ventos de m\u00e1is de 500 quil\u00f3metros por hora.\nEn abril de 2010, a\u00a0NASA\u00a0fixo p\u00fablicos uns v\u00eddeos e imaxes nos que se pode apreciar o aparato el\u00e9ctrico asociado \u00e1s tormentas que se producen na atmosfera de\u00a0Saturno, a primeira vez que se consegue isto.\n\u00d3rbita.\nSaturno\u00a0xira arredor do Sol a unha distancia media de 1 418 mill\u00f3ns de quil\u00f3metros nunha \u00f3rbita de excentricidade de 0,056, que sit\u00faa o afelio a 1 500 mill\u00f3ns de\u00a0km, e o perihelio a 1 240 mill\u00f3ns de\u00a0km. Saturno\u00a0achouse no perihelio en 1974. O per\u00edodo de translaci\u00f3n arredor do Sol \u00e9 de 29 anos e 167 d\u00edas, mentres que o seu per\u00edodo sin\u00f3dico \u00e9 de 378 d\u00edas, de modo que, cada ano, a oposici\u00f3n se produce con case d\u00faas semanas de atraso respecto ao ano anterior. O per\u00edodo de rotaci\u00f3n sobre o seu eixe \u00e9 curto, de 10 horas e 14 minutos, con algunhas variaci\u00f3ns entre o ecuador e os polos.\nOs elementos orbitais de\u00a0Saturno\u00a0son modificados nunha escala de 900 anos por unha resonancia orbital de tipo 5:2 co planeta\u00a0X\u00fapiter, bautizado polos astr\u00f3nomos franceses do s\u00e9culo XVIII como a grande\u00a0\"in\u00e9galit\u00e9\"\u00a0(X\u00fapiter\u00a0completa 5 voltas por cada 2 de\u00a0Saturno). Os planetas non se atopan nunha resonancia perfecta, pero est\u00e1n o suficientemente pr\u00f3ximos a ela como para que as perturbaci\u00f3ns \u00e1s s\u00faas respectivas \u00f3rbitas sexan apreci\u00e1beis.\nSat\u00e9lites de Saturno.\nNestes momentos co\u00f1\u00e9cense sesenta e d\u00faas l\u00faas do planeta, das que xa foron nomeadas cincuenta e tres, e outras nove agardan nome definitivo.\nO sat\u00e9lite Themis, presuntamente descuberto no 1905 por William H. Pickering non existe.\nSistema de aneis.\nA caracter\u00edstica m\u00e1is not\u00e1bel de\u00a0Saturno\u00a0son os seus aneis, que deixaron moi perplexos os primeiros observadores, inclu\u00eddo\u00a0Galileo. O seu telescopio non era tan potente como para revelar a verdadeira natureza do que observaba e, por erro de perspectiva, creu que se trataba de dous corpos independentes que flanqueaban o planeta. Poucos anos despois,\u00a0Saturno\u00a0presentaba os aneis de perfil, e\u00a0Galileo\u00a0quedou moi sorprendido pola brusca desaparici\u00f3n dos dous hipot\u00e9ticos compa\u00f1eiros do planeta. Por fin, a existencia do sistema de aneis foi determinada por\u00a0Christiaan Huygens\u00a0en 1659, coa axuda dun telescopio m\u00e1is potente.\nOs aneis de\u00a0Saturno\u00a0est\u00e9ndense no plano ecuatorial do planeta dende os 6 630\u00a0km aos 120 700\u00a0km por riba do ecuador de Saturno\u00a0e est\u00e1n compostos de part\u00edculas con abondosa auga xeada. O tama\u00f1o de cada unha das part\u00edculas var\u00eda dende part\u00edculas microsc\u00f3picas de po at\u00e9 rochas duns poucos metros de tama\u00f1o. O elevado albedo dos aneis mostra que estes son relativamente modernos na historia do Sistema Solar. Nun principio cr\u00edase que os aneis de\u00a0Saturno\u00a0eran inest\u00e1beis ao longo de per\u00edodos de decenas de mill\u00f3ns de anos, outro indicio da s\u00faa orixe recente, mais os datos enviados pola sonda\u00a0Cassini\u00a0suxiren que son moito m\u00e1is antigos do que se pensaba nun principio. Os aneis de\u00a0Saturno pos\u00faen unha din\u00e1mica orbital moi complexa presentando ondas de densidade, e interacci\u00f3ns cos sat\u00e9lites de\u00a0Saturno\u00a0(especialmente cos denominados sat\u00e9lites pastores). Ao estar no interior do l\u00edmite de\u00a0Roche, os aneis non poden evolucionar cara \u00e1 formaci\u00f3n dun corpo maior.\nOs aneis distrib\u00faense en zonas de maior e menor densidade de material existindo claras divisi\u00f3ns entre estas rexi\u00f3ns. Os aneis principais son os chamados aneis\u00a0A\u00a0e\u00a0B, separados entre si pola divisi\u00f3n de\u00a0Cassini. Na rexi\u00f3n interior ao anel\u00a0B\u00a0dist\u00ednguense outro anel m\u00e1is tenue a\u00ednda que extenso:\u00a0C\u00a0e outro anel tenue e fino: D. No exterior p\u00f3dese distinguir un anel delgado e feble denominado anel\u00a0F. O tenue anel\u00a0E\u00a0est\u00e9ndese dende\u00a0Mimas\u00a0at\u00e9\u00a0Rea\u00a0e acada a s\u00faa maior densidade \u00e1 distancia de\u00a0Encelado, o cal p\u00e9nsase proveo de part\u00edculas, debido \u00e1s emisi\u00f3ns duns geysers que se achan no seu polo sur.\nAt\u00e9 os anos 1980 a estrutura dos aneis explic\u00e1base por medio das forzas gravitacionais exercidas polos sat\u00e9lites pr\u00f3ximos. As sondas Voyager\u00a0atoparon, por\u00e9n, estruturas radiais escuras no anel B\u00a0chamadas \"cu\u00f1as radiais\" (en ingl\u00e9s:\u00a0\"spokes\") que non pod\u00edan ser explicadas deste xeito xa que a s\u00faa rotaci\u00f3n arredor dos aneis non era consistente coa mec\u00e1nica orbital. Consid\u00e9rase que estas estruturas escuras interactuar co campo magn\u00e9tico do planeta, xa que a s\u00faa rotaci\u00f3n sobre os aneis segu\u00eda a mesma velocidade que a magnetosfera de\u00a0Saturno. Non obstante o mecanismo preciso da s\u00faa formaci\u00f3n a\u00ednda desco\u00f1\u00e9cese. \u00c9 pos\u00edbel que as \"cu\u00f1as\" aparezan e desaparezan\u00a0estacionalmente.\nO 17 de agosto de 2005 os instrumentos a bordo da nave\u00a0Cassini desvelaron que existe algo similar a unha atmosfera arredor do sistema de aneis, composta principalmente de os\u00edxeno molecular. Os datos obtidos demostraron que a atmosfera no sistema de aneis de Saturno\u00a0\u00e9 moi parecida \u00e1 das l\u00faas de\u00a0X\u00fapiter, Europa e\u00a0Gan\u00edmedes.\nO 19 de setembro de 2006 a\u00a0NASA\u00a0anunciou o descubrimento dun novo anel en\u00a0Saturno, pola nave espacial\u00a0Cassini\u00a0durante unha ocultaci\u00f3n solar, cando o Sol pasa directamente detr\u00e1s de\u00a0Saturno\u00a0e Cassini\u00a0viaxa na sombra deixada por\u00a0Saturno\u00a0co que os aneis te\u00f1en unha iluminaci\u00f3n brillante. Adoito unha ocultaci\u00f3n solar pode durar unha hora pero o 17 de setembro de 2006 durou 12 horas, sendo a m\u00e1is longa da misi\u00f3n\u00a0Cassini. A ocultaci\u00f3n solar deu a oportunidade a\u00a0Cassini\u00a0de realizar un mapa da presenza de part\u00edculas microsc\u00f3picas que non son vis\u00edbeis normalmente, no sistema de aneis.\nO novo anel, apenas percept\u00edbel, est\u00e1 entre o Anel\u00a0F\u00a0e o Anel\u00a0G. Esta situaci\u00f3n coincide coas \u00f3rbitas das l\u00faas de\u00a0Saturno\u00a0Xano\u00a0e Epimeteo, dous sat\u00e9lites coorbitais de\u00a0Saturno\u00a0cuxas distancias ao centro de\u00a0Saturno\u00a0se diferencian menos que o tama\u00f1o dos devanditos sat\u00e9lites, polo que describen unha estra\u00f1a danza que os leva a intercambiar as s\u00faas \u00f3rbitas. Os investigadores da\u00a0NASA aseguraron que o impacto de meteoros nesas l\u00faas fixo que outras part\u00edculas se unan ao anel.\nAs c\u00e1maras a bordo da nave\u00a0Cassini\u00a0captaron imaxes dun material xeado que se estende decenas de miles de quil\u00f3metros dende Enc\u00e9lado, outra confirmaci\u00f3n de que a l\u00faa est\u00e1 a lanzar material que poder\u00eda formar o E. O sat\u00e9lite\u00a0Enc\u00e9lado\u00a0puido ser visto a trav\u00e9s do anel\u00a0E\u00a0cos seus chorros sa\u00edndo da s\u00faa superficie\u00a0semellando \"dedos\", dirixidos ao anel en cuesti\u00f3n. Estes chorros est\u00e1n compostos de part\u00edculas xeadas moi delgadas, que son expulsadas polos geysers do Polo Sur de\u00a0Encelado\u00a0e entran no anel\u00a0E.\n\u00abTanto o novo anel coma as estruturas inesperadas do L dannos unha importante pista de como as l\u00faas poden lanzar pequenas part\u00edculas e esculpir os seus propios ambientes locais\u00bb, dixo\u00a0Matt Hedman, un investigador asociado \u00e1 Universidade\u00a0Cornell\u00a0en\u00a0Ithaca, Nova York.\nMagnetosfera.\nO campo magn\u00e9tico de\u00a0Saturno\u00a0\u00e9 moito m\u00e1is feble que o de\u00a0X\u00fapiter, e a s\u00faa magnetosfera \u00e9 unha terceira parte da de\u00a0X\u00fapiter. A magnetosfera de\u00a0Saturno\u00a0consta dun conxunto de cintos de radiaci\u00f3n toroidais nos que est\u00e1n atrapados electr\u00f3ns e n\u00facleos at\u00f3micos. Os cintos est\u00e9ndense uns 2 mill\u00f3ns de quil\u00f3metros dende o centro de\u00a0Saturno, e mesmo m\u00e1is, en direcci\u00f3n contraria ao Sol, a\u00ednda que o tama\u00f1o da magnetosfera var\u00eda dependendo da intensidade do vento solar (o fluxo dende o Sol das part\u00edculas cargadas). O vento solar e os sat\u00e9lites e aneis de\u00a0Saturno subministran as part\u00edculas que est\u00e1n atrapadas nos cintos de radiaci\u00f3n. O per\u00edodo de rotaci\u00f3n de 10 horas, 39 minutos e 25 segundos do interior de\u00a0Saturno\u00a0foi medido polo\u00a0Voyager\u00a01 mentres atravesaba a magnetosfera, que xira de forma sincr\u00f3nica co interior de\u00a0Saturno. A magnetosfera interact\u00faa coa ionosfera, a capa superior da atmosfera de\u00a0Saturno, causando emisi\u00f3ns\u00a0aurorales\u00a0de radiaci\u00f3n ultravioleta; recentes estudos mostran que no polo norte do planeta existe en vez dun anel de varias auroras menores como en\u00a0X\u00fapiter\u00a0ou a Terra unha \u00fanica grande aurora de forma anelada.\nRodeando a \u00f3rbita de\u00a0Tit\u00e1n, e estend\u00e9ndose at\u00e9 a \u00f3rbita de\u00a0Rea, at\u00f3pase unha enorme nube toroidal de \u00e1tomos de hidr\u00f3xeno neutro. Un disco de plasma, composto de hidr\u00f3xeno e posibelmente de i\u00f3ns de os\u00edxeno, est\u00e9ndese dende f\u00f3ra da \u00f3rbita de\u00a0Tetis\u00a0at\u00e9 case a de\u00a0Tit\u00e1n. O plasma xira en sincron\u00eda case perfecta co campo magn\u00e9tico de\u00a0Saturno.\nExploraci\u00f3n de Saturno.\nVisto dende a Terra,\u00a0Saturno\u00a0at\u00f3pase coma un obxecto amarelento, un dos m\u00e1is brillantes no ceo nocturno. Observado a trav\u00e9s dun telescopio, os aneis\u00a0A\u00a0e\u00a0B\u00a0vense doadamente, mentres que os D e\u00a0E s\u00f3 se ven en condici\u00f3ns atmosf\u00e9ricas \u00f3ptimas. Con telescopios de gran sensibilidade situados na Terra dist\u00ednguense, na br\u00e9tema da envoltura gasosa de\u00a0Saturno, p\u00e1lidos cintos e estruturas de bandas paralelas ao ecuador.\nTres naves espaciais estadounidenses incrementaron enormemente o co\u00f1ecemento do sistema de\u00a0Saturno: a sonda\u00a0Pioneer\u00a011 e as Voyager\u00a01 e 2, que sobrevoaron o planeta en setembro de 1979, novembro de 1980 e agosto de 1981, respectivamente. Estas naves espaciais levaban c\u00e1maras e instrumentos para analizar as intensidades e polarizaci\u00f3ns da radiaci\u00f3n nas rexi\u00f3ns vis\u00edbel, ultravioleta, infravermella e de raio do espectro electromagn\u00e9tico. Tam\u00e9n estaban equipadas con instrumentos para o estudo dos campos magn\u00e9ticos e para a detecci\u00f3n de part\u00edculas cargadas e grans de po interplanetario.\nEn outubro de 1997 foi lanzada a nave\u00a0Cassini, con destino a Saturno, que inclu\u00eda tam\u00e9n a sonda\u00a0Huygens\u00a0para explorar Tit\u00e1n, a maior e m\u00e1is interesante das l\u00faas do planeta. Tr\u00e1tase do \u00faltimo proxecto de gran presuposto da\u00a0NASA, en colaboraci\u00f3n coa Axencia Espacial Europea e a Axencia Espacial Italiana. Tras unha viaxe de case sete anos, est\u00e1 previsto que a\u00a0Cassini\u00a0recolla datos sobre Saturno\u00a0e os seus sat\u00e9lites durante outros catro anos. En outubro de 2002 a nave obtivo a s\u00faa primeira fotograf\u00eda do planeta, tomada a unha distancia de 285 mill\u00f3ns de quil\u00f3metros, e na que aparece tam\u00e9n\u00a0Tit\u00e1n. En xu\u00f1o de 2004 a\u00a0Cassini\u00a0sobrevoou\u00a0Febe, outro sat\u00e9lite de\u00a0Saturno\u00a0(o m\u00e1is afastado), obtendo imaxes espectaculares da s\u00faa superficie, chea de cr\u00e1teres. En xullo do mesmo ano, a nave entrou en \u00f3rbita de\u00a0Saturno. En xaneiro de 2005 a sonda\u00a0Huygens\u00a0atravesou a atmosfera de Tit\u00e1n e alcanzou a s\u00faa superficie, enviando \u00e1 Terra datos e imaxes de grande interese do sat\u00e9lite.\nObservaci\u00f3n de Saturno.\nSaturno\u00a0\u00e9 un planeta doado de observar, pois \u00e9 visible no ceo a maior parte do tempo e os seus aneis poden observarse con calquera telescopio de afeccionado. Obs\u00e9rvase mellor cando o planeta est\u00e1 preto ou en oposici\u00f3n, \u00e9 dicir, a posici\u00f3n dun planeta cando est\u00e1 a unha elongaci\u00f3n de 180\u00b0, polo que aparece oposto ao Sol no ceo. Na oposici\u00f3n do 13 de xaneiro de 2005,\u00a0Saturno\u00a0puido verse cun m\u00e1ximo que non ser\u00e1 igualado at\u00e9 2031, debido a unha orientaci\u00f3n dos seus aneis con respecto \u00e1 Terra bastante favor\u00e1bel.\nSaturno\u00a0obs\u00e9rvase a simple vista no ceo nocturno como un punto luminoso (que non capelexa) brillante e amarelento cuxo brillo var\u00eda normalmente entre a magnitude +1 e a 0, toma aproximadamente 29 anos e medio en realizar unha translaci\u00f3n completa na s\u00faa \u00f3rbita con respecto \u00e1s estrelas de fondo pertencentes ao zod\u00edaco. Con apoio \u00f3ptico, como con grandes binoculares ou un telescopio, prec\u00edsase unha\u00a0magnificaci\u00f3n\u00a0de polo menos 20\u00a0x\u00a0para que a maior\u00eda das persoas poidan distinguir claramente os aneis de\u00a0Saturno.\nSaturno nas diversas culturas.\nNa astrolox\u00eda hind\u00fa, hai nove planetas, co\u00f1ecidos coma\u00a0Navagrahas. Co\u00f1ecen a\u00a0Saturno\u00a0como\u00a0\"Sani\"\u00a0ou\u00a0\"Shani\", o Xu\u00edz entre todos os planetas, e determina a cada un segundo os seus propios feitos realizados malos ou bos.\nA cultura chinesa e xaponesa designan a\u00a0Saturno\u00a0como a estrela da terra dentro do esquema tradicional oriental de utilizar cinco elementos para clasificar os elementos naturais.\nNo hebreo, chaman\u00a0\"Shabbathai\"\u00a0a\u00a0Saturno. O seu Anxo \u00e9\u00a0\"Cassiel\". A s\u00faa Intelixencia, ou o esp\u00edrito beneficioso, son\u00a0\"Agiel\" (layga), e o seu esp\u00edrito (o aspecto m\u00e1is escuro) \u00e9\u00a0\"Zazel\"\u00a0(lzaz). Ver: C\u00e1bala.\nEn turco e malaio, o seu nome \u00e9\u00a0\"Zuhal\", sacado do \u00e1rabe \u0632\u062d\u0644.\nSaturno\u00a0foi co\u00f1ecido tam\u00e9n como \"\u03a6\u03b1\u03af\u03bd\u03c9\u03bd\" polos gregos"}
{"id": "2779", "revid": "56817", "url": "https://gl.wikipedia.org/wiki?curid=2779", "title": "Saturno (hom\u00f3nimos)", "text": ""}
{"id": "2784", "revid": "5312", "url": "https://gl.wikipedia.org/wiki?curid=2784", "title": "Uruguai", "text": "O Uruguai, oficialmente a Rep\u00fablica Oriental do Uruguai (en ), \u00e9 un pa\u00eds de Am\u00e9rica do Sur. Limita ao norte e nordeste co estado de R\u00edo Grande do Sur (Brasil), ao oeste co r\u00edo Uruguai coas provincias arxentinas de Entre R\u00edos e Corrientes, ao suroeste co esteiro do R\u00edo da Prata o cal o separa de Buenos Aires (Arxentina) e ao sueste co oc\u00e9ano Atl\u00e1ntico.\nO seu territorio, cunha superficie de m\u00e1is de 176.000 km\u00b2, \u00e9 o segundo m\u00e1is pequeno do subcontinente detr\u00e1s de Suriname e \u00e1chase dividido administrativamente en 19 departamentos.\nSegundo as Naci\u00f3ns Unidas \u00e9 o pa\u00eds de Latinoam\u00e9rica co nivel de alfabetizaci\u00f3n m\u00e1is alto.\nSegundo o Programa das Naci\u00f3ns Unidas para o Desenvolvemento (PNUD), \u00e9 o terceiro pa\u00eds de Latinoam\u00e9rica (despois da Arxentina e de Chile), que pos\u00fae o maior \u00cdndice de Desenvolvemento Humano (IDH). Tam\u00e9n \u00e9 o pa\u00eds de Latinoam\u00e9rica (xunto con Costa Rica), coa distribuci\u00f3n de ingreso m\u00e1is equitativa, tomando a relaci\u00f3n entre o ingreso do 10% m\u00e1is rico e o do 10% m\u00e1is pobre da poboaci\u00f3n; o quinto (despois de Cuba, Costa Rica, Chile e Ecuador, coa esperanza de vida m\u00e1is alta, respectivamente; e o terceiro, despois da Arxentina e Chile, co PIB per c\u00e1pita m\u00e1is alto, e o d\u00e9cimo pa\u00eds de Latinoam\u00e9rica co PIB m\u00e1is alto.\nSegundo o informe do ano 2009 de \"Reporteiros sen fronteiras\", o Uruguai \u00e9 o pa\u00eds onde m\u00e1is liberdade de prensa hai en Suram\u00e9rica. As\u00ed mesmo \u00e9 o pa\u00eds m\u00e1is democr\u00e1tico de toda Latinoam\u00e9rica, segundo o \"\u00cdndice de Democracia\" de \"The Economist\", sendo xunto a Costa Rica os \u00fanicos pa\u00edses latinoamericanos considerados como unha 'democracia completa'. O Uruguai foi o primeiro pa\u00eds latinoamericano, e o segundo en todo o continente americano, en reco\u00f1ecer e legalizar a uni\u00f3n civil, inclu\u00edndo parellas homosexuais.\nToponimia.\nNa \u00e9poca colonial co\u00f1eceuse ao territorio como Banda Oriental, e nos primeiros anos da loita independentista chamouse Provincia Oriental, como parte da Uni\u00f3n dos Pobos Libres ou Liga Federal que, tendo como principios o ideario federal de Artigas, constitu\u00eduse con outras provincias do conxunto de Provincias Unidas do R\u00edo da Prata a modo de confederaci\u00f3n. Ao crearse a primeira Constituci\u00f3n do pa\u00eds como naci\u00f3n independente, que entrou en vigor en 1830, prop\u00faxose agregar ao nome do pa\u00eds a referencia ao r\u00edo Uruguai, pois en Vila Purificaci\u00f3n del Hervidero, a beira do Uruguai, estableceu Artigas a sede interina na que se organizaba \u00e1 Uni\u00f3n dos Pobos Libres (1813-1820); J. Artigas firmaba patentes de corso co selo da Provincia Oriental ou directamente co nome do r\u00edo Uruguai, que co tempo pasou a ser a denominaci\u00f3n habitual do pa\u00eds. O nome \"Uruguai\" prov\u00e9n do guaran\u00ed.\nExisten varias explicaci\u00f3ns acerca do seu significado orixinal:\nAt\u00e9 hai algunhas d\u00e9cadas, os habitantes do pa\u00eds adoitaban chamarse familiarmente \"orientais\", caendo actualmente o xentilicio en desuso.\nS\u00edmbolos.\nA bandeira do Uruguai ou Pavill\u00f3n Nacional \u00e9 un dos s\u00edmbolos nacionais do Uruguai. Foi adoptado polas leis do 16 de decembro de 1828 e 12 de xullo de 1830. As s\u00faas cores son a branca e a azul, tendo o sol, que ocupa o cant\u00f3n, cor dourada. A bandeira pos\u00fae as seguintes proporci\u00f3ns: o longo e o ancho est\u00e1n en relaci\u00f3n de 3 a 2 e o espazo que cont\u00e9n o sol consiste nun cadro na parte superior, xunto \u00e1 hasta, que chega at\u00e9 a sexta franxa, exclusiva, de color azul. A primeira e \u00faltima franxa son de cor branca. O debuxo do sol consiste nun c\u00edrculo radiante, con cara, orlado de dezaseis, cun di\u00e1metro de 11/15 do cadro branco. As nove faixas horizontais que se distrib\u00faen sobre o campo representan os primeiros nove departamentos. O cant\u00f3n est\u00e1 ocupado polo Sol de Maio, s\u00edmbolo que historicamente fai referencia \u00e1 deidade inca Inti, alusi\u00f3n aos pobos ind\u00edxenas.\nO Escudo Nacional do Uruguai \u00e9 o aprobado polas leis do 19 de marzo de 1829 e do 12 de xullo de 1906 e o Decreto do 26 de outubro de 1908. De acordo con este \u00faltimo decreto disp\u00faxose modelo oficial de Escudo Nacional o presentado por Miguel Copetti, axustado nas s\u00faas regras de execuci\u00f3n \u00e1 modificaci\u00f3n indicada polo Poder Executivo, que consist\u00eda na supresi\u00f3n de trofeos militares e de mari\u00f1a, quedando orlado por d\u00faas p\u00f3las de oliveira e de loureiro unidos na base por un lazo azul celeste (lei do 12 de xullo de 1906 citada).\nHistoria.\nO Uruguai constitu\u00eduse como Estado no 1828. Os primeiros asentamentos foron os de Colonia do Sacramento e Montevideo. A fins do s\u00e9culo XIX o pa\u00eds completara a s\u00faa organizaci\u00f3n.\nPa\u00eds novo, os seus primeiros poboadores (coa excepci\u00f3n dos ind\u00edxenas charr\u00faas) foron os que trouxeron as exploraci\u00f3ns espa\u00f1olas e portuguesas. Os seus descendentes realizaron a etapa de independencia de Espa\u00f1a, no momento que a metr\u00f3pole soportaba a invasi\u00f3n napole\u00f3nica. Durante medio s\u00e9culo o Uruguai puido exportar os seus produtos da agricultura e a gandar\u00eda; cara a 1955, iniciouse unha crise econ\u00f3mica que afectou tam\u00e9n \u00e1s instituci\u00f3ns p\u00fablicas.\nA defensa dos intereses de gandeiros, terratenentes e empresarios deu protagonismo \u00e1s forzas armadas, que paulatinamente foron asumindo novas responsabilidades, at\u00e9 que, baixo a s\u00faa inspiraci\u00f3n, o goberno de Jos\u00e9 Mar\u00eda Bordaberry disolveu o 27 de xu\u00f1o de 1973 o Parlamento, declarou o estado de emerxencia e converteuse de facto nun poder ditatorial. No 1976 Bordaberry foi derrocado polos militares que pasaron a controlar directamente o poder. En 1984 o goberno retornou aos civ\u00eds con Julio Mar\u00eda Sanguinetti, do Partido Colorado, como presidente. Nos comicios de 1989 venceu Luis Alberto Lacalle, do Partido Nacional, en 1994, Sanguinetti venceu de novo nas elecci\u00f3ns presidenciais e no 1999 triunfou Jorge Batlle, do Partido Colorado.\nNas elecci\u00f3ns presidenciais de 2004 resultou electo o socialista e onc\u00f3logo Tabar\u00e9 Vazquez, candidato pola coalici\u00f3n de esquerdas Encuentro Progresista-Frente Amplio-Nueva Mayor\u00eda co 50,6% dos votos, acadando a vitoria na primeira volta e logrando un parlamento con maior\u00edas absolutas. \u00c9 a primeira vez na historia do pa\u00eds que un partido pol\u00edtico non tradicional accede ao Poder Executivo. Nas elecci\u00f3ns municipais no Uruguai do 2005 o Partido Nacional obtivo dez intendencias, o EP-FA-NM obtivo oito e o Partido Colorado obtivo unha. As pr\u00f3ximas elecci\u00f3ns presidenciais est\u00e1n datadas para o ano 2013.\nGoberno e pol\u00edtica.\nA Rep\u00fablica Oriental do Uruguai ten un sistema presidencialista. O goberno do Estado div\u00eddese en tres poderes:\nOrganizaci\u00f3n pol\u00edtico-administrativa.\nA Rep\u00fablica Oriental do Uruguai est\u00e1 formada por departamentos que est\u00e1n gobernados por un intendente municipal, elixido por sufraxio universal por un per\u00edodo de cinco anos. Os ed\u00eds da Xunta Departamental act\u00faan como poder lexislativo a nivel departamental.\nHai 19 departamentos:\nCidades principais: Paysand\u00fa, Salto, Las Piedras.\nXeograf\u00eda.\nRelevo vinculado, na parte sur \u00e1s terras pampeanas; constitu\u00eddo por vastas chairas ondeadas e sucadas por lombas de escasa elevaci\u00f3n, as m\u00e1is importantes son as de Haedo e a Grande. A cunca hidrogr\u00e1fica m\u00e1is importante \u00e9 a do Uruguai, r\u00edo utilizado como v\u00eda de comunicaci\u00f3n. A do R\u00edo da Prata est\u00e1 formada por r\u00edos de curto curso. A que desauga na lagoa Mer\u00edn int\u00e9grana o Yaguar\u00f3n, Tacuar\u00ed etc.\nO clima \u00e9 temperado, con variantes de temperatura, motivados polos r\u00e9ximes de ventos. As choivas son abundantes e rep\u00e1rtense uniformemente ao longo do ano. O 75% do territorio \u00e9 terreo de pastos. Os bosques son escasos (25% do territorio).\nEconom\u00eda.\n\"V\u00e9xase tam\u00e9n: Econom\u00eda do Uruguai.\"\nA agricultura (trigo, millo, xirasol, li\u00f1o, algod\u00f3n, remolacha azucreira) e a gander\u00eda (vac\u00fans, ovinos) son os recursos fundamentais da econom\u00eda.\nAs industrias principais son as do papel e cart\u00f3n, qu\u00edmica, fertilizantes, alcohois, cemento e de refinado de petr\u00f3leo. Os recursos minerais e enerx\u00e9ticos son escasos.\nCultura e artes.\nCostumes e festas.\nNo Uruguai, por ser un pa\u00eds agr\u00edcola-gandeiro, cons\u00f3mese principalmente a carne de vac\u00fan, s\u00e9guenlle a porcina e ovina.\nEntre os costumes m\u00e1is tradicionais at\u00f3pase o mate, a cal comparte con outros pa\u00edses da zona. O mate \u00e9 unha infusi\u00f3n que se prepara nun recipiente chamado mate onde se colocan as follas secas e trituradas da herba mate, provenientes da \u00e1rbore do mesmo nome. Logo v\u00e9rtese auga quente e succi\u00f3nase a trav\u00e9s dunha l\u00e1mpada, que \u00e9 unha especie de sorbete de metal. Pero para o uruguaio, a diferenza do que ocorre noutros pa\u00edses, pasa de ser unha simple infusi\u00f3n, que se toma no almorzo ou a merenda, para converterse nun compa\u00f1eiro a toda hora e lugar. Por iso \u00e9 moi com\u00fan ver \u00e1s persoas cami\u00f1ando pola r\u00faa co mate nunha man e o termo na outra.\nO principal deporte \u00e9 o f\u00fatbol, o cal resulta unha paix\u00f3n para os uruguaios; os equipos con m\u00e1is seguidores son Club Atl\u00e9tico Pe\u00f1arol e Club Nacional de Football. As\u00ed mesmo, o Uruguai foi sede do primeiro mundial de f\u00fatbol da historia e resultou campi\u00f3n en d\u00faas oportunidades: 1930 e 1950.\nM\u00fasica.\nOs estilos de m\u00fasica caracter\u00edsticos son o candombe, o tango, a milonga e a charanga. Esta \u00faltima constit\u00fae o principal atractivo do entroido uruguaio, que \u00e9 o m\u00e1is longo do mundo dado que se realiza durante 40 d\u00edas e convoca a moit\u00edsimos turistas. A charanga \u00e9 un x\u00e9nero musical que se conforma cun coro de ao redor de 15 persoas, acompa\u00f1adas con prato, bombo e redoblante e realizan cadros musicais teatralizados entoando canci\u00f3ns cuxa tem\u00e1tica principal son eventos ocorridos no ano e cr\u00edtica social e pol\u00edtica.\nA m\u00fasica rioplatense por excelencia \u00e9 o tango, cuxo maior expo\u00f1ente \u00e9 Carlos Gardel, pero de orixe disputada xa que para uns naceu no Uruguai e para outros en Francia). O Uruguai pos\u00fae ademais ritmos que actualmente lle son exclusivos, como o candombe e a charanga, que te\u00f1en o seu apoxeo nas chamadas de entroido (no caso do candombe) e no mesmo entroido, no caso da charanga. Entre os m\u00fasicos e cantantes destacados at\u00f3panse Julio Eslamiada, Jos\u00e9 Carbajal, Daniel Viglietti, Amalia de la Vega, Osiris Rodr\u00edguez Castelos, Jaime Roos, os irm\u00e1ns Hugo e Osvaldo Fattoruso (ex integrantes de Los Shakers e Opa), Jorge Dr\u00e9xler, Eduardo Mateo, Ruben Rada, Alfredo Zitarrosa, Pablo Estram\u00edn, Gast\u00f3n Ciarlo \"Dino\" ,Jorge Lazaroff, Pablo Sciuto, Tabar\u00e9 Arap\u00ed e Leo Masl\u00edah, e grupos como El Cuarteto de Nos, Los Est\u00f3magos, El Kinto, T\u00f3tem, Los vidrios, Zero, La Chancha, Los Iracundos, Los Olimare\u00f1os, Los que iban cantando, La Tabar\u00e9 Riverock Banda, Pablo Mart\u00ednez, Traidores, Buitres Despu\u00e9s de la Una, Nadaquehacer , No te va gustar, La Vela Puerca, Once Tiros, Trotsky Vingar\u00e1n, La Trampa, Rey Toro, Rid\u00edculo, Dani Umpi, Astroboy etc. Tam\u00e9n son uruguaios o autor do tango m\u00e1is famoso do mundo (A Cumparsita), Gerardo Matos Rodr\u00edguez, Jaur\u00e9s Lamarque Pons compositor de m\u00fasica cl\u00e1sica e o revolucionador da t\u00e9cnica de execuci\u00f3n de guitarra culta, Abel Carlevaro.\nPintura.\nEn pintura dest\u00e1canse Juan Manuel Blanes, Joaqu\u00edn Torres Garc\u00eda, Carlos S\u00e1ez, Rafael Barradas, Petrona Vise, Pedro Figari, Carmelo de Arzadum, Ernesto Laroche, Felipe Seade, Jos\u00e9 Gurvich, Carlos P\u00e1ez Vilar\u00f3, Jos\u00e9 C\u00faneo, Hugo Nantes, Ignacio Iturria e Clever Lara.\nEscultura.\nEn escultura sobresaen Julio U. Alpuy, Juan Manuel Ferrari, Jos\u00e9 Belloni, Jos\u00e9 Lu\u00eds Zorrilla de San Mart\u00edn, Gonzalo Fonseca e Germ\u00e1n Cabrera. Entre os escultores contempor\u00e1neos cabe sinalar a Ram\u00f3n Cadra Canteira, Mario Lorieto, Hugo Nantes, Ricardo Pascale, Octavio Podest\u00e1, Pablo Atchugarry e [\u00c1gueda Dicancro].\nLiteratura.\nA literatura uruguaia nace na primeira d\u00e9cada do s\u00e9culo XIX con Bartolomeu Hidalgo, autor de famosos \"cielitos\" e creador dunha modalidade l\u00edrica chamada a \"Poes\u00eda Gauchesca\". Esta corrente foi cultivada por autores urbanos, ilustrados que para as s\u00faas composici\u00f3ns utilizaban a \"linguaxe gauchesco\", recollendo nas s\u00faas obras, escenas e idiosincrasias do medio rural. Romildo Risso, El \"Viejo Pancho\", Seraf\u00edn J. Garc\u00eda, El\u00edas Regules, Antonio Lussich e Javier de Viana foron grandes continuadores desa tendencia alg\u00fans dos cales estaban nucleados no grupo formado ao redor da publicaci\u00f3n \"El Fog\u00f3n\" fundada por Orosm\u00e1n Moratorio e Alcides de Mar\u00eda.\nNa primeira metade do s\u00e9culo XX destacou con particular luz propia o escritor e cantante Osiris Rodr\u00edguez Castelos. Outro dos pais da literatura nacional, pero xa de tendencia neocl\u00e1sica foi Francisco Acu\u00f1a de Figueroa. Os rom\u00e1nticos \u00e1chanse representados na obra de Adolfo Berro, Juan Zorrilla de San Mart\u00edn e o Conde de Lautr\u00e9amont. Destacan tam\u00e9n Juan Jos\u00e9 Morosoli e Jos\u00e9 Enrique Rodou.\nEn 1900 Julio Herrera y Reissig \u00e9 o precursor da poes\u00eda modernista hispanoamericana. Dest\u00e1canse nesta \u00e9poca as poetisas Juana de Ibarbourou (tam\u00e9n co\u00f1ecida como Juana de Am\u00e9rica) e Delmira Agustini. Entre os l\u00edricos destacan Emilio Frugoni, Emilio Oribe, Salvador Puig, Circe Maia, Amanda Berenguer, Humberto Meghet. Entre os valores intelectuais con produci\u00f3n actual, sobresaen Juan Carlos Onetti, a poetisa Idea Vilari\u00f1o, Carlos Mart\u00ednez Moreno, Eduardo Galeano, Mario Benedetti, Jorge Majfud e Amir Hamed. No teatro destacan Florencio S\u00e1nchez e Jacobo Langsner. Horacio Quiroga destaca tam\u00e9n cos seus \"Contos de amor de tolemia e de morte\", e \u00e9 considerado por moitos como o Poe suramericano.\nFilosof\u00eda.\nDestacan Carlos Vaz Ferreira e Arturo Ardao. Vaz Ferreira naceu en Montevideo o 15 de outubro de 1872. Foi irm\u00e1n da poetisa Mar\u00eda Eugenia Vaz Ferreira. En 1897 publicou \"Curso expositivo de Psicolox\u00eda elemental\" e en 1898 outro libro sobre L\u00f3xica Formal. Desde 1897 \u00e9 ademais catedr\u00e1tico de Filosof\u00eda en Educaci\u00f3n Secundaria que ent\u00f3n depend\u00eda da Universidade da Rep\u00fablica. Ardao estudou nesta mesma universidade, recib\u00edndose de Doutor en Dereito e Ciencias Sociais. Continuou vinculado a esa casa de estudos, dedic\u00e1ndose \u00e1 Filosof\u00eda e abrindo un novo campo no estudo da Historia das ideas. Integrou o Consello Directivo Central da Universidade. Foi Director do Instituto de Filosof\u00eda, e posteriormente Decano da Facultade de Humanidades e Ciencias. Tam\u00e9n Carlos Vaz Ferreira.\nCine.\nP\u00f3dese considerar que o cine uruguaio naceu en 1919. En xeral caracterizouse por produci\u00f3ns uruguaio-estranxeiras. P\u00f3dese destacar \"El lugar del humo\" (1979), \"Mataron a Venancio Flores\" (1982) etc. Durante a s\u00faa historia tivo momentos en que parec\u00eda producirse unha engalaxe, que ao final nunca se daba. A partir do ano 2003 comeza cunha etapa de \u00e9xitos e de profesionalizaci\u00f3n de todo o relacionado con esta arte. A partir dos anos 60 apareceu un movemento de cine documental, no que destaca Mario Handler.\nEntre os principais expo\u00f1entes do cine actual uruguaio son Juan Pablo Rebella e Pablo Stoll, quen en 2005 ga\u00f1aron o Premio Goya \u00e1 mellor pel\u00edcula estranxeira de fala hispana tam\u00e9n o Festival de Cine de Cannes, premio FIPRESCI (2004), co filme \"Whisky\". O premio Goya xa fora obtido por un uruguaio en 2003, que o ga\u00f1ara pola pel\u00edcula \"El \u00faltimo tren\". Outras produci\u00f3ns uruguaias destacadas son \"25 Watts\", \"En la puta vida\" ,\"El vi\u00f1edo\", \"Otario\", \"Una forma de bailar\", El Dirigible e \"El Ba\u00f1o del Papa\".\nCabe tam\u00e9n resaltar a C\u00e9sar Charlone como director de fotograf\u00eda do filme brasileiro Cidade de Deus, polo cal foi nomeado ao premio \u00d3scar; e a Daniel Hendler ga\u00f1ador de m\u00faltiples premios como o Oso de Prata no festival de Berl\u00edn.\nAs\u00ed mesmo, Jorge Drexler \u00e9 o primeiro uruguaio en recibir un premio \u00d3scar \u00e1 mellor banda sonora orixinal nunha lingua distinta ao ingl\u00e9s pola canci\u00f3n \"Al otro lado del r\u00edo\" da pel\u00edcula \"Diarios de motocicleta\" baseada na vida do Che Guevara.\nPodemos mencionar a Israel Adri\u00e1n Caetano famoso director de curtos e pel\u00edculas como ser Cr\u00f3nica de una fuga. Rodrigo Pl\u00e1 obtivo o premio Le\u00f3n do Futuro no 64\u00ba Festival de Venecia (2007) pola s\u00faa longametraxe La Zona. Gabriela Guillermo, coa s\u00faa mediometraxe El regalo conquistou un premio \u00e1 calidade cinematogr\u00e1fica en Francia. Esteban Schroeder dirixiu a pel\u00edcula Matar a todos, na que revive o denominado caso Berr\u00edos.\nEn anos recentes o goberno uruguaio deu grandes incentivos \u00e1s filmaci\u00f3ns e produci\u00f3ns, exonerando de impostos. Debido a isto cre\u00e1ronse gran cantidade de produtoras que, asociadas con estranxeiras, producen pel\u00edculas e curtos publicitarios para o mercado internacional.\nArte contempor\u00e1nea e novos medios.\nA\u00ednda que se trata dun pa\u00eds pequeno, existe unha gran cantidade de artistas e produtores culturais de diversas li\u00f1as que traballan tanto no pa\u00eds como no exterior. Ademais do pavill\u00f3n propio na Bienal de Venecia, en Italia, artistas uruguaios tam\u00e9n expo\u00f1en asiduamente nas bienais de San Paulo, Mercosur e de A Habana, entre outras. A partir do ano 2004 comezou a ter relevo dentro do movemento cultural a Fundaci\u00f3n de Arte Contempor\u00e1nea (FAC), \u00e9 unha organizaci\u00f3n que nuclea a unha vintena de artistas cuxa produci\u00f3n ten \u00e9nfase na contemporaneidade.\nEntre os nomes que se destacan na escena das artes contempor\u00e1neas at\u00f3panse Fernando L\u00f3pez Lage, Mar\u00eda Clara Rossi, Mart\u00edn Xastre, Daniel Umpi\u00e9rrez, Brian Mac Kern, Enrique Aveza, o colectivo LOGO, Pablo Uribe, Santiago Tavella, Nicol\u00e1s Branca, Beatriz Mart\u00ednez, Guillermo Sierra, Rulfo e Jos\u00e9 Andr\u00e9s de Beira e Paysal.\nAs\u00ed mesmo, a cidade de Punta do Leste, un dos principais balnearios do Cono Sur, foi nomeada \"Capital Iberoamericana de Cinematograf\u00eda\"."}
{"id": "2785", "revid": "23204", "url": "https://gl.wikipedia.org/wiki?curid=2785", "title": "Planeta", "text": "Conforme a Uni\u00f3n Astron\u00f3mica Internacional (IAU) un planeta (, do grego \"plan\u1e17tai\", 'errantes') \u00e9 un corpo celeste que orbita ao redor do Sol, que ademais ten masa abonda como para que a s\u00faa gravidade supere as forzas do corpo r\u00edxido e asuma unha forma en equilibrio hidrost\u00e1tico (practicamente esf\u00e9rica) e que ademais limpara a \u00f3rbita de corpos veci\u00f1os. Un planeta \u00e9 un corpo celeste de grandes dimensi\u00f3ns, sen luz propia, sen\u00f3n que a recibe dunha estrela, e que xira arredor dunha estrela cunha \u00f3rbita el\u00edptica. Da estrela recibe unha importante radiaci\u00f3n electromagn\u00e9tica.\nO termo planeta \u00e9 antigo, con lazos coa historia, astrolox\u00eda, ciencia, mitolox\u00eda, e relixi\u00f3n. \u00c1 parte da Terra mesma, que non era considerada como planeta, como non poder\u00eda ser doutra forma na teor\u00eda xeoc\u00e9ntrica, co\u00f1ec\u00edanse desde moi antigo cinco planetas do Sistema Solar visibles ao ollo humano sen axuda dun telescopio. Son estes Mercurio, Venus, Marte, X\u00fapiter e Saturno, considerados por moitas culturas temper\u00e1s divinos ou emisarios das deidades. O uso do telescopio permitiu a descuberta de Urano e Neptuno. A medida que avanzou o co\u00f1ecemento cient\u00edfico, cambiou a percepci\u00f3n dos planetas, incorporando un considerable n\u00famero de obxectos dispares. En 2006, a Uni\u00f3n Astron\u00f3mica Internacional adoptou oficialmente a resoluci\u00f3n na que se defin\u00edan os planetas do Sistema Solar. Esta definici\u00f3n \u00e9 controvertible pois excl\u00fae a moitos obxectos de masa planetaria en base a onde ou que orbitan. A\u00ednda que segundo a definici\u00f3n actual son \"planetas\" os oito corpos planetarios anteriormente mencionados descubertos antes de 1950, alg\u00fans corpos celestes coma Ceres, Pallas, Juno e Vesta (todos eles obxectos do cinto de asteroides), e Plut\u00f3n (o primeiro obxecto descuberto m\u00e1is al\u00f3 de Neptuno), foron outrora considerados planetas pola comunidade cient\u00edfica. No ano 2003 houbo unha controversia sobre se Plut\u00f3n era ou non un planeta. A alternativa postulada \u00e9 que el forma parte do cinto de Kuiper. Plut\u00f3n estivo considerado un planeta ata o 24 de agosto de 2006 cando a IAU o definiu como planeta anano. Hoxe considerase que o Sistema Solar se comp\u00f3n de oito planetas, moitos dos cales te\u00f1en sat\u00e9lites naturais, ademais de millares de asteroides e cometas.\nO sistema xeoc\u00e9ntrico de Tolomeo consideraba que os planetas orbitaban ao redor da Terra en movementos de deferente e epiciclo. A\u00ednda que a idea de que os planetas orbitaban ao redor do Sol foi suxerida moitas veces, non foi ata o s\u00e9culo XVII que esta teor\u00eda foi corroborada polas observaci\u00f3ns astron\u00f3micas cos primeiros telescopios, feitas por Galileo Galilei. Na mesma \u00e9poca, mediante a an\u00e1lise dos datos recollidos de observaci\u00f3ns anteriores ao telescopio, Tycho Brahe e Johannes Kepler acharon que as \u00f3rbitas dos planetas eran m\u00e1is ben el\u00edpticas ca circulares. Conforme melloraban as ferramentas de observaci\u00f3n celeste, os astr\u00f3nomos viron que, ao igual ca Terra, os planetas rotaban ao redor dun eixe oblicuo con respecto ao seu polo orbital, e que alg\u00fans compart\u00edan caracter\u00edsticas como casquetes de xeo e as estaci\u00f3ns. Desde os albores da Era espacial, as observaci\u00f3ns detalladas das sondas espaciais acharon que a Terra e outros planetas compart\u00edan caracter\u00edsticas como o vulcanismo, a tect\u00f3nica, os furac\u00e1ns, e mesmo a hidrolox\u00eda.\nAlg\u00fans miles de planetas que orbitan outras estrelas (planetas extrasolares ou exoplanetas) foron descubertos na V\u00eda L\u00e1ctea. A 1 de novembro de 2020, co\u00f1ec\u00edanse 4\u00a0370 planetas extrasolares en 3\u00a0230 sistemas planetarios (inclu\u00edndo 715 sistemas planetarios m\u00faltiples), variando en tama\u00f1o desde algo m\u00e1is do tama\u00f1o da L\u00faa ata xigantes gasosos o dobre de grandes que X\u00fapiter. De entre eles, cen te\u00f1en o mesmo tama\u00f1o c\u00e1 Terra e nove est\u00e1n \u00e1 mesma distancia relativa da s\u00faa estrela coma a Terra do Sol, isto \u00e9, est\u00e1n na zona de habitabilidade. O 20 de decembro de 2011, o telescopio espacial Kepler informou do descubrimento dos primeiros planetas extrasolares do tama\u00f1o da Terra, Kepler-20e e Kepler-20f, orbitando o an\u00e1logo solar Kepler-20. Un estudo de 2012, analizando datos de microlentes gravitacionais, estimou unha media de polo menos 1,6 planetas ligados a cada estrela da V\u00eda L\u00e1ctea. Crese que aproximadamente unha de cada cinco estrelas an\u00e1logas ao Sol ten un planeta do tama\u00f1o da Terra na s\u00faa zona de habitabilidade.\nFormaci\u00f3n.\nNon se sabe con certeza como se forman os planetas. A teor\u00eda predominante \u00e9 que son formados durante o colapso dunha nebulosa nun delgado disco de gas e po. Unha protoestrela f\u00f3rmase no n\u00facleo, rodeada por un disco protoplanetario que rota. A trav\u00e9s da acreci\u00f3n (un proceso de crecemento por agregaci\u00f3n de corpos menores) as part\u00edculas de po do disco van acumul\u00e1ndose formando corpos cada vez m\u00e1is grandes. As concentraci\u00f3ns locais de masa son co\u00f1ecidas como formas planetesimais, as cales aceleran o proceso de acreci\u00f3n ao engadirse novo material pola s\u00faa atracci\u00f3n gravitacional. Estas concentraci\u00f3ns fanse m\u00e1is densas ata que colapsan cara ao interior pola gravidade para formar protoplanetas. Despois de que un planeta acade un di\u00e1metro maior que a L\u00faa, comeza a acumular unha atmosfera, en gran medida polo aumento da captura de planetesimais por medio da fricci\u00f3n atmosf\u00e9rica.\nCando a protoestrela medra o suficiente e se acende para formar unha estrela, o disco que a\u00ednda queda despr\u00e9ndese cara ao exterior por fotoevaporaci\u00f3n, polo vento solar, polo efecto Poynting-Robertson ou por outras causas. A partir de ent\u00f3n a\u00ednda poden quedar moitos protoplanetas orbitando a estrela ou os uns aos outros, pero co tempo moitos coliden, ben formado un \u00fanico planeta m\u00e1is grande ou lanzando material cara outros protoplanetas ou planetas maiores que o absorben. Eses obxectos fanse o suficientemente grandes como para capturar materia das proximidades da s\u00faa \u00f3rbita e converterse en planetas. Mentres tanto, os protoplanetas que evitaron as colisi\u00f3ns poden converterse en sat\u00e9lites naturais de planetas pola s\u00faa captura gravitacional, ou permaneces en cintos doutros obxectos para converterse en planetas ananos ou corpos pequenos.\nOs enerx\u00e9ticos impactos dos planetesimais m\u00e1is pequenos (as\u00ed como a radioactividade) quentan o planeta en crecemento, causando que se fundan parcialmente. O interior do planeta comeza a diferenciarse da masa, desenvolvendo un n\u00facleo m\u00e1is denso. Os planetas s\u00f3lidos m\u00e1is pequenos perden parte das s\u00faas atmosferas debido \u00e1 s\u00faa acreci\u00f3n, pero os gases perdidos poden ser substitu\u00eddos pola desgasificaci\u00f3n do manto e polo impacto de cometas.\nCo descubrimento e observaci\u00f3n de sistemas planetarios ao redor de estrelas distintas \u00e1 nosa, faise posible elaborar, revisar ou incluso substitu\u00edr esta teor\u00eda. O nivel de metalicidade (un termo astron\u00f3mico que describe a abundancia de elementos qu\u00edmicos cun n\u00famero at\u00f3mico superior a 2, o pertencente ao helio) crese actualmente determinante para que unha estrela te\u00f1a planetas. Polo tanto, p\u00e9nsase que unha estrela rica en metais posuir\u00e1 un sistema planetario m\u00e1is s\u00f3lido que unha que unha pobre en metais.\nPlanetas do Sistema Solar.\nNo Sistema Solar hai oito planetas que, de menor a maior distancia ao Sol, e co seu correspondente s\u00edmbolo planetario, son:\nX\u00fapiter \u00e9 o m\u00e1is grande cunha masa 318 veces a da Terra, mentres que Mercurio \u00e9 o m\u00e1is pequeno con 0,055 veces a masa da Terra. Ademais est\u00e1n reco\u00f1ecidos cinco planetas ananos.\nOs planetas do Sistema Solar div\u00eddense en categor\u00edas segundo a s\u00faa composici\u00f3n:\nPlanetas externos ao Sistema Solar.\nPlanetas extrasolares.\nDende 1988 o descubrimento de Gamma Cephei Ab, confirmou unha serie de descubrimentos que se fixeron de planetas en \u00f3rbita arredor de estrelas distintas do Sol. Ata outubro de 2011 descubr\u00edranse 567\u00a0sistemas planetarios que conte\u00f1en un total de 692\u00a0corpos. A maior\u00eda deles te\u00f1en masas que son comparables ou maiores que X\u00fapiter. Entre as excepci\u00f3ns incl\u00faense unha serie de planetas descubertos en \u00f3rbita arredor dos restos queimados de estrelas chamados p\u00falsares, como PSR B1257 +12, os planetas en \u00f3rbita arredor das estrelas: Mu Arae, 55 Cancri e GJ 436, que son aproximadamente do tama\u00f1o de Neptuno, e un sistema planetario que cont\u00e9n polo menos dous planetas en \u00f3rbita arredor de Gliese 876.\nNon est\u00e1 claro se os grandes planetas recentemente descubertos se parecen aos xigantes gasosos do Sistema Solar ou se son dun tipo de gas distinto a\u00ednda non confirmado como o amon\u00edaco ou o carbono. En particular, alg\u00fans destes planetas, co\u00f1ecidos como \"x\u00fapiteres quentes\", orbitan moi preto das s\u00faas estrelas nai, en \u00f3rbitas case circulares, polo que reciben moita m\u00e1is radiaci\u00f3n estelar que os xigantes do Sistema Solar. Isto fai preguntarse se son o mesmo tipo de planetas. Existe tam\u00e9n unha clase de \"x\u00fapiteres quentes\" que orbitan tan preto da s\u00faa estrela que as s\u00faas atmosferas son arrincada lentamente, e se denominan planetas Chthonianos.\nPara unha observaci\u00f3n m\u00e1is detallada de planetas extrasolares requirirase unha nova xeraci\u00f3n de instrumentos, inclu\u00eddos os telescopios espaciais. A nave espacial CoRoT est\u00e1 a buscar variaci\u00f3ns de luminosidade estelar debida ao tr\u00e1nsito de planetas. Tam\u00e9n se propuxeron varios proxectos como a creaci\u00f3n dun conxunto de telescopios espaciais para a busca de planetas extrasolares con masas comparables \u00e1 da Terra. Estes incl\u00faen o proxecto da NASA Kepler Mission, Terrestrial Planet Finder, e programas da Misi\u00f3n Espacial de Interferometr\u00eda, o Darwin da ESA, o CNES e a PEGASE. The New Worlds Misi\u00f3n \u00e9 un dispositivo oculto que pode traballar en conxunto co telescopio espacial James Webb. Por\u00e9n, o financiamento dalg\u00fans destes proxectos contin\u00faa a ser incerta. A frecuencia de ocorrencia destes planetas terrestres \u00e9 unha das variables na ecuaci\u00f3n de Drake, que estima o n\u00famero de planetas con seres intelixentes.\nPlanetas interestelares.\nVarias simulaci\u00f3ns por ordenador de evoluci\u00f3n estelar e formaci\u00f3n dos sistemas planetarios suxeriron que alg\u00fans obxectos de masa planetaria puideron ser expulsados ao espazo interestelar. Alg\u00fans cient\u00edficos argumentaron que eses obxectos atopados vagando no espazo deben ser clasificados como \"planetas\". Non obstante, outros investigadores suxeriron que poder\u00edan ser estrelas de masa pequena. A definici\u00f3n da UAI sobre planetas extrasolares non toma posici\u00f3n sobre a cuesti\u00f3n.\nEn 2005, os astr\u00f3nomos anunciaron o descubrimento de Cha 110913-773444, a anana marr\u00f3n m\u00e1is pequena atopada ata esa data, con s\u00f3 sete veces a masa de X\u00fapiter. Xa que non se atopa en \u00f3rbita arredor dunha estrela de detonaci\u00f3n, \u00e1 unha sub-anana marr\u00f3n, de acordo coa definici\u00f3n da UAI. Por\u00e9n, alg\u00fans astr\u00f3nomos cren que deber\u00eda ser denominada como planeta. Durante un breve tempo en 2006, os astr\u00f3nomos creron que atoparan un sistema binario de obxectos, Oph 162225-240515, que os descubridores describiron como \"planemos\" ou \"obxectos de masa planetaria\", pero as \u00faltimas an\u00e1lises dos obxectos determinaron que as s\u00faas masas son maiores que 13\u00a0veces a de X\u00fapiter, que \u00e9 o l\u00edmite de masa que debe de ter un planeta para que no seu n\u00facleo non se produzan combusti\u00f3ns termonucleares, \u00e9 dicir, para que non sexa unha estrela.\nHistoria da observaci\u00f3n dos planetas.\nDende a prehistoria e ata o comezo da astronom\u00eda con telescopios, os planetas co\u00f1ecidos eran Mercurio, Venus, Marte, X\u00fapiter e Saturno xa que son visibles a simple vista.\nAs orixes da observaci\u00f3n dos planetas dos que hai rexistro rem\u00f3ntanse \u00e1 civilizaci\u00f3n sumeria (3800-2000 a.C.) cuxa cultura, e especialmente a s\u00faa relixi\u00f3n, repercutiu na mitolox\u00eda doutros pobos antigos da rexi\u00f3n de Mesopotamia. Al\u00ed, os planetas identific\u00e1banse con deidades da s\u00faa relixi\u00f3n das que tomaban os seus nomes. Ademais, nesa \u00e9poca forx\u00e1ronse tam\u00e9n os s\u00edmbolos que se empregan ata hoxe. Ordenados dende o Sol cara ao exterior son:\nPara nomear os planetas, a cultura grega antiga, tomou os nomes dos deuses babilonios traducidos \u00e1s s\u00faas divindades correspondentes. Eles son:\nA cultura romana antiga, renomeou os deuses gregos e con eles os planetas. Estes son os nomes que contin\u00faan a usarse:\nDescubrimento de planetas con telescopio.\nUrano \u00e9 visible a simple vista no momento da oposici\u00f3n, en ceos escuros, sen contaminaci\u00f3n lum\u00ednica, mais, en parte pola lentitude dos seus movementos, non foi identificado como planeta na antig\u00fcidade. No s\u00e9culo XVII foi catalogado como estrela. En 1781 o brit\u00e1nico William Herschel observou un obxecto que m\u00e1is tarde se confirmou como un planeta al\u00e9n da \u00f3rbita de Saturno. Ao momento de nomealo intentouse render homenaxe ao rei do Reino Unido, mais finalmente denominouse Urano, que na mitolox\u00eda grega \u00e9 un tit\u00e1n primordial personificador do ceo e pai de Crono que, coma este, foi derrocado polo seu fillo. Desta maneira continuouse a tradici\u00f3n de empregar a mitolox\u00eda antiga para nomear os planetas, a\u00ednda que en lugar do nome romano (\"Caelus)\" como no resto dos planetas usouse a forma grega. Esta tradici\u00f3n fora iniciada coa astronom\u00eda telesc\u00f3pica a principios do s\u00e9culo XVII coa denominaci\u00f3n dos sat\u00e9lites galileanos de X\u00fapiter por Simon Marius. \nEn 1801 o italiano Giuseppe Piazzi descubriu un obxecto de pequeno tama\u00f1o entre Marte e X\u00fapiter que foi denominado Ceres pola deusa romana da agricultura, as colleitas e a fecundidade, situ\u00e1ndose na tradici\u00f3n de empregar nomes de deidades romanas. De xeito similar a Urano, orixinariamente intentouse engadir un \"apelido\" en honra a un monarca do pa\u00eds do descubrimento, algo que foi rexeitado. En Grecia ch\u00e1mase Dem\u00e9ter, a equivalente grega de Ceres. Este obxecto foi considerado planeta ata mediados do s\u00e9culo XIX, cando se descubriu que estaba nun cinto con outros asteroides. \nEn 1846 Johann Gottfried Galle e Urbain Le Verrier descubriron un planeta m\u00e1is al\u00f3 de Urano que, despois dalg\u00fans ensaios foi chamado Neptuno, deus romano, fillo de Saturno e irm\u00e1n de X\u00fapiter, que goberna todas as augas e mares. Finalmente, en 1930 o estadounidense Clyde Tombaugh descubriu un corpo al\u00e9n de Neptuno e para nomealo adoptouse Plut\u00f3n, polo deus romano do inframundo. De xeito similar a Ceres, Plut\u00f3n foi considerado planeta ata que se descubriu que pertenc\u00eda a un cinto de obxectos menores, o cinto de Kuiper."}
{"id": "2786", "revid": "23204", "url": "https://gl.wikipedia.org/wiki?curid=2786", "title": "Jos\u00e9 Saramago", "text": "Jos\u00e9 de Sousa Saramago, nado en Azinhaga, Goleg\u00e3, o 16 de novembro de 1922 e finado en T\u00edas, Lanzarote, o 18 de xu\u00f1o de 2010, foi un escritor portugu\u00e9s, ga\u00f1ador en 1998 do Premio Nobel de Literatura e en 1995 do Premio Cam\u00f5es.\nSaramago considerouse responsable do reco\u00f1ecemento internacional efectivo da prosa en portugu\u00e9s. Co\u00f1ecido polo seu ate\u00edsmo e iberismo, foi membro do Partido Comunista Portugu\u00e9s e foi subdirector do \"Di\u00e1rio de Not\u00edcias\". Xunto con Luiz Francisco Rebello, Armindo Magalh\u00e3es, Manuel da Fonseca e Urbano Tavares Rodrigues foi, en 1992, un dos fundadores da Fronte Nacional para a Defensa da Cultura (FNDC). Casado, en segundas nupcias, coa espa\u00f1ola Pilar del R\u00edo, Saramago viviu na illa espa\u00f1ola de Lanzarote, nas Illas Canarias. O 29 de xu\u00f1o de 2007 constitu\u00edu a Fundaci\u00f3n Jos\u00e9 Saramago para a defensa e difusi\u00f3n da Declaraci\u00f3n Universal dos Dereitos Humanos e problemas ambientais. En 2012, a Fundaci\u00f3n Jos\u00e9 Saramago abriu as s\u00faas portas ao p\u00fablico na Casa dos Bicos de Lisboa, presidida pola s\u00faa muller Pilar del R\u00edo .\nTraxectoria.\nJos\u00e9 Saramago naceu en 1922 na aldea de Azinhaga, no municipio de Goleg\u00e3, dunha familia de agricultores, foron os seus pais Jos\u00e9 de Sousa (1896-1964), que despois foi polic\u00eda, e Maria da Piedade (1898-1982). Naceu 16 de novembro, a\u00ednda que o rexistro oficial mostra o 18 como o d\u00eda do seu nacemento. A s\u00faa vida pasou en gran parte na cidade de Lisboa, a onde a familia se mudou en 1924, mesmo antes de cumprir dous anos, o seu irm\u00e1n Francisco de Sousa (1920-1924) morreu o 22 de decembro do mesmo ano.\nA orixe do apelido Saramago fai referencia ao apelido familiar, \"Saramago\" , que \u00e9 unha planta herb\u00e1cea cunha flor que medra na rexi\u00f3n de Goleg\u00e3. Na data do rexistro de nacemento de Jos\u00e9, o conservador rexistrou erroneamente ao neno co alcume polo que a familia era co\u00f1ecida.\nA s\u00faa nai, analfabeta, inculcoulle as ganas de saber e regaloulle o seu primeiro libro. Mostrou un interese temper\u00e1n polos estudos e a cultura, e esta curiosidade ante o mundo acompa\u00f1ouno ata a s\u00faa morte.\nPor dificultades econ\u00f3micas non puido prolongar o ensino secundario. Despois de facer o curso de cerralleiro mec\u00e1nico, traballou de oficinista na Seguridade Social e conheceu, e 1975, o desemprego. Iso non lle impediu manter unha postura c\u00edvica exemplar, marcada pelo traballo pol\u00edtico activo, antes e durante o regime salazarista, nin de, grazas a un traballo de autodidacta, adquirir uns co\u00f1ecementos liter\u00e1rios, culturais, filos\u00f3ficos e hist\u00f3ricos de calidade, para acabar convert\u00e9ndose nun dos raros escritores profesionais portugueses.\nFascinado polos libros, visitou a Biblioteca Municipal Central / Palacio Galveias pola noite.\nCami\u00f1o profesional e literario..\n\u00c1 idade de 25 anos publicou a primeira novela \"Terra do Pecado\" (1947), no mesmo ano do nacemento da s\u00faa filla, Violante dos Reis Saramago, froito do seu primeiro matrimonio con Ilda Reis - coa que casou en 1944 e coa que permaneceu ata 1970. Naquel momento, Saramago era funcionario. Entre 1970 e 1986 conviviu coa escritora Isabel da N\u00f3brega. En 1988 casar\u00eda coa xornalista e tradutora espa\u00f1ola Mar\u00eda del Pilar del R\u00edo S\u00e1nchez, \u00e1 que co\u00f1eceu en 1986 e xunto a quen viviu ata a s\u00faa morte. En 1955 e para aumentar os seus ingresos, comezou a facer traduci\u00f3ns de Hegel , Tolstoi e Baudelaire, entre outros.\nDespois de \"Terra do Pecado\", Saramago presentou ao seu editor o libro \"Clarab\u00f3ia\" que, tras ser rexeitado, permaneceu in\u00e9dito ata 2011. Non obstante, persiste nos esforzos literarios e, 19 anos despois, un empregado, daquela, da Editorial Estudos Cor, cambia a prosa para a poes\u00eda, lanzando \"Os Poemas Poss\u00edveis.\"\u00a0Cinco anos, publica, sen afecci\u00f3n, outros dous libros de poes\u00eda m\u00e1is: \"Probablemente Alegria\" (1970) e \"O Ano de 1993\" (1975). \u00c9 cando tam\u00e9n cambia de traballo, abandonando Estudos Cor para traballar no \"Di\u00e1rio de Not\u00edcias\" (DN) e, m\u00e1is tarde, no \"Di\u00e1rio de Lisboa\". En 1975, volveu ao DN como subdirector, onde permaneceu dez meses, ata o 25 de novembro do mesmo ano, cando os militares portugueses intervi\u00f1eron na publicaci\u00f3n (reaccionando ao que consideraban os excesos da Revoluci\u00f3n dos Caraveis), despedindo a varios empregados. Cansado, Saramago decide dedicarse s\u00f3 \u00e1 literatura, substitu\u00edndo ao xornalista polo narrador: \"\"(...) Estaba agardando as pedras do crebacabezas do destino - supo\u00f1endo que haxa destino, non creo que haxa - para organizarse. \u00c9 necesario que cada un de n\u00f3s puxese a s\u00faa propia pedra, e o que puxen foi este: \"Non vou buscar traballo\"\" , dixo Saramago nunha entrevista coa revista Playboy, en 1995.\nDa experiencia vivida nos xornais, quedaron tres cr\u00f3nicas: \"Deste Mundo e Outro\", 1971, \"A Bagagem do Viajante\", 1973, \"Opini\u00f5es que o DL Teve\", 1974 e \"Os Apontamentos\", 1976. Pero non son as cr\u00f3nicas, nin as historias, nin o teatro os encargados de facer de Saramago un dos autores portugueses m\u00e1is importantes. Esta misi\u00f3n est\u00e1 reservada para as s\u00faas novelas, o x\u00e9nero ao que regresa en 1977.\nTres d\u00e9cadas despois de \"que se\" publicase \"Terra do Pecado\", Saramago volveu ao mundo da prosa de ficci\u00f3n cun \"Manual de Pintura e Caligraf\u00eda\" . Pero a\u00ednda non \u00e9 o lugar onde o autor definise o seu estilo. As marcas caracter\u00edsticas do estilo \"saramaguiano\" s\u00f3 aparecer\u00edan con \"Levantado do Ch\u00e3o\" (1980), un libro no que o autor retrata a vida de privaci\u00f3n da pobre poboaci\u00f3n do Alentexo.\nDous anos despois de \"Levantado do Ch\u00e3o\" , aparece a novela \"Memorial do Convento\" (1982), un libro que definitivamente ga\u00f1a a atenci\u00f3n de lectores e cr\u00edticos. Nela, Saramago mesturou feitos reais con personaxes inventados: o rei D. Jo\u00e3o V e Bartolomeu de Gusm\u00e3o, co misterioso Blimunda e o traballador Baltazar, por exemplo. O contraste entre a rica aristocracia ociosa e a xente traballadora e construtiva da historia serve como met\u00e1fora da loita de clases marxistas. A brutal cr\u00edtica dunha Igrexa ao servizo dos opresores inicia a exposici\u00f3n dun intento de destru\u00edr o fen\u00f3meno relixioso como un d\u00eda humano construtor de guerras.\nDe 1980 a 1991, o autor sacou \u00e1 luz catro novelas m\u00e1is que fan referencia a feitos da realidade material, cuestionando a interpretaci\u00f3n da \"historia\" oficial: \"O Ano da Morte de Ricardo Reis\" (1985), sobre as andanzas do heter\u00f3nimo de Fernando Pessoa por Lisboa. \"Jangada de Pedra\" (1986), na que se cuestiona o papel ib\u00e9rico na ent\u00f3n CEE a trav\u00e9s da met\u00e1fora da Pen\u00ednsula Ib\u00e9rica, romp\u00e9ndose de Europa e atopando o seu lugar entre a vella Europa e a nova Am\u00e9rica; \"Hist\u00f3ria do Cerco de Lisboa\" (1989), onde un revisor ten a tentaci\u00f3n de introducir un \"non\" no texto hist\u00f3rico que corrixe, cambiando o seu significado; e \"O Evangelho Segundo Jesus Cristo\" (1991), onde Saramago reescribe o libro sagrado desde a perspectiva dun Cristo que non \u00e9 Deus e se revolve contra o seu destino e onde, en profundidade, cuestiona o lugar de Deus, o cristianismo, o sufrimento e a morte.\nNos anos seguintes, entre 1995 e 2005, Saramago publicou seis novelas m\u00e1is, iniciando unha nova fase na que as tramas xa non se despregan en lugares ou tempos concretos e os personaxes hist\u00f3ricos est\u00e1n ausentes: \"Ensaio Sobre a Cegueira\" (1995); \"Todos os Nomes\" (1997); \"A Cova\" (2001); \"O Homen Duplicado\" (2002); \"Ensaio sobre a lucidez\" (2004); e \"As intermit\u00e9ncias da morte\" (2005). Nesta fase, Saramago penetrou nos cami\u00f1os da sociedade contempor\u00e1nea dun xeito m\u00e1is investigador, cuestionando \u00e1 sociedade capitalista e o papel da existencia humana condenada a morte.\nFormou parte da primeira direcci\u00f3n da Asociaci\u00f3n Portuguesa de Escritores, e, desde 1985 a 1994, foi presidente da Asemblea Xeral da Asociaci\u00f3n Portuguesa de Autores.\nOs tempos de Lanzarote.\nA novela \"O Evangelho Segundo Jesus Cristo\" (1991) levouno \u00e1 fama por mor dunha pol\u00e9mica sen precedentes en Portugal \u2014que se considera unha rep\u00fablica laica\u2014, cando o goberno vetou a s\u00faa presentaci\u00f3n ao Premio Literario Europeo dese ano, alegando que \u00abofend\u00eda os cat\u00f3licos\u00bb. Como acto de protesta, Saramago abandonou Portugal e instalouse na illa canaria de Lanzarote. En 1995 publicou unha das s\u00faas novelas m\u00e1is co\u00f1ecidas, \"Ensaio sobre a Cegueira.\" En 1997 publicou a s\u00faa novela \"Todos os Nomes\", que gozou tam\u00e9n de gran reco\u00f1ecemento. En 1998 ga\u00f1ou o Premio Nobel de Literatura, convert\u00e9ndose no primeiro escritor \u2014e ata o de agora o \u00fanico\u2014 de lingua portuguesa en ga\u00f1ar este premio. Desde ent\u00f3n, compartiu a s\u00faa residencia entre Lisboa e a illa canaria, participando na vida social e cultural de ambos os pa\u00edses, cuxas estreitas relaci\u00f3ns xustificou nunha entrevista para propo\u00f1er a s\u00faa idea ut\u00f3pica de creaci\u00f3n dunha Iberia unida.\u200b Ateo declarado,\u200b colaborou ocasionalmente en prensa, achegando o seu punto de vista, sempre agudo e comprometido.\u200b En definici\u00f3n s\u00faa, \u00abDeus \u00e9 o silencio do universo, e o ser humano, o berro que d\u00e1 sentido a ese silencio\u00bb. Unha das s\u00faas \u00faltimas obras foi \"As intermit\u00eancias da morte\", onde conta dun pa\u00eds cuxo nome non ser\u00e1 mencionado e prod\u00facese algo nunca visto desde o principio do mundo: a morte decide suspender o seu traballo letal, a xente deixa de morrer. De a\u00ed en diante, relataranse situaci\u00f3ns inimaxinables ou non, xa que ningu\u00e9n morre pero seguen envellecendo. A frase que pecha a s\u00faa \u00faltima novela, Ca\u00edn, \u00e9 \u00abA historia acabou, non haber\u00e1 m\u00e1is que contar\u00bb. Tanto a s\u00faa casa como a biblioteca privada at\u00f3panse abertas ao p\u00fablico todo o ano na vila de T\u00edas. Polos corredores \u00e9 f\u00e1cil toparse con Pilar do R\u00edo, a s\u00faa muller, quen a\u00ednda frecuenta a vivenda e preside a Fundaci\u00f3n Jos\u00e9 Saramago. Al\u00ed, entre outras cousas, est\u00e1 a colecci\u00f3n de reloxos que o escritor portugu\u00e9s detivo \u00e1s catro, como s\u00edmbolo de amor cara a ela, pois co\u00f1ec\u00e9ronse a esa hora.\nA viaxe a Lanzarote conta m\u00e1is sobre o escritor do que mostra a xustificaci\u00f3n actual (a medida de censura portuguesa). Co xesto de retirada cara \u00e1 illa m\u00e1is oriental das Canarias, Saramago non s\u00f3 protesta contra o cerco, sen\u00f3n que se arraiga nun lugar de xeograf\u00eda inh\u00f3spita (\u00e9 unha illa volc\u00e1nica, con pouca vexetaci\u00f3n e sen fonte de auga potable). A decisi\u00f3n ten un car\u00e1cter revelador, m\u00e1is a\u00ednda se ten en conta que, neste caso, \"m\u00e1is oriental\" significa dicir m\u00e1is preto de Portugal e do continente europeo.\nMesmo nos tempos de hexemon\u00eda do pensamento pro mercado, Saramago mantivo os ollos nunha illa europea m\u00e1is preto de \u00c1frica que o antigo centro da civilizaci\u00f3n capitalista. Atento sempre \u00e1s inxustizas da era moderna, vixiante das m\u00e1is diversas causas sociais, Saramago nunca se cansou de investir, usando a arma que usaba, a palabra. \"\"Aqu\u00ed na Terra contin\u00faa a fame, / A desgraza, o loito e a fame de novo\".\" di o eu l\u00edrico do poema saramaguiano \"Fala do Velho do Restelo ao Astronauta\" (do libro \"Os Poemas Poss\u00edveis\" , publicado en 1966).\nMorte.\nSaramago morreu o 18 de xu\u00f1o de 2010, aos 87 anos, na s\u00faa casa de Lanzarote onde viv\u00eda coa s\u00faa muller Pilar del Rio, v\u00edtima de leucemia cr\u00f3nica. O escritor levaba tempo enfermo e o seu estado empeorou na \u00faltima semana da s\u00faa vida. O seu funeral tivo honras de Estado e o corpo foi cremado no cemiterio Alto de S\u00e3o Jo\u00e3o, en Lisboa. As cinzas do escritor foron depositadas ao p\u00e9 dunha oliveira, en Lisboa o 18 de xu\u00f1o de 2011.\nPortugal declarou dous d\u00edas de loito. Condolencias de Luiz In\u00e1cio Lula da Silva (Brasil), Bernar Kouchner (Francia) e Jos\u00e9 Luis Rodr\u00edguez Zapatero (Espa\u00f1a), mentres Ra\u00fal e Fidel Castro de Cuba enviaron flores. O funeral foi en Lisboa o 20 de xu\u00f1o de 2010, na presenza de m\u00e1is de 20.000 persoas, moitos viaxaron centos de quil\u00f3metros, mais tam\u00e9n foi notabele a ausencia do Presidente de dereitas de Portugal An\u00edbal Cavaco Silva.\nObra.\nJos\u00e9 Saramago foi co\u00f1ecido por usar un estilo oral, coeval de contos de tradici\u00f3n oral populares nos que a vitalidade da comunicaci\u00f3n \u00e9 m\u00e1is importante que a correcci\u00f3n ortogr\u00e1fica da lingua escrita. Est\u00e1n presentes todas as caracter\u00edsticas da linguaxe oral, empregada predominantemente en oratoria, dial\u00e9ctica, ret\u00f3rica e que serven ao seu estilo intervencionista e persuasivo. As\u00ed, usa frases e per\u00edodos longos, empregando a puntuaci\u00f3n dun xeito non convencional; os di\u00e1logos dos personaxes ins\u00edrense nos par\u00e1grafos que os preceden, de xeito que non haxa sangras nos seus libros. Este tipo de marca de voz proporciona unha forte sensaci\u00f3n de fluxo de conciencia, ata o punto de que o lector se confunda se un certo di\u00e1logo era real ou s\u00f3 un pensamento. Moitas das s\u00faas frases (ou oraci\u00f3ns) ocupan m\u00e1is dunha p\u00e1xina, empregando comas onde a maior\u00eda dos escritores usar\u00edan puntos finais. As\u00ed mesmo, moitos dos teus par\u00e1grafos ocupar\u00edan cap\u00edtulos enteiros doutros autores.\nEstas caracter\u00edsticas fan que o estilo de Saramago sexa \u00fanico na literatura contempor\u00e1nea, sendo considerado por moitos cr\u00edticos como un mestre no tratamento da lingua portuguesa. En 2003, o cr\u00edtico norteamericano Harold Bloom, no seu libro \"Genius: A Mosaic of One Hundred Exemplary Creative Minds\", consideraba a Jos\u00e9 Saramago \"o novelista m\u00e1is talentoso vivo hoxe \", refer\u00edndose a el como\" o Mestre \". Ademais, afirmou que Saramago \u00e9 \"un dos \u00faltimos tit\u00e1ns dun x\u00e9nero literario que est\u00e1 desaparecendo\".\nA obra de Jos\u00e9 Saramago caracterizouse por interrogar a historia de Portugal e as motivaci\u00f3ns humanas. Atopar as claves polas que un imperio quedou relegado a un segundo plano respecto ao resto de Europa e entender o accionar do home foron as s\u00faas preocupaci\u00f3ns centrais. Pero a\u00ednda que a s\u00faa novel\u00edstica ten como eixo vertebrador a realidade de Portugal e a s\u00faa historia, non se trata, con todo, dunha narrativa hist\u00f3rica, sen\u00f3n de relatos onde a historia se mestura coa ficci\u00f3n, sempre a trav\u00e9s da iron\u00eda e ao servizo dunha aguda conciencia social.\nNa Universidade Aut\u00f3noma de Barcelona creouse a C\u00e1tedra Jos\u00e9 Saramago e na Universidade de Vigo a C\u00e1tedra Internacional Jos\u00e9 Saramago.\nJos\u00e9 Saramago e Galicia.\nIV Premio Arcebispo San Clemente, 1999 (Santiago de Compostela), por \"Ensaio sobre a cegueira\" e Premio Rosal\u00eda de Castro do PEN Club de Galicia, con Gonzalo Torrente Ballester, Bernardo Atxaga e Joan Perucho, 1996 (Vigo).\n\"Ensaio sobre a Cegueira\" foi representado polo grupo galego Sarabela Teatro en 2015, baixo a direcci\u00f3n de \u00c1nxeles Cu\u00f1a B\u00f3veda.\nJos\u00e9 Saramago sostivo que a existencia dunha cultura galego-portuguesa \u00ab\u00e9 case te\u00f3rica, xa que a relaci\u00f3n de Galicia e Portugal termina no Douro\u00bb. Explicou que \u00abo que est\u00e1 ao sur xa non pinta nada e chega ata o Douro porque eses dous pobos te\u00f1en intereses com\u00fans; temos intereses exclusivos dun e outro lado, pero non se chega a ningunha parte se non se busca o que \u00e9 com\u00fan, o que \u00e9 noso\u00bb.\nEn 1999 clausurou a XVI Semana Galega de Filosof\u00eda, na que participou unha vez m\u00e1is. Participou en 2009 nos Di\u00e1logos Literarios de Mari\u00f1\u00e1n, da Fundaci\u00f3n Carlos Casares.\nEn 2018 o Centro Cultural Portugu\u00e9s do Instituto Cam\u00f5es de Vigo celebrou en Galicia o vix\u00e9simo aniversario da concesi\u00f3n do Premio Nobel de Literatura a Jos\u00e9 Saramago."}
{"id": "2787", "revid": "56817", "url": "https://gl.wikipedia.org/wiki?curid=2787", "title": "Principio de indeterminaci\u00f3n de Heisenberg", "text": "O principio de indeterminaci\u00f3n de Heisenberg \u00e9 un principio da mec\u00e1nica cu\u00e1ntica o cal estipula que \"non poden determinarse con exactitude e \u00e1 vez a posici\u00f3n e a velocidade dunha part\u00edcula\". A s\u00faa expresi\u00f3n matem\u00e1tica m\u00e1is co\u00f1ecida \u00e9:\nonde \u00e9 a constante de Planck entre 2\u00b7\u03c0, e entendendo como desviaci\u00f3n t\u00edpica. A primeira formulaci\u00f3n refinada de Heisenberg foi \nComo a constante de Planck ten un valor tan reducido, podemos desprezala e as\u00ed determinar a posici\u00f3n e a velocidade de acordo coa mec\u00e1nica cl\u00e1sica, pero non na mec\u00e1nica cu\u00e1ntica, onde os valores de erros na posici\u00f3n son relativamente moito maiores.\nEste principio est\u00e9ndese a outros pares de magnitudes conxugadas, como a enerx\u00eda e o tempo, por exemplo, quedando neste caso "}
{"id": "2788", "revid": "56817", "url": "https://gl.wikipedia.org/wiki?curid=2788", "title": "Constante de Planck", "text": "A constante de Planck, tam\u00e9n chamada 'cuanto de acci\u00f3n', \u00e9 unha constante f\u00edsica que representa a m\u00ednima cantidade da magnitude de acci\u00f3n (enerx\u00eda por tempo ou cantidade de movemento por espazo) e ven representada por \"h\" = 6.626 068 76(52) \u00d7 10\u221234 J\u00b7s"}
{"id": "2790", "revid": "23204", "url": "https://gl.wikipedia.org/wiki?curid=2790", "title": "Saturno (deus)", "text": "Saturno era un deus da mitolox\u00eda romana, de orixe etrusca. \u00c9 o deus que personifica o paso do tempo. Corresponde \u00f3 Cronos da mitolox\u00eda grega.\nHistoria.\nSaturno reinaba sobre os ceos e a terra, controlando o paso do tempo antes de que o seu fillo X\u00fapiter o destronase. Foi implacable e cruel cos seus fillos, que devorou un a un, para evitar que a predici\u00f3n que dic\u00eda que ser\u00eda destronado por un dos seus descendentes, se cumprise. Por\u00e9n, a s\u00faa esposa, Cibeles, e a s\u00faa nai impediron que X\u00fapiter correse a mesma sorte que o resto dos seus irm\u00e1ns e irm\u00e1s, d\u00e1ndolle a comer unha rocha no lugar do seu fillo.\nM\u00e1is tarde, este derrocar\u00e1 o seu pai, obrig\u00e1ndoo a regurxitar a t\u00f3dolos seus irm\u00e1ns e irm\u00e1s. Tras ser expulsado dos ceos, Saturno inst\u00e1lase no Lacio, reinando na futura Roma, polo que \u00e9 considerado o antepasado dos monarcas do Lacio e rei dos primitivos \u00edtalos. \u00c9 nesta \u00e9poca que ensina a arte da agricultura \u00f3s homes, polo que pasar\u00e1 tam\u00e9n a ser o deus da agricultura. O reinado na Terra deste deus \u00e9 co\u00f1ecido tam\u00e9n como a \"Idade de Ouro\".\nS\u00edmbolos.\nOs atributos que simbolizan a Saturno son a fouce (\u00e1s veces representada por unha gada\u00f1a, coas implicaci\u00f3ns que isto leva consigo) e o reloxo de area.\nXenealox\u00eda.\nSaturno \u00e9 fillo da Terra e Urano, o ceo. Casado con Cibeles, os seus fillos son: Ceres, Xuno, Vesta, Neptuno, Plut\u00f3n e X\u00fapiter."}
{"id": "2791", "revid": "56817", "url": "https://gl.wikipedia.org/wiki?curid=2791", "title": "Fouce", "text": "A fouce (e o seu diminutivo para un tipo m\u00e1is pequeno, o fouci\u00f1o) \u00e9 un instrumento de labranza composto por unha folla de aceiro curva e afiada pola s\u00faa parte c\u00f3ncava, inserida nun mango de madeira. Este instrumento, que pode ter dentes como unha serra e ser de diferentes tama\u00f1os, serve para cortar ou segar herba ou cereais."}
{"id": "2792", "revid": "98629", "url": "https://gl.wikipedia.org/wiki?curid=2792", "title": "Quanto", "text": "O quanto \u00e9 a cantidade m\u00ednima ou elemental dunha magnitude, equivalente \u00e1 consideraci\u00f3n de magnitude asignada a unha part\u00edcula material. A s\u00faa existencia v\u00e9n dada pola mec\u00e1nica cu\u00e1ntica"}
{"id": "2793", "revid": "98629", "url": "https://gl.wikipedia.org/wiki?curid=2793", "title": "4 Vesta", "text": "4 Vesta \u00e9 un asteroide de gran tama\u00f1o (en torno \u00f3s 538\u00a0km de di\u00e1metro) descuberto por W. Olbers en 1807. \u00c9 o terceiro maior asteroide do cinto de asteroides e o cuarto en ser descuberto. O seu tama\u00f1o e superficie infrecuentemente brillante fan a Vesta o asteroide m\u00e1is brillante. \u00c9 o \u00fanico asteroide en ocasi\u00f3ns visible a simple vista como unha estrela de 6\u00aa magnitude.\nFoi descuberto o 29 de marzo de 1807 dende Bremen polo m\u00e9dico e f\u00edsico alem\u00e1n Heinrich Wilhelm Olbers cuxas afecci\u00f3ns o levaron a estudar a \u00f3rbita dos cometas (de feito, descubriu cinco cometas, ademais de Vesta e de 2 Pallas). Olbers bautizou ao asteroide como Vesta, a deusa virxe romana do fogar, por suxesti\u00f3n do matem\u00e1tico Carl Friedrich Gauss."}
{"id": "2794", "revid": "98629", "url": "https://gl.wikipedia.org/wiki?curid=2794", "title": "Vesta (deusa)", "text": "Vesta \u00e9 unha deusa do pante\u00f3n romano, era a protectora do fogar, a familia, e as colonias e cidades. \u00c9 a versi\u00f3n latina da deusa grega Hestia.\nHistoria.\nVesta era a filla primox\u00e9nita de Saturno e Cibeles. C\u00f3ntase que foi pedida en matrimonio por Apolo e por Neptuno, pero rexeitounos a ambos, preferindo manterse virxe para sempre. Esta foi tam\u00e9n a condici\u00f3n que lle impuxo \u00e1s sacerdotisas do seu templo, as \"Vestais\".\nO s\u00edmbolo asociado a Vesta \u00e9 o asno.\nXenealox\u00eda.\nFilla m\u00e1is vella de Cibeles e Saturno, \u00e9 irm\u00e1 de Ceres, Xuno, Neptuno, Plut\u00f3n e X\u00fapiter.\nCulto.\nO culto a Vesta foi probablemente introducido en Roma polo rei Numa Pompilio. Esta deusa foi unha das primeiras en contar cun sacerdocio de car\u00e1cter fixo, as \"Vestais\", encargadas de manter sempre vivo no templo o lume sagrado que simbolizaba a virxindade da deusa. Dito lume non pod\u00eda apagarse baixo ning\u00fan concepto. As Vestais fac\u00edan ademais, en honor \u00e1 s\u00faa deusa, voto de castidade e gardaban a s\u00faa virxindade durante 30 anos. Se algunha das sacerdotisas romp\u00eda os seus votos, era condenada a ser enterrada viva no \"Campus Sceleris\", ou campo dos condenados.\nEn honor a Vesta celebr\u00e1banse en Roma as Vestalias, festas que ti\u00f1an lugar entre cada 7 e 15 de xu\u00f1o e nas que no primeiro d\u00eda se abr\u00edan as portas do templo \u00e1s mulleres que quixeran facer sacrificios \u00e1 deusa."}
{"id": "2795", "revid": "1505", "url": "https://gl.wikipedia.org/wiki?curid=2795", "title": "Circunferencia", "text": "Unha circunferencia \u00e9 o lugar xeom\u00e9trico dos puntos do plano equidistantes doutro fixo, chamado centro; esta distancia ch\u00e1mase raio. S\u00f3 pos\u00fae lonxitude. Dist\u00ednguese do c\u00edrculo en que a circunferencia \u00e9 o per\u00edmetro do c\u00edrculo que cont\u00e9n.\nPode ser considerada como unha elipse de excentricidade nula, ou unha elipse con semieixos iguais. Tam\u00e9n se pode describir como a secci\u00f3n perpendicular ao eixo dunha superficie c\u00f3nica ou cil\u00edndrica, ou coma un pol\u00edgono de infinitos lados que ten a apotema igual ao seu raio.\nA circunferencia de centro na orixe de coordenadas e raio 1 ch\u00e1mase \"circunferencia unidade\".\nElementos da circunferencia.\nExisten varios puntos, rectas e segmentos singulares na circunferencia: \nPosici\u00f3ns relativas de puntos respecto \u00e1 circunferencia.\nUn punto do plano pode ser:\nPosici\u00f3ns relativas entre d\u00faas circunferencias.\nD\u00faas circunferencias, en funci\u00f3n das s\u00faas posici\u00f3ns relativas, denom\u00ednanse:\nLonxitude da circunferencia.\nA lonxitude formula_1 dunha circunferencia \u00e9: \nonde formula_3 \u00e9 a lonxitude do raio.\nPois formula_4 (n\u00famero pi), por definici\u00f3n, \u00e9 o cociente entre a lonxitude da circunferencia e o di\u00e1metro:\n\u00c1rea do c\u00edrculo delimitado por unha circunferencia.\nA \u00e1rea do c\u00edrculo delimitado pola circunferencia \u00e9:\nEcuaci\u00f3ns da circunferencia.\nEcuaci\u00f3n en coordenadas cartesianas.\nNun sistema de coordenadas cartesianas \"x-y\", a circunferencia con centro no punto (\"a\", \"b\") e raio \"r\" consta de t\u00f3dolos puntos (\"x\", \"y\") que satisf\u00e1n a ecuaci\u00f3n\nCando o centro est\u00e1 na orixe (0, 0), a ecuaci\u00f3n anterior simplif\u00edcase a\nEcuaci\u00f3n en coordenadas polares.\nCando a circunferencia ten o centro na orixe e o raio \u00e9 \"c\", descr\u00edbese en coordenadas polares como formula_9\nCando o centro non est\u00e1 na orixe, se non no punto formula_11 e o raio \u00e9 formula_12, a ecuaci\u00f3n transformase en:"}
{"id": "2796", "revid": "1822", "url": "https://gl.wikipedia.org/wiki?curid=2796", "title": "Hestia (deusa)", "text": "Na mitolox\u00eda grega, Hestia (en grego: \"\u1f19\u03c3\u03c4\u03af\u03b1 Hest\u00eda\") era a deusa da terra e do fogar. Na sociedade romana adaptar\u00edase coma Vesta.\nEra a filla primox\u00e9nita dos tit\u00e1ns Cronos e Rea e a primeira en ser devorada polo seu pai ao nacer, polo que foi a \u00faltima en ser expulsada do corpo de seu pai cando Zeus lle deu o vomitivo. Tras a guerra contra os Tit\u00e1ns\nfoi cortexada por Poseid\u00f3n e por Apolo, pero xurou permanecer por sempre virxe, evitando a primeira disputa entre deuses ol\u00edmpicos. Zeus recompensouna ced\u00e9ndolle a primeira v\u00edtima de todos os sacrificios p\u00fablicos e os lugares preeminentes en todas as casas.\nComa deusa do fogar e a familia apenas sae do Olimpo e nunca se inmisciu nas disputas dos deuses e os humanos, polo que apenas aparece nos relatos mitol\u00f3xicos a pesar de ser unha das principais deusas da relixi\u00f3n grega, e posteriormente da romana na forma de Vesta.\nCando Dioniso foi admitido no Olimpo, Hestia cedeulle o seu posto no consello dos doce deuses, fortalecendo a categor\u00eda de deus deste e adic\u00e1ndose ela por completo ao coidado do lume sagrado do Olimpo."}
{"id": "2797", "revid": "23204", "url": "https://gl.wikipedia.org/wiki?curid=2797", "title": "Cronos", "text": "Cronos \u00e9 un dos doce tit\u00e1ns, un deus da mitolox\u00eda grega correspondente a Saturno na mitolox\u00eda romana. Hes\u00edodo di que era \"de retorcida mente\".\nMitolox\u00eda.\nCronos foi fillo m\u00e1is novo de Urano (o m\u00e1is antigo de todos os deuses) e Xea (deusa da Terra). Da s\u00faa uni\u00f3n con Rea tivo seis fillos: Hestia, Dem\u00e9ter, Hera, Hades, Poseid\u00f3n e Zeus. Cronos representa a pasaxe dos deuses antigos (ciclopes e tit\u00e1ns) cara aos Deuses ol\u00edmpicos (as\u00ed chamados por seren aqueles que habitaban o monte Olimpo), liderados polo seu fillo Zeus.\nO mito di que cada vez que a s\u00faa esposa Xea ti\u00f1a un fillo, Urano devolv\u00edao ao ventre de Xea (a Terra). Cansada disto, ela decidiu vingarse e pediu axuda \u00f3s seus fillos, pero s\u00f3 Cronos aceptou . Xea constru\u00edu unha fouce de aceiro ou de s\u00edlex e deuna a Cronos, e este, cando Urano, seu pai, xac\u00eda con Xea, castrouno e botou os xenitais de Urano \u00f3 mar, de onde abrollou Afrodita, a deusa do amor.\nDespois disto, Cronos reinou entre os deuses, mais Urano e Xea (como depositarios do co\u00f1ecemento do porvir) profetizaron que el ser\u00eda ao fin vencido por un dos seus fillos. Para evitar tal cousa, devoraba \u00f3s seus propios fillos nada m\u00e1is nacer (a\u00ednda que estes segu\u00edan vivos e medrando no seu interior). A s\u00faa esposa e irm\u00e1 Rea, aconsellada pola s\u00faa nai, Xea , conseguiu enganalo ofrec\u00e9ndolle unha pedra envolta en cueiros no canto do \u00faltimo fillo, Zeus. Cronos enviou a pedra sen sospeitar nada e as\u00ed logrou Rea salvar a vida do fillo. Deste xeito, Zeus foi criado agochado nunha cova na illa de Creta e, cando foi adulto, deulle a Cronos unha herba que o obrigou a devolver t\u00f3dolos fillos e declarouno a guerra, a Titanomaquia. As\u00ed, puido por fin destronar a Cronos.\nTras perder a guerra, Cronos e os Tit\u00e1ns foron encerrados no T\u00e1rtaro, baixo a vixilancia dos Hecatonquiros. Pero na tradici\u00f3n \u00f3rfica, terminou sendo perdoado por Zeus quen permitiu que fora gobernar a Illa dos Benaventurados (un lugar semellante \u00f3 ceo do Cristianismo).\nOutra descendencia.\nA maiores dos seis fillos que tivo con Rea, Cronos uniuse coa oce\u00e1nide Filira e tivo un fillo: o centauro Quir\u00f3n. As fontes expl\u00edcano porque Cronos se metamorfoseou en cabalo para cubrir a Filira, ou porque a propia Filira se converteu en \u00e9gua para intentar fuxir do deus.\nOutras lendas fano tam\u00e9n pai de Hefesto, tras unirse a Hera; e da mesma Afrodita, tradicionalmente considerada filla de Urano.\nC\u00f3nxuxes e descendentes.\nAplicase o nome de Cr\u00f3nidas aos fillos de Crono e Rea.\nIconograf\u00eda.\nCronos adquire a funci\u00f3n de deus do tempo. \u00c9 representado no momento da castraci\u00f3n de Urano ou no trascurso da Titanomaquia, como un home vello de cabelos brancos e barba longa; adoita levar unha fouce, arma coa que castrou \u00f3 seu pai Urano, e outras veces porta unha gada\u00f1a. \nXa no Renacemento eng\u00e1dense outros atributos: \u00e1s, un reloxo de area ou o \"ouroboros\", unha serpe que se morde a cola, como s\u00edmbolo da continuidade temporal.\nEstaba asociado ao tempo polos gregos, e foi considerado a personificaci\u00f3n do tempo na antig\u00fcidade cl\u00e1sica."}
{"id": "2798", "revid": "23204", "url": "https://gl.wikipedia.org/wiki?curid=2798", "title": "John Milne", "text": " \nJohn Milne, nado en Liverpool o 30 de decembro de 1850 e finado na Illa de Wight o 31 de xullo de 1913, foi un xe\u00f3logo ingl\u00e9s e enxe\u00f1eiro mineiro. Concibiu, cara a 1870, o primeiro sism\u00f3grafo moderno, sucesor dos antigos indicadores de posici\u00f3n do foco s\u00edsmico."}
{"id": "2799", "revid": "98629", "url": "https://gl.wikipedia.org/wiki?curid=2799", "title": "Sism\u00f3grafo", "text": "Un sism\u00f3metro o sism\u00f3grafo \u00e9 un instrumento para medir terremotos para a sismolox\u00eda ou pequenos tremores provocados, no caso da Sismolox\u00eda de exploraci\u00f3n.\nCaracter\u00edsticas.\nEste aparato, nas s\u00faas versi\u00f3ns iniciais, consist\u00eda nun p\u00e9ndulo que pola s\u00faa masa permanec\u00eda inm\u00f3bil debido \u00e1 inercia, mentres todo ao seu arredor mov\u00edase; dito p\u00e9ndulo levaba un punz\u00f3n que \u00eda escribindo sobre un rolo de papel pautado no tempo, de modo que, ao empezar a vibraci\u00f3n, se rexistr\u00e1ba o movemento no papel, constitu\u00edndo esta representaci\u00f3n gr\u00e1fica o denominado sismograma.\nOs instrumentos modernos son, por suposto, electr\u00f3nicos. Estes sism\u00f3grafos par\u00e9cense aos aceler\u00f3metros, e tenden a chegar a ser instrumentos universais. En anos anteriores, os sism\u00f3metros poder\u00edan \u201cquedarse curtos\u201d o ir f\u00f3ra da escala para o movemento da Terra que \u00e9 suficientemente forte para ser sentido pola xente. Neste caso, s\u00f3 os instrumentos que poder\u00edan traballar ser\u00edan os aceler\u00f3metros menos sensibles.\nOs modernos sism\u00f3metros de banda larga (chamados as\u00ed pola capacidade de rexistro nun ancho rango de frecuencias) consisten dunha pequena \u2018masa de proba\u2019, confinada polas forzas el\u00e9ctricas, manexada pola electr\u00f3nica sofisticada. Cando a Terra m\u00f3vese, electronicamente tratase de manter a masa fixa a trav\u00e9s dunha retribuci\u00f3n atr\u00e1s do circu\u00edto. A cantidade de forza necesaria para conseguir isto \u00e9 ent\u00f3n rexistrada.\nA sa\u00edda dos aceler\u00f3metros \u00e9 directamente como aceleraci\u00f3n (recordando F=ma de Newton), pero os sism\u00f3metros usan un circu\u00edto integrado para unha sa\u00edda de velocidade.\nOs sism\u00f3metros espazados nun arranxo poden ser usados para localizar a precisi\u00f3n, en tres dimensi\u00f3ns, a fonte do terremoto, usando o tempo que toma \u00e1s ondas s\u00edsmicas propagarse cara a f\u00f3ra desde o epicentro, o punto da ruptura da falla. Os sism\u00f3grafos son tam\u00e9n usados para detectar explosi\u00f3ns de probas nucleares. Ao estudar as ondas s\u00edsmicas, os xe\u00f3logos poden tam\u00e9n facer mapas do interior da Terra.\nCando ocorre un terremoto, os sism\u00f3grafos que se encontran cerca do epicentro son capaces de rexistrar as ondas S e as P, pero do outro lado da Terra s\u00f3 poden rexistrarse as ondas P.\nOs sism\u00f3metros que son usados na Sismolox\u00eda de exploraci\u00f3n te\u00f1en nomes segundo o medio en que se usan, o caso dos usados na Terra son chamados xe\u00f3fonos e os usados na auga, son hidr\u00f3fonos. Existen tam\u00e9n os sism\u00f3metros de fondo oce\u00e1nico (OBS, acr\u00f3nimo en ingl\u00e9s)."}
{"id": "2801", "revid": "1888", "url": "https://gl.wikipedia.org/wiki?curid=2801", "title": "Santiago Ram\u00f3n y Cajal", "text": "Santiago Ram\u00f3n y Cajal, nado en Petilla de Arag\u00f3n (Navarra) o 1 de maio de 1852 e finado en Madrid o 17 de outubro de 1934, foi un m\u00e9dico espa\u00f1ol, especialista en histolox\u00eda e anatom\u00eda patol\u00f3xica, autor da \"teor\u00eda neuronal\" pola cal foi distinguido co Premio Nobel de Medicina no ano 1906. Era irm\u00e1n de Pedro Ram\u00f3n y Cajal, tam\u00e9n un importante histopat\u00f3logo.\nTraxectoria.\nNaceu en 1852 en Petilla de Arag\u00f3n, un enclave navarro na provincia de Zaragoza onde residiu at\u00e9 os dous anos. Tivo unha infancia itinerante debido \u00f3 traballo do seu pai, Justo Ram\u00f3n Casar\u00fas, que era m\u00e9dico e cirurxi\u00e1n. Viviu en varias poboaci\u00f3ns navarras, como son Larr\u00e9s, \u00e1 que se mudou no ano 1854; Luna, no ano 1855; Valpalma, en 1856; e Ayerbe, na provincia de Huesca, cara 1860. Ser\u00e1 neste \u00faltimo lugar onde comeza a vocaci\u00f3n pict\u00f3rica de Santiago.\nEn 1861, \u00e1 idade de nove anos, comeza os seus estudos primarios nos Escolapios de Jaca, Huesca. Tres anos despois trasl\u00e1dase a Huesca para iniciar o Bacharelato. Nestes anos non demostra a s\u00faa xenialidade como estudante, na primaria debido \u00e1s s\u00faas m\u00faltiples confrontaci\u00f3ns cos frades, e posteriormente por influencia do clima de axitaci\u00f3n social que se viv\u00eda en Espa\u00f1a, pois o desterro de Isabel II e o alzamento da Primeira Rep\u00fablica coinciden xusto cando estaba a rematar os seus estudos de Bacharelato.\nUniversidade e comezo da s\u00faa investigaci\u00f3n.\nEn 1869 comezou os estudos de preparaci\u00f3n para a Facultade de Medicina de Zaragoza, na que entrar\u00e1 un ano m\u00e1is tarde, \u00e1 vez que toda a s\u00faa familia se traslada \u00e1 capital con el. Xa comezou ent\u00f3n a destacar e foi nomeado Axudante de Disecci\u00f3n na s\u00faa facultade.\nLicenciouse \u00e1 idade de 21 anos e pouco despois foi chamado a filas, e destinado \u00e1 provincia de Lleida, entrando a formar parte do Corpo de Sanidade Militar como segundo m\u00e9dico. Un ano m\u00e1is tarde foi destinado a Cuba, pero \u00f3 caer enfermo primeiro de paludismo, e m\u00e1is tarde de disenter\u00eda, tivo que regresar a Espa\u00f1a no ano 1875.\nEste ano marcou o comezo da s\u00faa tese de doutoramento, \u00f3 mesmo tempo que foi nomeado axudante interino no Hospital Nuestra Se\u00f1ora de Gracia de Zaragoza. Foi neste tempo cando mercou o seu primeiro microscopio coa intenci\u00f3n de crear un laboratorio de histolox\u00eda en Zaragoza. As\u00ed, comeza a s\u00faa vocaci\u00f3n cient\u00edfica.\nNo ano 1877 acada o t\u00edtulo de Doutor en Medicina, e no ano seguinte se presenta \u00e1s s\u00faas primeiras oposici\u00f3ns, pero pouco despois cae enfermo de tuberculose. A convalecencia desta enfermidade a pasar\u00e1 en Panticosa e m\u00e1is en San Juan de la Pe\u00f1a. Afortunadamente recup\u00e9rase bastante r\u00e1pido da s\u00faa enfermidade e no ano seguinte consegue a praza de Director de Museos Anat\u00f3micos de Zaragoza. Tam\u00e9n en 1877 at\u00f3pase documentado o seu ingreso na loxa mas\u00f3nica Caballeros de la Noche, pertencente ao Gran Oriente Lusitano, co n\u00famero de membro 96 e o nome simb\u00f3lico de Averroes, o m\u00e9dico andalus\u00ed.\nSer\u00e1 tam\u00e9n en 1879 cando te\u00f1a lugar un momento moi importante para a vida persoal de Santiago Ram\u00f3n y Cajal, o seu enlace con Silveria Fa\u00f1an\u00e1s, coa que ter\u00e1 seis fillos, o primeiro dos cales, unha nena chamada Fe, nace o ano seguinte, coincidindo coa publicaci\u00f3n dos seus primeiros traballos.\nEn 1883 atinxe por oposici\u00f3n unha praza de Catedr\u00e1tico en Valencia e nace o seu segundo fillo, Santiago. En 1884 trasladouse a esta cidade, onde naceu a s\u00faa filla Enriqueta.\nEn 1885 e 1886 nacen, respectivamente, os seus fillos Paula e Jorge. \u00c9 ent\u00f3n cando ten lugar en Valencia unha epidemia de c\u00f3lera que ser\u00e1 estudada e informada por Ram\u00f3n y Cajal. A Deputaci\u00f3n Provincial de Zaragoza agas\u00e1llao cun novo microscopio e Santiago comeza cos traballos histol\u00f3xicos sobre o sistema nervioso central que m\u00e1is adiante o levar\u00e1n a acadar o Premio Nobel. \u00d3 mesmo tempo prepara a publicaci\u00f3n do seu \"Manual de Histolox\u00eda\".\nEn 1887 trasl\u00e1dase coa s\u00faa familia a Barcelona como Catedr\u00e1tico de Histolox\u00eda Normal e Patol\u00f3xica.\nO ano 1888 foi descrito polo propio Cajal como \"\u201co meu ano cumio\u201d\", xa que foi ent\u00f3n cando enunciou a \"teor\u00eda neuronal\", o m\u00e1is importante dos seus descubrimentos. Ademais comezou os seus estudos sobre o m\u00e9todo de conexi\u00f3n entre c\u00e9lulas nerviosas e desenvolveu unha serie de tinguiduras propias espec\u00edficas do sistema nervioso, que melloraban as do propio Golgi\nEn 1889 presenta os seus descubrimentos \u00e1 Sociedade Anat\u00f3mica Alem\u00e1 nunha reuni\u00f3n celebrada en Berl\u00edn. Neste tempo comeza a publicar a \"Revista Trimestral de Histolox\u00eda Normal e Patol\u00f3xica\" e incrementa os seus contactos con revistas internacionais, acadando reco\u00f1ecemento a nivel mundial.\nNace o seu sexto fillo, Pilar, no ano 1890, e no ano seguinte a familia Ram\u00f3n y Cajal pasar\u00e1 por un momento moi duro, a morte da s\u00faa filla Enriqueta \u00f3s sete anos de idade.\nEn 1892 nace o s\u00e9timo e \u00faltimo fillo, Lu\u00eds, e neste mesmo ano trasl\u00e1danse a Madrid, onde Santiago Ram\u00f3n y Cajal atinxe un posto de Catedr\u00e1tico na Universidade Central de Madrid. Dous anos m\u00e1is tarde e investido Doutor \"Honoris Causa\" pola Universidade de Cambridge.\nMadurez e \u00faltimos anos. \u00c9xito a nivel internacional.\nA partir de 1895 comeza a recibir numerosos premios e t\u00edtulos honor\u00edficos: Doutor \"Honoris Causa\" polas Universidades de Cambridge, Boston e Harvard no ano 1899; o Premio Internacional de Moscova en Par\u00eds no ano 1900; ou a Medalla de Ouro de Helmholtz, outorgada pola Academia Imperial de Ciencias de Berl\u00edn, (1905), que significou moito para Cajal por ser un dos premios m\u00e1is prestixiosos da \u00e9poca.\nAdemais a s\u00faa obra ser\u00e1 moi prol\u00edfica. En 1897 publica o primeiro dos sete fasc\u00edculos cos que contar\u00e1 a s\u00faa obra cumio, \"Textura do sistema nervioso do home e os vertebrados\". Os demais ser\u00e1n publicados nos anos 1898, o mesmo no que morre a s\u00faa nai; 1899; 1900; 1901; 1902 e 1904. No ano 1901 publica a revista \"Traballos do Laboratorio de Investigaci\u00f3ns Biol\u00f3xicas\" e o libro \"Recordos da mi\u00f1a vida. Infancia e xuventude\"; e no ano seguinte publica \"A psicolox\u00eda dos artistas\".\nNo ano 1900 foi nomeado director do Instituto Nacional de Hixiene Afonso XII at\u00e9 1920, e no ano seguinte cr\u00e9ase o Laboratorio de Investigaci\u00f3ns Biol\u00f3xicas, no que se asentar\u00e1 a Escola Histol\u00f3xica Espa\u00f1ola, da cal foi mentor o propio Cajal.\nSer\u00e1 o 10 de decembro de 1906 cando reciba o premio Nobel de Medicina de mans do rei \u00d3scar II de Suecia na Real Academia da M\u00fasica de Estocolmo. Comparte este premio con Camillo Golgi, creador do m\u00e9todo de tinci\u00f3n que foi usado tantos anos por Ram\u00f3n y Cajal.\nMorre o 17 de outubro de 1934 en Madrid, o mesmo ano en que sae publicada a s\u00faa obra \"O mundo visto \u00f3s oitenta anos. Impresi\u00f3ns dun arterioscler\u00f3tico\".\nPostura social.\nS\u00e1bese da s\u00faa sinatura a favor dos folguistas de Cullera contra a guerra.\nTeor\u00eda neuronal.\nSantiago Ram\u00f3n y Cajal pode ser considerado en certo modo como o pai da neurobiolox\u00eda moderna.\nCando comezou os seus estudos neurohistol\u00f3xicos, a comunidade cient\u00edfica consideraba como v\u00e1lida a teor\u00eda reticular de Gerlach, que tam\u00e9n foi defendida por Golgi. \nAdemais, na d\u00e9cada de 1830 fora publicada a teor\u00eda celular de Schleiden e Schwann, que defin\u00eda a c\u00e9lula como a unidade fundamental da vida, coa excepci\u00f3n do cerebro, que se consideraba que funcionaba como un todo indivisible.\nCajal creou e mellorou diversas tinguiduras espec\u00edficas para o sistema nervioso. Grazas a estes avances t\u00e9cnicos puido conclu\u00edr os seus estudos e postular a s\u00faa teor\u00eda neuronal, que m\u00e1is tarde o far\u00eda ga\u00f1ador do Nobel de Medicina de 1906.\nEsta teor\u00eda bas\u00e9ase en que a unidade morfofuncional do sistema nervioso \u00e9 a neurona, rexeitando as\u00ed a teor\u00eda da continuidade en favor da hip\u00f3tese da contig\u00fcidade, que foi ratificada co descubrimento da sinapse. Estes principios te\u00f3ricos foron confirmados experimentalmente en 1920, cando se demostrou que actividade el\u00e9ctrica neuronal ten unha base qu\u00edmica.\nAdemais, a teor\u00eda de Cajal contempla o cerebro como un sistema din\u00e1mico, introducindo termos como plasticidade neuronal ou rexeneraci\u00f3n das c\u00e9lulas nerviosas e das s\u00faas prolongaci\u00f3ns. Cajal anticipou a rexeneraci\u00f3n neuronal, algo que non foi aceptado at\u00e9 fai moi pouco tempo, e demostrou dende o principio que as fibras que aparec\u00edan no cabo do nervio seccionado se orixinaban pola proliferaci\u00f3n de fibras nerviosas ou ax\u00f3ns do cabo central. Estudou dexeneraci\u00f3n neuronal grazas \u00f3 desenvolvemento do m\u00e9todo do nitrato de prata reducido.\nA teor\u00eda neuronal moi importante para o desenvolvemento das ramas neurocient\u00edficas da medicina, biolox\u00eda etc. Pero tam\u00e9n foi a responsable da extensi\u00f3n da teor\u00eda celular.\nObra.\nArtigos e monograf\u00edas.\n1880 \nOs disc\u00edpulos de Cajal.\nDentro da Escola Histol\u00f3xica Espa\u00f1ola podemos diferenciar dous grupos moi diferenciados: o dos disc\u00edpulos directos de Cajal e o encabezado por Nicol\u00e1s Ach\u00facarro e P\u00edo del R\u00edo Hortega.\nNicol\u00e1s Ach\u00facarro, (1880-1918), foi disc\u00edpulo do doutor Simarro e traballou varios anos no estranxeiro antes de regresar a Espa\u00f1a en 1910. Neste ano entrou no Laboratorio de Investigaci\u00f3ns Biol\u00f3xicas dirixido por Ram\u00f3n y Cajal e m\u00e1is tarde ser\u00eda profesor de Histolox\u00eda en Madrid, onde Cajal ti\u00f1a a c\u00e1tedra en propiedade.\nNa s\u00faa curta vida investigou as c\u00e9lulas en bast\u00f3n, na neurogl\u00eda normal e patol\u00f3xica, e nas neoformaci\u00f3ns conectivas perivasculares da par\u00e1lise progresiva, usando o m\u00e9todo do tanino e a prata amoniacal, ideado por el en 1911.\nP\u00edo del R\u00edo Hortega, (1882-1945), formouse na Universidade de Valladolid e posteriormente viaxou polo estranxeiro para aumentar os seus co\u00f1ecementos, sobre todo no campo da oncolox\u00eda. Foi nomeado director do Laboratorio de Histolox\u00eda , proposto por Cajal, e en 1931 director do Instituto Nacional do Cancro. Tras unha serie de traslados, rematou os seus d\u00edas en Buenos Aires. O seu labor cient\u00edfico baseouse en gran medida na investigaci\u00f3n citol\u00f3xica das neuronas e a neurogl\u00eda, e na investigaci\u00f3n dos tumores nerviosos.\nTam\u00e9n houbo un grupo de mulleres que participou das investigaci\u00f3ns cient\u00edficas levadas a cabo no laboratorio. As m\u00e1is co\u00f1ecidas foron Manuel Serra, por asinar un artigo propio. e Laura Forster, brit\u00e1nica nada en Australia e licenciada en medicina pola Universidade de Berna, en Su\u00edza. Outras colaboradoras foron Mar\u00eda Soledad Ruiz-Capillas e Mar\u00eda Luisa Herreros.\nCajal e a arte.\nSantiago Ram\u00f3n y Cajal non foi s\u00f3 un home de ciencias, sen\u00f3n que tam\u00e9n se interesou pola arte e as humanidades.\nLiteratura.\nDende a s\u00faa xuventude, Cajal estivo moi interesado pola literatura. \u00c1vido lector, escribiu diversas obras literarias durante a s\u00faa vida. O seu estilo \u00e9 denso e profundamente ir\u00f3nico. A s\u00faa preocupaci\u00f3n por Espa\u00f1a e o seu devir cient\u00edfico e social, as\u00ed como a importancia da aprendizaxe cr\u00edtica e o emprego do pensamento en todo o que rodea o individuo son temas recorrentes na s\u00faa obra.\nEntre as s\u00faas obras destacan algunhas das s\u00faas memorias, como \"Recuerdos de mi vida. Mi infancia y mi juventud\" ou \"La vida a los ochenta a\u00f1os. Impresiones de un arterioscler\u00f3tico\"; alg\u00fans libros ensa\u00edsticos como \"La psicolog\u00eda de los artistas\"; ou libros de relatos seudocient\u00edficos como \"Cuentos de vacaciones\".\nFotograf\u00eda.\nO seu primeiro contacto coa fotograf\u00eda o tivo no ano 1868 grazas a un amigo seu. Ser\u00e1 dous anos despois cando comece a dedicarse a esta afecci\u00f3n m\u00e1is seriamente. Cajal interesouse na fotograf\u00eda non s\u00f3 como arte, sen\u00f3n tam\u00e9n como t\u00e9cnica a estudo, chegando incluso a fabricar e comercializar as s\u00faas propias emulsi\u00f3ns para placas. Tam\u00e9n innovou na forma art\u00edstica, e cara a 1883 chegou a aplicar a fotograf\u00eda \u00f3 gravado, realizando as co\u00f1ecidas como \"fotos litogr\u00e1ficas\".\nA fotograf\u00eda tam\u00e9n serviu como complemento para o seu labor cient\u00edfico, grazas \u00e1 s\u00faa colecci\u00f3n de fotos dos seus traballos m\u00e9dicos. A s\u00faa obra consta tam\u00e9n de gran cantidade de retratos familiares, paisaxes, fotos das s\u00faas viaxes, instant\u00e1neas espont\u00e1neas na r\u00faa, composici\u00f3ns art\u00edsticas e, sobre todo, autorretratos.\nO seu labor como fot\u00f3grafo levouno a ser nomeado Presidente Honor\u00edfico da Real Sociedade Fotogr\u00e1fica de Madrid en 1900. En 1912 publicou un manual de fotograf\u00eda chamado \"Fotograf\u00eda de los colores\".\nPintura e debuxo.\nDesde moi pequeno Cajal tivo un interese moi evidente cara \u00e1 pintura e o debuxo, pero esta afecci\u00f3n foi censurada polo seu pai. Cando Santiago estudou en Huesca e recibiu clases de debuxo de Le\u00f3n Abad\u00edas, pero a s\u00faa vocaci\u00f3n polo debuxo art\u00edstico foi pronto substitu\u00edda polo debuxo cient\u00edfico.\nEn 1870 publicou o \"\u00c1lbum anat\u00f3mico\", que xunto \u00f3s centos de debuxos cient\u00edficos de Cajal, representan o seu verdadeiro legado \u00f3 mundo da arte.\nPremios e t\u00edtulos.\nT\u00edtulos acad\u00e9micos.\nAlg\u00fans dos t\u00edtulos dos m\u00e1is de cen que lle foron concedidos son:\nOutros.\n2022 foi declarado ano de Investigaci\u00f3n Ram\u00f3n y Cajal polo Goberno de Espa\u00f1a."}
{"id": "2802", "revid": "98629", "url": "https://gl.wikipedia.org/wiki?curid=2802", "title": "Severo Ochoa", "text": "Severo Ochoa de Albornoz, nado en Luarca o 24 de setembro 1905 e finado en Madrid o 1 de novembro de 1993, foi un bioqu\u00edmico espa\u00f1ol, ga\u00f1ador do Premio Nobel de Medicina en 1959.\nTraxectoria.\nOs seus pais foron o avogado Severo Manuel Ochoa e Carmen de Albornoz, irm\u00e1 do pol\u00edtico e presidente do Goberno de Espa\u00f1a no exilio, \u00c1lvaro de Albornoz. Despois da morte do seu pai, cando Severo ti\u00f1a 7 anos a familia foi vivir a M\u00e1laga, onde fixo os seus estudos de grao elemental e bacharel.\nPronto foi medrando o seu interese pola biolox\u00eda, centr\u00e1ndose no estudo do metabolismo enerx\u00e9tico, con especial atenci\u00f3n \u00e1s mol\u00e9culas fosforiladas.\n\u00daltimos anos.\nDende 1977 compart\u00eda a s\u00faa actividade no Instituto Roche de Biolox\u00eda Molecular en Nova Jersey con frecuentes estad\u00edas no Centro de Biolox\u00eda Molecular Severo Ochoa en Madrid, Centro mixto do Consello Superior de Investigaci\u00f3ns Cient\u00edficas e da Universidade Aut\u00f3noma de Madrid, que promoveu.\nNo 1985 volveu de xeito definitivo a Espa\u00f1a a traballar no Centro de Biolox\u00eda Molecular Severo Ochoa, do que era director honorario. No 1987 ingresou na Real Academia Nacional de Medicina de Espa\u00f1a, e foi nomeado presidente da Fundaci\u00f3n Jim\u00e9nez D\u00edaz. Publicou o seu \u00faltimo traballo cient\u00edfico en 1986, con 81 anos.\nMorreu o 1 de novembro de 1993 e foi enterrado no cemiterio de Luarca, a s\u00faa vila natal, xunto \u00e1 s\u00faa dona Carmen. No seu testamento deixou disposta a creaci\u00f3n da Fundaci\u00f3n Carmen y Severo Ochoa, cun padroado formado por alg\u00fans dos seus disc\u00edpulos espa\u00f1ois, c\u00f3 obxecto de perpetuar a memoria de ambos en uniu\u00f3n como reco\u00f1ecemento \u00f3 soporte \u00f3 longo de toda a s\u00faa traxectoria, que, segundo a s\u00faa propia confesi\u00f3n, resultou decisivo para o desenvolvemento da s\u00faa vocaci\u00f3n cient\u00edfica.\nInvestigaci\u00f3n.\nA s\u00faa investigaci\u00f3n foi polifac\u00e9tica, con numerosas e importantes contribuci\u00f3ns en distintos campos da bioqu\u00edmica e da biolox\u00eda molecular. A s\u00faa achega f\u00edxose de xeito principal a tres li\u00f1as de investigaci\u00f3n:\nPremios, distinci\u00f3ns e citas.\nA m\u00e1is do Premio Nobel, numerosos reco\u00f1ecementos \u00f3 longo da s\u00faa carreira.\nUnha vez Ochoa dixo unha frase que se volveu c\u00e9lebre: \u00abEl amor es la fundici\u00f3n de f\u00edsica y qu\u00edmica\u00bb (O amor \u00e9 a fusi\u00f3n da f\u00edsica e da qu\u00edmica), reco\u00f1ecendo Joaqu\u00edn Sabina que tomou de a\u00ed o t\u00edtulo para o seu \u00e1lbum \"F\u00edsica y Qu\u00edmica\" de 1992.\nObras.\nEntre seus artigos m\u00e1is citados at\u00f3panse:"}
{"id": "2804", "revid": "12452", "url": "https://gl.wikipedia.org/wiki?curid=2804", "title": "Irene Curie", "text": ""}
{"id": "2806", "revid": "6", "url": "https://gl.wikipedia.org/wiki?curid=2806", "title": "Pierre Curie", "text": "Pierre Curie, nado en Par\u00eds o 15 de maio de 1859 e finado na mesma cidade o 19 de abril de 1906, foi un f\u00edsico franc\u00e9s, pioneiro no estudo da radioactividade. Casado con Marie Curie, foi pai da tam\u00e9n cient\u00edfica Irene Curie (os tres, premios Nobel) e da escritora e pianista \u00c8ve Curie.\nTraxectoria.\nObtivo o premio Nobel de F\u00edsica coa s\u00faa muller Marie Curie, outra famosa f\u00edsica, en 1903 en reco\u00f1ecemento dos extraordinarios servizos prestados en conxunto nas s\u00faas investigaci\u00f3ns sobre a radiaci\u00f3n descuberta polo profesor Henri Becquerel.\nDescubriu a piezoelectricidade en 1880, estudou o magnetismo, e enunciou en 1894 o \"principio universal de simetr\u00eda\": as simetr\u00edas presentes nas causas dun fen\u00f3meno f\u00edsico tam\u00e9n se atopan nas s\u00faas consecuencias.\nMorreu a ra\u00edz dun accidente en 1906, ao ser esmagada a s\u00faa cabeza polas rodas dun carro. Iso evitou seguramente a morte por efectos da radiaci\u00f3n que agardou \u00e1 s\u00faa muller posteriormente.\nV\u00e9xase tam\u00e9n.\nLei de Curie\nLei de Curie-Weiss\nTemperatura de Curie"}
{"id": "2807", "revid": "98629", "url": "https://gl.wikipedia.org/wiki?curid=2807", "title": "Cibeles", "text": "Cibeles, unha deusa de orixe frixia, foi asimilada polos romanos \u00e1 grega Rea.\nHistoria..\nEn orixe, esta deusa frixia encarnaba a fertilidade, e en certo modo, \u00e1 natureza en estado salvaxe. O seu culto penetrou en Roma con bastante forza no 204 a.C. cando os Libros Sibilinos, consultados para dete-lo perigo dunha invasi\u00f3n cartaxinesa durante a segunda guerra p\u00fanica, ordenan o traspaso a Roma da pedra negra (betilo) de Pesinonte, en Frisia, identificado coa deusa Cibeles. Grazas \u00e1 amizade de Atalio I, rei de P\u00e9rgamo, a cousa puido facerse e o Betilo foi instalado nun templo levantado sobre o Palatino.\nCibeles, como Rea e polo tanto esposa de Saturno, vendo que o seu marido devoraba t\u00f3dolos seus fillos para evitar que ning\u00fan deles o destronase, e seguindo o consello da s\u00faa nai, Xea, esconde o seu fillo X\u00fapiter (\u00e9 dicir, Zeus) e d\u00e1lle en troques unha pedra envolta coas roupas do beb\u00e9, logrando as\u00ed salvalo.\nS\u00edmbolos..\nOs seus animais protexidos eran o le\u00f3n e as abellas. Repres\u00e9ntase especialmente sentada nun trono e acompa\u00f1ada de dous le\u00f3ns, que simbolizan a natureza salvaxe.\nXenealox\u00eda..\nCibeles \u00e9 filla de Urano e Xea, o ceo e a terra, respectivamente. Na s\u00faa asimilaci\u00f3n a Rea, \u00e9 esposa de Saturno e nai de Ceres, Vesta, Xuno, Neptuno, Plut\u00f3n e X\u00fapiter.\nCulto.\nDende as s\u00faas orixes frixias, Cibeles era moi co\u00f1ecida e venerada no mundo antigo. Cont\u00e1base que pod\u00eda curar as enfermidades (ou incluso provocalas), polo que era considerada protectora do seu pobo durante a guerra.\nEra adorada no monte Dyndimo, onde se atopaba a rocha que a representaba, ca\u00edda segundo a lenda directamente dos ceos. Este monte atop\u00e1base na gran cidade comercial de Pessino, mencionada polo xe\u00f3grafo e historiador latino Estrab\u00f3n.\nVisto o seu car\u00e1cter sanguento e orxi\u00e1stico, e a presenza en Roma de sacerdotes eunucos, este culto, opo\u00f1\u00e9ndose \u00e1 relixi\u00f3n romana tradicional, foi xulgado altamente sospeitoso polos fil\u00f3sofos, que non se pod\u00edan adherir a esta clase de relixi\u00f3n. Non obstante foi florecente tanto na Rep\u00fablica coma no Imperio, onde os sacerdotes frixios, ou galos, foron substitu\u00eddos por un colexio de funcionarios romanos, os Arquilagos. O Emperador en persoa encab\u00e9zao.\nA partir do s\u00e9culo III un rito novo se insire sobre o culto de Cibeles: o bautismo Taur\u00f3bolo, ou sexa o sacrificio dun touro e a aspersi\u00f3n do seu sangue sobre os fieis. Este rito de purificaci\u00f3n \u00e9 o substituto probable dos ritos de mutilaci\u00f3n dos crentes, rito sanguento que reinaba na orixe do mito, con flaxelaci\u00f3ns, emasculaci\u00f3n etc.\nO mito de Cibeles e o seu fillo Atis.\nA pedra negra na cal Cibeles est\u00e1 ritualmente presente (o Betilo) demostra o arca\u00edsmo do culto. En efecto, a rocha \u00e9 un dos m\u00e1is antigos s\u00edmbolos da Nai-Terra. Entre as numerosas descrici\u00f3ns do mito pode citarse a que fai Pausanias, resumida por Mircea Eliade:\n\u201cUn monstro hermafrodita, Agditis, naceu dunha pedra fecundada por Zeus. Os deuses decidiron castralo e transformalo en deusa(Cibeles), da sangue do hermafrodita naceu unha amendoeira, comendo unha das s\u00faas am\u00e9ndoas, Nana, a filla do r\u00edo Sangarios, quedou pre\u00f1ada e deu a luz un neno, Atis. Unha vez m\u00e1is, Atis celebraba o seu casamento coa filla do rei, cando Cibeles, quen lle profesaba un amor louco, se introduce na sala do fest\u00edn. Os asistentes enlouqueceron colectivamente: o rei amputouse os seus xenitais; Attis c\u00e1strase baixo un pi\u00f1eiro e morre. Accedendo aos rogos de Cibeles-Agditis, Zeus acepta que o corpo de Attis non se corrompa, que os seus cabelos non deixasen de medrar e que siga movendo o dedo maini\u00f1o.\u201d\nMito salvaxe, sanguinario, cheo de ru\u00eddo e de furor, oposto \u00f3s cultos formalistas e codificados de Roma e Grecia, a paix\u00f3n de Atis est\u00e1 claramente inspirada no ciclo vexetativo: emasculado, Attis morre baixo un pi\u00f1eiro; no outono. Cibeles percorre o pa\u00eds lai\u00e1ndose pola morte do que ama. Este \u00faltimo esperta grazas \u00e1 intervenci\u00f3n de Zeus (deus uraniano), e resucita co renacemento da primavera. Este culto \u201cnaturista\u201d posu\u00eda unha violencia que se acordaba co car\u00e1cter extremo do clima anatolio (turco).\nOs ritos de Cibeles.\nAs festas de Cibeles desenv\u00f3lvense dende o 15 ata o 28 de marzo, no per\u00edodo de crecemento da vexetaci\u00f3n.\nO primeiro d\u00eda (Canna intrat), l\u00e9vanse \u00f3 templo canas cortadas, s\u00edmbolo do r\u00edo Sangarios cerca do cal Cibeles ter\u00eda atopado a Atis. Tras sete d\u00edas, os \"dendrophores\" (ou portadores de \u00e1rbores) levan un pi\u00f1eiro cortado (Arbor infrat). A \u00e1rbore simboliza \u00f3 deus morto. Tras nove d\u00edas (o 24 de marzo), chega o d\u00eda do Sangue (Dies sanguinis): flaxelaci\u00f3n, emasculaci\u00f3n dos crentes, ofrendas \u00e1 deusa."}
{"id": "2808", "revid": "89787", "url": "https://gl.wikipedia.org/wiki?curid=2808", "title": "Lei potencial", "text": "Na estat\u00edstica, a lei potencial \u00e9 a relaci\u00f3n que describe a relaci\u00f3n entre d\u00faas cantidades escalares nas que unha variable var\u00eda en funci\u00f3n da potencia doutra. As\u00ed, a relaci\u00f3n potencial dunha variable \"y\" con respecto a \"x\" \u00e9\nonde \"a\" \u00e9 a constante de proporcionalidade, e \"k\" un expo\u00f1ente constante.\nExemplos de relaci\u00f3ns de Leis potenciais:\nExemplos de lei potencial en probabilidade:\nEste tipo de leis est\u00e1n entre as m\u00e1is frecuentes leis de escala que describen a invariancia de escala atopada en moitos fen\u00f3menos naturais."}
{"id": "2809", "revid": "23204", "url": "https://gl.wikipedia.org/wiki?curid=2809", "title": "Ada Lovelace", "text": "Augusta Ada King-Noel, Condesa de Lovelace, nada como Augusta Ada Byron en Londres o 10 de decembro de 1815 e finada na mesma cidade o 27 de novembro de 1852, foi unha\u00a0matem\u00e1tica e escritora\u00a0brit\u00e1nica co\u00f1ecida principalmente por ser a primeira programadora do mundo.\nDurante a s\u00faa ceda madurez, o seu\u00a0talento matem\u00e1tico\u00a0conduciuna a unha relaci\u00f3n de amizade prolongada co matem\u00e1tico ingl\u00e9s\u00a0Charles Babbage. Entre 1842 e 1843, traduciu un artigo do enxe\u00f1eiro militar italiano\u00a0Luigi Menabrea\u00a0sobre a m\u00e1quina anal\u00edtica, que complementou cun artigo repleto de notas propias. Estas notas conte\u00f1en o que se considera o\u00a0primeiro programa de computador da historia, sendo o primeiro algoritmo codificado dese\u00f1ado para que unha m\u00e1quina o procese. Tam\u00e9n pensou que os ordenadores ti\u00f1an m\u00e1is capacidade al\u00f3 do que outros v\u00edan, inclu\u00edndo neles o propio creador da m\u00e1quina.\nEla refer\u00edase a si mesma como unha \"cient\u00edfica, poetisa, analista e metaf\u00edsica\".\nBiograf\u00eda.\nLovelace naceu como a filla \u00fanica e lex\u00edtima do poeta George Gordon Byron, Lord Byron, e a s\u00faa esposa a baronesa Anne Isabella Byron. Todos os outros fillos de Lord Byron foron nados f\u00f3ra do matrimonio. Byron deixou a s\u00faa esposa un mes despois e abandonou Inglaterra definitivamente, falecendo por enfermidade durante a guerra de independencia de Grecia, deixando as\u00ed orfa de pai a pequena Ada con oito anos de idade.\nA nai de Ada promoveu o interese de Ada nas matem\u00e1ticas e a l\u00f3xica. Cando ti\u00f1a 13 anos s\u00faa nai, que tam\u00e9n estudara matem\u00e1ticas de nena, asignoulle o que fora o seu propio titor o doutor William Frend e o doutor William King como profesores de ciencias b\u00e1sicas e matem\u00e1ticas. A sa\u00fade de Ada era feble, chegando a interromperse o ritmo dos estudos ao longo de case tres anos a ra\u00edz dun sarampelo. A partir dos dezasete a s\u00faa sa\u00fade mellorou, podendo ser presentada oficialmente na sociedade londiniense da \u00e9poca. Foi durante un destes eventos, o 5 de xu\u00f1o de 1833, cando co\u00f1eceu a Charles Babbage. A ra\u00edz deste encontro Babbage invitouna a ela e m\u00e1is a s\u00faa nai a presentaci\u00f3n do prototipo da s\u00faa m\u00e1quina diferencial.\nO 8 de xullo do 1835 Ada casou con Lord William King, 8\u00ba bar\u00f3n de King, convert\u00e9ndose na baronesa de King. A s\u00faa residencia pasou a ser unha gran propiedade en Ockham Park, xunto con outra no fiorde de Torridon e unha m\u00e1is en Londres. Pasou a s\u00faa l\u00faa de mel na Mansi\u00f3n Worthy, situada en Ashley Combe, preto de Porlock Weir, Somerset. Posteriormente esa casa converter\u00edase na s\u00faa casa de retiro de ver\u00e1n. En 1837, o seu home foi gratificado cun t\u00edtulo nobiliario pola ra\u00ed\u00f1a Vitoria, convert\u00e9ndose Ada deste xeito na condesa de Lovelace.\nM\u00e1quina anal\u00edtica de Charles Babbage.\nAda Lovelace \u00e9 principalmente lembrada por escribir unha descrici\u00f3n da antiga m\u00e1quina anal\u00edtica de Charles Babbage que nunca chegou a constru\u00edrse, e por desenvolver instruci\u00f3ns para facer c\u00e1lculos nunha versi\u00f3n inicial da computadora. En 1843 fixo a suxesti\u00f3n da adaptaci\u00f3n das tarxetas perforadas \u00e1 programaci\u00f3n. Ada soubo apreciar as ideas de Babbage, e en particular o concepto dunha m\u00e1quina universal. E o que \u00e9 m\u00e1is importante, preveu un atributo que poder\u00eda facer que potencialmente poder\u00eda procesar non s\u00f3 n\u00fameros, sen\u00f3n tam\u00e9n calquera notaci\u00f3n simb\u00f3lica, inclu\u00edda a notaci\u00f3n musical e outras notaci\u00f3ns art\u00edsticas.\nEn 1843, Ada Lovelace traduciu ao ingl\u00e9s un artigo sobre a m\u00e1quina anal\u00edtica de Babbage de Luigi Menabrea (enxe\u00f1eiro militar italiano que m\u00e1is tarde chegar\u00eda a primeiro ministro de Italia) para a revista cient\u00edfica \"Scientific Memoirs\". Cando llo comunicou a Babbage, este sorprendeuse de que ela mesma non tivera escrito o artigo orixinal, ao que ela replicou que nin se lle pasara pola cabeza (por aquela \u00e9poca as mulleres no adoitaban publicar artigos cient\u00edficos). Babbage suxeriulle ent\u00f3n que agregase unhas notas ao artigo. Nestas \"notas de tradutora\", que s\u00f3 firmou coas s\u00faas iniciais por medo a ser censurada polo feito de ser muller, descr\u00edbense as s\u00faas tres maiores achegas:\nNas s\u00faas notas, di que a \"m\u00e1quina anal\u00edtica\" s\u00f3 pod\u00eda dar informaci\u00f3n dispo\u00f1\u00edbel que xa era co\u00f1ecida: viu claramente que non pod\u00eda orixinar co\u00f1ecemento. O seu traballo perdeuse no esquecemento por moitos anos, atribu\u00edndolle \u00fanica e exclusivamente o papel de transcritora das notas de Babbage ou incluso dubidando da propia autor\u00eda das mesmas. O propio Babbage declarou na s\u00faa autobiograf\u00eda que Ada escribira as notas a partir do material que el lle entregara e que mesmo lle corrixiu un erro matem\u00e1tico. Por\u00e9n, investigaci\u00f3ns posteriores mostran a orixinalidade do seu punto de vista sobre as instruci\u00f3ns necesarias para acadar o funcionamento desta m\u00e1quina.\nNa actualidade reco\u00f1\u00e9cese a Ada Byron como a primeira persoa en describir unha linguaxe de programaci\u00f3n de car\u00e1cter xeral interpretando as ideas de Babbage, pero reco\u00f1ec\u00e9ndolle a plena autor\u00eda e orixinalidade das s\u00faas achegas. Por iso, Ada Byron est\u00e1 considerada a nai da programaci\u00f3n inform\u00e1tica e desenvolveu a programaci\u00f3n anal\u00edtica.\nAda Byron chamouse a si mesma analista, un concepto realmente moderno para a \u00e9poca.\nMorte.\nAda Lovelace morreu o 27 de novembro do 1852 aos trinta e seis anos a causa dun cancro uterino probablemente complicado polas sangr\u00edas realizadas polos seus m\u00e9dicos. A enfermidade durou varios meses, durante os cales a s\u00faa nai tomou o control respecto \u00e1s s\u00faas citas m\u00e9dicas e persoais. A s\u00faa nai fixo que deixase de ser materialista e adoptase ideas relixiosas que a levaron a\u00a0\"arrepentirse\"\u00a0da s\u00faa vida anterior.\nFoi soterrada por petici\u00f3n propia ao car\u00f3n do seu pai, no cemiterio da igrexa de Santa Mar\u00eda Magdalena, en Hucknall, Nottingham.\nReco\u00f1ecementos.\nDurante a vida de Ada poucos dos seus feitos foron apreciados e s\u00f3 se lle deron a importancia merecida anos despois da s\u00faa morte. Non foi at\u00e9 o s\u00e9culo XX cando se aproveitaron para os avances da inform\u00e1tica.\nMoitas foron as mulleres que realizaron grandes tarefas para a inform\u00e1tica, mais a\u00ednda as\u00ed Ada Lovelace \u00e9 a \u00fanica muller que conta cunha linguaxe de programaci\u00f3n que leva o seu propio nome, Ada.\nNo ano 2001, o autor estadounidense de ciencia ficci\u00f3n Michael F. Flynn publicou a novela \"In the Country of the Blind\", ucron\u00eda na que se especula sobre as consecuencias de que se constru\u00edra a m\u00e1quina anal\u00edtica co programa de Ada.\nO seu rostro foi marca de autenticidade nos certificados de licenza do sistema Windows.\nEn 1997 estreouse o filme sobre a s\u00faa vida \"Conceiving Ada\".\nNo ano 2009, a escritora e tecn\u00f3loga social Suw Charman-Anderson fundou o d\u00eda internacional de Ada Lovelace. Este d\u00eda cel\u00e9brase como forma de visualizar os logros das mulleres en ciencia, tecnolox\u00eda, enxe\u00f1ar\u00eda e matem\u00e1ticas (STEM) e co obxectivo de inspirar novas vocaci\u00f3ns tecno-cient\u00edficas entre as nenas e rapazas. A convocatoria est\u00e1 fixada anualmente no segundo martes de outubro. A Comisi\u00f3n Europea fixo coincidir esta data coa da programaci\u00f3n da EU Code Week, a Semana Europea da Programaci\u00f3n.\nA Ada Initiative foi unha iniciativa sen \u00e1nimo de lucro que tivo como obxectivo incrementar o n\u00famero de mulleres na cultura e tecnolox\u00eda abertas. Foi fundada por Mary Gardiner e Valerie Aurora en 2011 e pechou en outubro de 2015.\nA empresaria e pioneira do movemento Maker, Limor Fried, alias Ladyada, rendeu homenaxe a Ada Lovelace no nome da s\u00faa compa\u00f1\u00eda Adafruit Industries\nAda\u00b4s Poetry Generator \u00e9 unha aplicaci\u00f3n para aprender a programar en Scratch inspirado na vida e logros de Ada Lovelace.\nO Colexio Profesional de Enxe\u00f1ar\u00eda en Inform\u00e1tica de Galicia (CPEIG) concede, dende 2012, o Premio Ada Byron. O mesmo nome recibe o premio que otorga a facultade de enxe\u00f1ar\u00eda da Universidade de Deusto, o Premio Ada Byron \u00e1 muller tecn\u00f3loga."}
{"id": "2811", "revid": "114", "url": "https://gl.wikipedia.org/wiki?curid=2811", "title": "Elisabeth Britton", "text": ""}
{"id": "2812", "revid": "3054", "url": "https://gl.wikipedia.org/wiki?curid=2812", "title": "Elisabeth Knigth Britton", "text": ""}
{"id": "2814", "revid": "90397", "url": "https://gl.wikipedia.org/wiki?curid=2814", "title": "Pablo Neruda", "text": "Neftal\u00ed Ricardo Reyes Basoalto, m\u00e1is co\u00f1ecido como Pablo Neruda, nado en Parral (Provincia de Linares, Chile) o 12 de xullo de 1904 e finado en Santiago de Chile o 23 de setembro de 1973, foi un poeta chileno, ga\u00f1ador do Premio Nobel de Literatura no 1971.\nTomou o seu pseud\u00f3nimo do escritor checo Jan Neruda."}
{"id": "2815", "revid": "5863", "url": "https://gl.wikipedia.org/wiki?curid=2815", "title": "Carlos Fuentes", "text": "Carlos Fuentes Mac\u00edas, nado en Cidade de Panam\u00e1 o 11 de novembro de 1928 e finado en M\u00e9xico o 15 de maio de 2012, foi un escritor mexicano.\nO seu pai era diplom\u00e1tico por iso naceu na Cidade de Panam\u00e1. En 1987 conced\u00e9ronlle o Premio Cervantes e en 1994 o Premio Pr\u00edncipe de Asturias das Letras."}
{"id": "2817", "revid": "1131", "url": "https://gl.wikipedia.org/wiki?curid=2817", "title": "F\u00f3sforo (elemento)", "text": "O f\u00f3sforo (P) \u00e9 o elemento n\u00famero 15 da t\u00e1boa peri\u00f3dica; isto \u00e9, ten 15 prot\u00f3ns no seu n\u00facleo, e, en estado neutro, outros tantos electr\u00f3ns. \u00c9 un non metal multivalente pertencente ao grupo do nitr\u00f3xeno, que se atopa na natureza combinado en fosfatos inorg\u00e1nicos e en organismos vivos, pero nunca en estado nativo. \u00c9 moi reactivo e ox\u00eddase espont\u00e1neamente en contacto c\u00f3 os\u00edxeno atmosf\u00e9rico emitindo luz, dando nome ao fen\u00f3meno da fosforescencia.\nHistoria.\nO f\u00f3sforo \u2014do lat\u00edn \"phosph\u014frus\", e este do grego \u03c6\u03c9\u03c3\u03c6\u03cc\u03c1\u03bf\u03c2, \"portador de luz\"\u2014 antigo nome do planeta Venus, foi descuberto polo alquimista alem\u00e1n Hennig Brand en 1669 en Hamburgo, ao destilar unha mestura de ouri\u00f1os e area mentres buscaba a pedra filosofal. Ao evapora-la urea obtivo un material branco que brillaba na escuridade e ard\u00eda coma unha chama brillante. Dende ent\u00f3n \u00e1s substancias que brillan na escuridade sen arder ch\u00e1maselles fosforescentes. Brand mantivo o seu descubrimento en segredo pero outro alquimista alem\u00e1n, Kunckel, redescubriuno en 1677.\nFunci\u00f3n biol\u00f3xica.\nOs compostos de f\u00f3sforo interve\u00f1en en funci\u00f3ns vitais para os seres vivos, polo que est\u00e1 considerado coma un elemento qu\u00edmico esencial. Forma parte das mol\u00e9culas de ADN e ARN. As c\u00e9lulas empr\u00e9gano para almacenar e transportar a enerx\u00eda mediante o adenos\u00edn trifosfato. Ademais a adici\u00f3n i eliminaci\u00f3n de grupos fosfato \u00e1s prote\u00ednas, fosforilaci\u00f3n e desfosforilaci\u00f3n respectivamente, \u00e9 o mecanismo principal para regula-la actividade de prote\u00ednas intracelulares, e dese modo o metabolismo das c\u00e9lulas eucariotas tales coma os espermatozoides.\nAbundancia e obtenci\u00f3n.\nDebido \u00e1 s\u00faa reactividade, o f\u00f3sforo non se atopa nativo na natureza, pero forma parte de numerosos minerais. A apatita \u00e9 unha importante fonte de f\u00f3sforo, existindo importantes xacementos en Marrocos, Rusia i Estados Unidos entre outros pa\u00edses.\nA forma alotr\u00f3pica branca p\u00f3dese obter por distintos procedementos; nun deles, o fosfato tric\u00e1lcico obtido das rochas qu\u00e9ntase nun forno a 1450\u00a0\u00b0C en presenza de silicio e carbono, reducindo o f\u00f3sforo que se libera en forma de vapor."}
{"id": "2821", "revid": "98629", "url": "https://gl.wikipedia.org/wiki?curid=2821", "title": "Mar Tirreno", "text": "O mar Tirreno ( , , , , , ) forma parte do Mar Mediterr\u00e1neo que ba\u00f1a o oeste da costa de Italia. \u00c9 chamado as\u00ed nomeado polos pobos tirrenos, identificados desde o s\u00e9culo VI aC cos etruscos de Italia.\nXeograf\u00eda.\nO mar est\u00e1 rodeado polas illas de C\u00f3rsega e Sarde\u00f1a (ao oeste), a pen\u00ednsula italiana (rexi\u00f3ns de Toscana, o Lacio, Campania Basilicata e Calabria no leste e pola illa de Sicilia (ao sur). O mar Tirreno tam\u00e9n incl\u00fae unha serie de pequenas illas como Capri, Elba e Ustica.\nA profundidade m\u00e1xima do mar \u00e9 de 3.785 m.\nO Mar Tirreno est\u00e1 situado preto de onde se atopan as placas africana e eurasi\u00e1tica, polo tanto, as cadeas de monta\u00f1as e as illa te\u00f1en os volc\u00e1ns activos, como o Monte Marsili, nas s\u00faas profundidades ou como o da illa de Stromboli. As oito illas e\u00f3licas e Ustica est\u00e1n situadas na parte sur do mar, ao norte de Sicilia. Os ventos predominantes son o Mistral, procedente do val do R\u00f3dano, Libeccio do suroeste, e Siroco (Scirocco) e Ostro dende o sur.\nExtensi\u00f3n.\nA Organizaci\u00f3n Hidrogr\u00e1fica Internacional define os l\u00edmites do Mar Tirreno como segue: \nNome.\nO seu nome deriva do nome grego para os Etruscos, que se dixo que eran emigrantes de Lidia e liderados polo pr\u00edncipe Tyrrhenus. Os etruscos instal\u00e1ronse ao longo da costa da Toscana moderna e refer\u00edronse \u00e1 auga como o \"mar dos etruscos\"."}
{"id": "2822", "revid": "27249", "url": "https://gl.wikipedia.org/wiki?curid=2822", "title": "Campania", "text": "Campania \u00e9 unha rexi\u00f3n italiana con capitalidade en N\u00e1poles, a maior cidade do seu interior. Est\u00e1 ba\u00f1ada polo Mar Tirreno.\nProvincias de Campania: Avellino, Benevento, Caserta, N\u00e1poles, Salerno."}
{"id": "2823", "revid": "43327", "url": "https://gl.wikipedia.org/wiki?curid=2823", "title": "Volume", "text": ""}
{"id": "2824", "revid": "22570", "url": "https://gl.wikipedia.org/wiki?curid=2824", "title": "Identidade de Euler", "text": "En matem\u00e1ticas, a Identidade de Euler, un caso especial da f\u00f3rmula de Euler, \u00e9 a seguinte:\nEsta ecuaci\u00f3n aparece en \"Introduci\u00f3n\" de Leonhard Euler, publicada en Lausanne en 1748. (\"V.\" n\u00famero e; unidade imaxinaria; n\u00famero pi)\nDemostraci\u00f3n.\nEsta f\u00f3rmula \u00e9 un caso da f\u00f3rmula de Euler, que asigna\npara calquera n\u00famero real formula_3. Se consideramos que formula_4, temos que\ne posto que cos(\u03c0) = -1 e sen(\u03c0) = 0, obtemos que\ne polo tanto\nImportancia desta identidade.\n\u00c9 \"a f\u00f3rmula m\u00e1is salientable en matem\u00e1ticas\" segundo Richard Feynman. Feynman sinalou a importancia desta f\u00f3rmula porque enlaza algunhas constantes matem\u00e1ticas fundamentais:\nAdemais, t\u00f3dolos operadores aritm\u00e9ticos fundamentais est\u00e1n presentes: igualdade, suma, multiplicaci\u00f3n e potencias.\nHoubo un debate substancial no campo da filosof\u00eda das matem\u00e1ticas sobre o \"significado real\" ou o \"significado profundo\" debido a que incl\u00fae m\u00faltiples constantes e operaci\u00f3ns. Alg\u00fans afirman que describe propiedades cognitivas dunha mente - e advocan pola cognitividade das matem\u00e1ticas. No outro extremo, afirman que representa o consenso racional entre os matem\u00e1ticos ou simplemente \u00e9 unha proba da realidade f\u00edsica do universo e a \u00e1lxebra e unha consecuencia da s\u00faa estrutura. Segundo isto, a f\u00f3rmula non ser\u00eda s\u00f3 salientable, sen\u00f3n \"divina\"."}
{"id": "2825", "revid": "22570", "url": "https://gl.wikipedia.org/wiki?curid=2825", "title": "Unidade imaxinaria", "text": "\u00c9 a unidade no conxunto dos n\u00fameros imaxinarios. Expr\u00e9sase pola letra formula_1 e cumpre que:\n\u00c1s veces, isto tam\u00e9n \u00e9 expresado como:\n\u00d3 ser unha expresi\u00f3n num\u00e9rica non ten dimensi\u00f3ns f\u00edsicas."}
{"id": "2828", "revid": "98629", "url": "https://gl.wikipedia.org/wiki?curid=2828", "title": "Litro", "text": "Un litro \u00e9 unha unidade de volume equivalente a un espazo de 1 dm\u00b3 (1000 cm\u00b3). O seu s\u00edmbolo \u00e9 l, se ben en moitas ocasi\u00f3ns se usa L para distinguir entre 'l' e '1' nalgunhas graf\u00edas, sendo aceptado o seu uso.\nPor\u00e9n, a unidade de volume do Sistema Internacional de Unidades (SI) \u00e9 o metro c\u00fabico (m\u00b3), e o litro equivale a unha mil\u00e9sima de metro c\u00fabico. O s\u00edmbolo L foi adoptado en 1979 na 16a Conferencia Xeral de Pesos e Medidas. A\u00ednda que non \u00e9 unha unidade de medida do Sistema Internacional, o SI acepta o seu emprego, se ben recomenda a utilizaci\u00f3n das unidades do SI no campo da ciencia.\nTr\u00e1tase dunha unidade moi empregada na vida diaria e adoita usarse xunto con unidades do SI, tal e como se fai actualmente coas unidades da hora e do d\u00eda.\nUn litro de auga l\u00edquida ten unha masa de case exactamente un quilogramo, xa que o quilogramo foi definido orixinariamente en 1795 como a masa dun dec\u00edmetro c\u00fabico de auga \u00e1 temperatura de fusi\u00f3n do xeo. Definici\u00f3ns posteriores do metro e do quilogramo fixeron que esta relaci\u00f3n deixara de ser exacta.\nHistoria.\nEtimolox\u00eda.\nO nome da unidade deriva dunha antiga unidade de volume francesa, o \"litron\", que evolucionou a trav\u00e9s da unidade medieval \"litra\" (do lat\u00edn). Este \u00faltimo termo prov\u00e9n \u00e1 s\u00faa vez da \"litra\" como unidade grega de masa que equivale a 12 onzas (\"onkia\"). O sistema m\u00e9trico franc\u00e9s tomou o litro como unidade b\u00e1sica na creaci\u00f3n dun sistema propio de medidas.\nInvenci\u00f3n e evoluci\u00f3n da medida.\nA orixe do litro ten lugar trala unificaci\u00f3n de medidas propulsada durante a Revoluci\u00f3n Francesa pola Asemblea Constitu\u00ednte de 1791. Esta unificaci\u00f3n foi debida \u00e1 gran diversidade de medidas que daquela hab\u00eda. O litro apareceu por vez primeira como medida de capacidade na lei do \"18 germinal an 3\" (7 de abril de 1795), definido en funci\u00f3n do metro como \"a medida de volume, tanto para l\u00edquidos como para s\u00f3lidos, dun cubo de aresta igual a unha d\u00e9cima parte dun metro\" (art. 5).\nNo ano 1879, o Comit\u00e9 Internacional de Pesos e Medidas adoptou o litro e a s\u00faa abreviatura, a l min\u00fascula En 1901, a terceira Conferencia Xeral de Pesos e Medidas definiu o litro como \"o volume ocupado pola masa dun quilogramo de auga pura na s\u00faa m\u00e1xima densidade e baixo presi\u00f3n atmosf\u00e9rica normal\", isto quer\u00eda dicir: auga pura a 1 atm e a unha temperatura lixeiramente por enriba de 3,98\u00a0\u00b0C. O litro era, segundo esta definici\u00f3n, equivalente a 1.000028 dm\u00b3 (inicialmente 1.000027 dm\u00b3), aceptando deste xeito a discrepancia detectada segundo a definici\u00f3n co cent\u00edmetro c\u00fabico.\nM\u00e1is tarde, especificouse que 4\u00a0\u00b0C ser\u00eda a temperatura que servir\u00eda como punto de referencia da densidade da auga, cunha densidade da auga pura lixeiramente inferior a 1,0000\u00a0kg/litro.\nUn dos investigadores que comprobou as desviaci\u00f3ns da medida do litro con estes cambios foi o f\u00edsico Charles Edouard Guillaume, que en 1904 probou experimentalmente que a densidade da auga a 4\u00a0\u00b0C era de 1.000028 dm\u00b3.\nFinalmente, a causa da complexa definici\u00f3n do litro, no ano 1964 vaise recuperar a definici\u00f3n de 1793, na 12a reuni\u00f3n do CGPM tras constatarse en 1960 que hab\u00eda unha diferenza de 28 millon\u00e9simas con respecto \u00f3 dec\u00edmetro c\u00fabico, o litro pasou a ser s\u00f3 un nome especial para o dec\u00edmetro c\u00fabico.\nDistintos s\u00edmbolos usados para representar o litro.\nOrixinariamente o \u00fanico s\u00edmbolo para o litro era l (L min\u00fasculo), seguindo a convenci\u00f3n do Sistema Internacional de que s\u00f3 as unidades que abrevian un nome de persoa empregan como s\u00edmbolo unha letra mai\u00fascula. Por\u00e9n, en moitos lugares, a forma m\u00e1is com\u00fan do d\u00edxito ar\u00e1bigo manuscrito 1 \u00e9 unicamente un trazo vertical e polo tanto o algarismo \"1\" pode ser confundido coa letra \"l\". Ademais, nalgunhas m\u00e1quinas de escribir antigas a tecla do L era empregada tam\u00e9n para o numeral 1. Mesmo nalgunhas fontes inform\u00e1ticas os dous caracteres son apenas distinguibles. Isto causou problemas, especialmente na comunidade m\u00e9dica.\nAntes de 1979, o s\u00edmbolo \u2113 (l pequeno manuscrito, U+2113), f\u00edxose de uso com\u00fan en varios pa\u00edses; por exemplo, era recomendado pola publicaci\u00f3n M33 da \"South African Bureau of Standards\" en Sur\u00e1frica na d\u00e9cada de 1970, e pode atoparse a\u00ednda nalg\u00fans pa\u00edses de fala inglesa. O seu uso \u00e9 ocasional nalg\u00fans pa\u00edses europeos, e habitual no Xap\u00f3n e Corea do Sur. Algunhas fontes non s\u00f3 empregan o car\u00e1cter \u2113 sen\u00f3n que tam\u00e9n o usan en caracteres compostos: \u3395, \u3396, \u3397 e \u3398 (do U+3395 ao U+3398) para o microlitro, mililitro, decilitro e quilolitro. Noutros pa\u00edses como Canad\u00e1, recomendaban utilizar a min\u00fascula \u2113 sempre que fose pos\u00edbel, ou por defecto, cando non houbera confusi\u00f3n co n\u00famero 1. Este uso entra en contradici\u00f3n coas principais organizaci\u00f3ns internacionais (ISO, NIST, NPL, IAU, IUPAC e IUPAP), que establecen que os s\u00edmbolos deben imprimirse en tipograf\u00eda romana independentemente da fonte empregada no resto do texto. Na actualidade, este s\u00edmbolo non se emprega na maior\u00eda dos pa\u00edses e nunca foi reco\u00f1ecido pola CGPM nin pola Organizaci\u00f3n Internacional para a Estandarizaci\u00f3n (ISO).\nNa 16a reuni\u00f3n do CGPM celebrada en 1979, decidiuse utilizar tanto a abreviatura en min\u00fascula l como a L mai\u00fascula para evitar confusi\u00f3ns entre a letra e o n\u00famero 1, ou coa letra \"i\" mai\u00fascula. A\u00ednda que hab\u00eda a intenci\u00f3n de restrinxir nun futuro a abreviatura a un dos dous s\u00edmbolos, esta dualidade persiste na actualidade. O Instituto Nacional de Est\u00e1ndares e Tecnolox\u00eda (NIST) dos Estados Unidos recomenda o emprego deste s\u00edmbolo, pr\u00e1ctica estendida tam\u00e9n no Canad\u00e1 e Australia. Nestes pa\u00edses tam\u00e9n se emprega o s\u00edmbolo L con prefixos, como en mL e \u03bcL, en lugar dos tradicionais ml e \u03bcl. No Reino Unido e Irlanda, as\u00ed como no resto de Europa, a letra min\u00fascula \"l\" adoita empregarse con prefixos, mentres que os litros completos a mi\u00fado aparecen coa palabra completa (\u00e9 dicir, \"750\u00a0ml\" pero \"1 litro\" en recipientes de l\u00edquidos). A L mai\u00fascula \u00e9 a que se utiliza na pr\u00e1ctica.\nHoxe en d\u00eda non hai raz\u00f3n t\u00e9cnica algunha para esta excepci\u00f3n na nomenclatura dos sistemas de medidas, xa que nos sistemas de escritura inform\u00e1ticos \u00e9 doada a utilizaci\u00f3n de sistemas de codificaci\u00f3n m\u00e1is distingu\u00edbeis. Por\u00e9n, en 1990, o CIPM considerou que a\u00ednda era demasiado pronto para elixir un \u00fanico s\u00edmbolo para o litro.\nM\u00faltiplos e subm\u00faltiplos.\n\u00d3s m\u00faltiplos e subm\u00faltiplos do litro apl\u00edcanselles os prefixos do Sistema Internacional de Unidades. O m\u00e1is utilizado \u00e9 o mililitro, que equivale a unha mil\u00e9sima parte dun litro. Na seguinte t\u00e1boa at\u00f3panse os m\u00faltiplos e subm\u00faltiplos do litro coas s\u00faas respectivas equivalencias en volume. \u00c9 destac\u00e1bel que tanto os m\u00faltiplos como os subm\u00faltiplos aumentan e dimin\u00faen respectivamente nunha orde de magnitude en base dez. Os de uso m\u00e1is frecuente est\u00e1n marcados en negra.\nMililitro.\nO mililitro, de s\u00edmbolo ml, ou o que \u00e9 o mesmo, un cent\u00edmetro c\u00fabico de s\u00edmbolo cm\u00b3, \u00e9 unha unidade de volume que equivale a unha millon\u00e9sima parte dun metro c\u00fabico. \u00c9 o volume ocupado por un cubo que ten as arestas dun cent\u00edmetro de lonxitude. \u00c1s veces tam\u00e9n se abrevia (incorrectamente) como cc (sobre todo no eido automobil\u00edstico) e como ccm.\nA\u00ednda que non \u00e9 unha unidade de medida do Sistema Internacional, \u00e9 unha unidade moi empregada na ciencia. A unidade de medida do volume no SI \u00e9 o metro c\u00fabico (m\u00b3). \u00c9 a unidade base de volume no antigo sistema de medidas CGS.\nCentilitro.\nO centilitro (abreviado cL) \u00e9 o segundo subm\u00faltiplo do litro. Tr\u00e1tase dunha orde de magnitude que foi usada, nalg\u00fans casos, para medir pequenos consumos, como os da auga en caso de perdas, ou ben o consumo de combust\u00edbel nalg\u00fans veh\u00edculos. Con todo, a s\u00faa utilizaci\u00f3n depende da orde de magnitude das cantidades volum\u00e9tricas que se describen.\nDecilitro.\nO decilitro (abreviado dL) \u00e9 o primeiro subm\u00faltiplo do litro. Ad\u00f3itase empregar para taxas de contido de substancias en an\u00e1lises m\u00e9dicos, dando os resultados en cantidades por decilitro de sangue.\nDecalitro.\nO decalitro (abreviado daL) \u00e9 unha unidade para l\u00edquidos que a s\u00faa medida equivale a dez litros. Non adoita utilizarse na vida coti\u00e1.\nHectolitro.\nO hectolitro (abreviado hL) \u00e9 unha unidade para l\u00edquidos cuxa medida equivale a cen litros. Util\u00edzase habitualmente na industria de bebidas.\nQuilolitro.\nO quilolitro (abreviado qL) \u00e9 unha unidade de medida para l\u00edquidos cuxa medida equivale a mil litros. Empr\u00e9gase para medir ou dar resultados de grandes cantidades de auga como a que se pode atopar en encoros, r\u00edos, lagoas, lagos, mares ou oc\u00e9anos.\nEquivalencias co litro das medidas tradicionais galegas de capacidade para l\u00edquidos.\nNa seguinte t\u00e1boa am\u00f3sanse os valores en litros das medidas tradicionais galegas de capacidade de l\u00edquidos. Tam\u00e9n aparecen as variantes do nome principal, e os nomes de medidas hom\u00f3nimas en portugu\u00e9s e en castel\u00e1n, se os houbese. Cando as medidas portuguesa e castel\u00e1 non coincidan en valor coa galega, ind\u00edcase entre par\u00e9ntese o seu valor, exacto ou aproximado, en litros.\nConversi\u00f3ns non m\u00e9tricas.\nA adopci\u00f3n do Sistema Internacional de medidas fixo que moitas das anteriores unidades de medida de volume ficasen obsoletas. \u00d3 quedar nun status de aceptaci\u00f3n por parte da CGPM tras considerarse a s\u00faa equivalencia co dec\u00edmetro c\u00fabico, \u00e1 hora de trazar as antigas medidas t\u00f3mase o litro como base. Nos seguintes apartados e t\u00e1boas at\u00f3panse algunhas equivalencias de unidades.\nRelaci\u00f3n co \"litron\".\nO \"litron\" \u00e9 unha antiga unidade francesa de volume que se empregaba para medir \u00e1ridos de construci\u00f3n. Desta unidade deriva etimoloxicamente o nome do litro. O volume dun litron \u00e9 equivalente a 0,813 l.\nRelaci\u00f3n co \"cuartillo\".\nUn litro \u00e9 equivalente a 1,984 \"cuartillos\" de l\u00edquido, unidade de medida castel\u00e1 tam\u00e9n co\u00f1ecida como \"neto\", pola que se estendeu o emprego do \"cuartillo\" en Castela como equivalencia do medio litro. Na medida de \u00e1ridos, o litro equivale a 0,865 partes de cuartillo, ou ben \u00e1 cantidade de \u00e1ridos ou l\u00edquidos que collen nesta medida."}
{"id": "2831", "revid": "66231", "url": "https://gl.wikipedia.org/wiki?curid=2831", "title": "CIG", "text": ""}
{"id": "2833", "revid": "1131", "url": "https://gl.wikipedia.org/wiki?curid=2833", "title": "Galician Linux User Group", "text": "Galician Linux User Group (GLUG, en galego \"grupo de usuarios/as de linux de Galicia), foi unha asociaci\u00f3n sen \u00e1nimo de lucro que agrupaba a entusiastas de GNU/Linux e de todo o relacionado co software libre na Galiza. Ti\u00f1a coma principal obxectivo o de promover e difundir o uso de software libre na sociedade en xeral e en especial o sistema GNU/Linux."}
{"id": "2835", "revid": "741384", "url": "https://gl.wikipedia.org/wiki?curid=2835", "title": "SLG", "text": ""}
{"id": "2837", "revid": "3054", "url": "https://gl.wikipedia.org/wiki?curid=2837", "title": "MNL", "text": ""}
{"id": "2840", "revid": "114", "url": "https://gl.wikipedia.org/wiki?curid=2840", "title": "Cig", "text": ""}
{"id": "2841", "revid": "1131", "url": "https://gl.wikipedia.org/wiki?curid=2841", "title": "Sindicato", "text": "Un sindicato \u00e9 unha agrupaci\u00f3n de traballadores organizados para loitar pola defensa e promoci\u00f3n dos seus intereses sociais, econ\u00f3micos e laborais, con respecto ao centro de produci\u00f3n (empresa, f\u00e1brica) ou ao empregador.\nXeralmente o termo \u00e9 aplicado ao sindicato obreiro, formado polo proletariado industrial, pero tam\u00e9n pode referirse a outros grupos, como o sindicato campesi\u00f1o, que agrupa os traballadores do campo, o sindicato agr\u00edcola, que agrupa sobre todo os grandes propietarios rurais, o sindicato patronal, ou agrupaci\u00f3n de empresarios para defender os seus intereses, e o sindicato de estudantes, que agrupa fundamentalmente estudantes universitarios."}
{"id": "2842", "revid": "5863", "url": "https://gl.wikipedia.org/wiki?curid=2842", "title": "Dario Fo", "text": "Dario Fo, nado en Sangiano o 24 de marzo de 1926 e finado en Mil\u00e1n o 13 de outubro de 2016, foi un actor, director e escritor de teatro italiano. As s\u00faas obras de teatro son de tipo c\u00f3mico-sat\u00edrico. Foi Premio Nobel de Literatura no ano 1997. Co\u00f1ecido polos seus compromisos pol\u00edticos, Dario Fo \u00e9 un dos dramaturgos italianos m\u00e1is representados no mundo con Goldoni.\nTraxectoria.\nFillo de Felice Fo e de Pina Rota, co\u00f1ecidos polas s\u00faas actividades antifascistas. Foi voluntario con 17 anos, en 1943, como paracaidista da Rep\u00fablica de Salo.\nEstudou na Academia de Belas Artes de Brera en Mil\u00e1n arquitectura e escenografia. Comezou a s\u00faa carreira teatral como actor e escritor de obras teatrais sat\u00edricas. En 1954, Fo casou coa actriz Franca Rame, con quen fundou en 1959 a compa\u00f1\u00eda teatral \"Dario Fo - Franca Rame\". Ambos fundaron o colectivo teatral \"Nuova Scena\" e posteriormente \"A Comuna\" (1970). Nos anos 60 as s\u00faas obras para a televisi\u00f3n adoitaban ser censuradas, raz\u00f3n pola cal volveu ao mundo do teatro.\nNo 2002 publicou a s\u00faa autobiograf\u00eda \"O pa\u00eds dos morcegos\".\nIdeas.\nAs ideas de Fo est\u00e1n na contorna da esquerda pol\u00edtica italiana. Escribiu acedas s\u00e1tiras pol\u00edticas arremetendo sen piedade contra o poder pol\u00edtico, o capitalismo, a mafia e o Vaticano.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Dramaturgos de Italia]]\n[[Categor\u00eda:Anarquistas de Italia]]\n[[Categor\u00eda:Actores de teatro de Italia]]\n[[Categor\u00eda:Premio Nobel de Literatura]]\n[[Categor\u00eda:Escritores en lingua italiana]]\n[[Categor\u00eda:Escritores de Italia]]\n[[Categor\u00eda:Nados en 1926]]\n[[Categor\u00eda:Nados na provincia de Varese]]\n[[Categor\u00eda:Finados en 2016]]\n[[Categor\u00eda:Premios Nobel de Italia]]"}
{"id": "2844", "revid": "98629", "url": "https://gl.wikipedia.org/wiki?curid=2844", "title": "L\u00f3xica", "text": "A l\u00f3xica, termo con orixe no grego \u03bb\u03bf\u03b3\u03b9\u03ba\u03ae \"logos\", 'raz\u00f3n', 'palabra', \u00e9 a parte da filosof\u00eda e das matem\u00e1ticas que se ocupa dos razoamentos expresados ling\u00fcisticamente. Estuda a s\u00faa estrutura, a s\u00faa forma e a s\u00faa correcci\u00f3n e establece cando un razoamento est\u00e1 ben constru\u00eddo e podemos, polo tanto, asegurar a validez da s\u00faa conclusi\u00f3n.\nAs\u00ed como o obxecto de estudo tradicional da qu\u00edmica \u00e9 a materia, e o da biolox\u00eda a vida, o da l\u00f3xica \u00e9 a inferencia. A inferencia \u00e9 o proceso polo cal se derivan conclusi\u00f3ns a partir de premisas. A l\u00f3xica investiga os principios polos cales algunhas inferencias son aceptables, e outras non. Cando unha inferencia \u00e9 aceptable, \u00e9o pola s\u00faa estrutura l\u00f3xica, e non polo contido espec\u00edfico do argumento ou a linguaxe utilizada. Por esta raz\u00f3n a l\u00f3xica consid\u00e9rase unha ciencia formal, como a matem\u00e1tica, no canto dunha ciencia emp\u00edrica.\nA l\u00f3xica tradicionalmente foi considerada unha rama da filosof\u00eda. Pero desde finais do s\u00e9culo XIX, a s\u00faa formalizaci\u00f3n simb\u00f3lica demostrou unha \u00edntima relaci\u00f3n coas matem\u00e1ticas, e deu lugar \u00e1 l\u00f3xica matem\u00e1tica. No s\u00e9culo XX a l\u00f3xica pasou a ser principalmente a l\u00f3xica simb\u00f3lica, un c\u00e1lculo definido por s\u00edmbolos e regras de inferencia, o que permitiu a s\u00faa aplicaci\u00f3n \u00e1 inform\u00e1tica. At\u00e9 o s\u00e9culo XIX, a l\u00f3xica aristot\u00e9lica e estoica mantiveron sempre unha relaci\u00f3n cos argumentos formulados en linguaxe natural. Por iso, a\u00ednda que eran formais, non eran formalistas. Hoxe esa relaci\u00f3n tr\u00e1tase baixo un punto de vista completamente diferente. A formalizaci\u00f3n estrita mostrou as limitaci\u00f3ns da l\u00f3xica tradicional ou aristot\u00e9lica, que hoxe se interpreta como unha parte pequena da l\u00f3xica de clases.\nA natureza da l\u00f3xica.\nO concepto central que estuda a l\u00f3xica \u00e9 a relaci\u00f3n de consecuencia l\u00f3xica. Informalmente pod\u00e9molo expresar de varias maneiras. Dado un conxunto de proposici\u00f3ns (as premisas) e unha proposici\u00f3n (a conclusi\u00f3n) podemos dicir que as premisas te\u00f1en como consecuencia l\u00f3xica a conclusi\u00f3n se esta \"se segue\" das premisas, ou se as premisas constit\u00faen unha \"boa xustificaci\u00f3n\" para a conclusi\u00f3n, ou o razoamento que empeza coas premisas e acaba coa conclusi\u00f3n \u00e9 \"loxicamente v\u00e1lido\". Esta relaci\u00f3n explicouse de varias maneiras que, xeralmente, parten dunha mesma idea b\u00e1sica: entre unhas premisas e unha conclusi\u00f3n hai relaci\u00f3n de consecuencia l\u00f3xica se, e s\u00f3 se, non \u00e9 posible que as premisas sexan verdadeiras e en cambio a conclusi\u00f3n sexa falsa.\nA forma tam\u00e9n \u00e9 unha noci\u00f3n central para a l\u00f3xica porque permite estudar a consecuencia l\u00f3xica. Recibiu varios tratamentos. En particular, a l\u00f3xica simb\u00f3lica f\u00edxoo a trav\u00e9s de linguaxes simb\u00f3licas, mentres que a l\u00f3xica tradicional aristot\u00e8lica-medieval f\u00edxoo a trav\u00e9s da silox\u00edstica.\nConsistencia, correcci\u00f3n e completitude.\nAlgunhas das propiedades m\u00e1is importantes que pode ter un sistema formal son as seguintes:\nXusto \u00e9 dicir que non todos os sistemas formais gozan destas tres propiedades. De feito, os soados traballos de Kurt G\u00f6del mostraron que non hai ning\u00fan sistema \u00fatil para a aritm\u00e9tica que sexa \u00f3 tempo consistente e completo.\nRazoamento dedutivo e indutivo.\nEn todo o que dixemos at\u00e9 aqu\u00ed fac\u00edamos referencia s\u00f3 ao razoamento dedutivo, \u00e9 dicir, a aquel que estuda a relaci\u00f3n de consecuencia l\u00f3xica entre un conxunto de premisas e unha conclusi\u00f3n. A\u00ednda as\u00ed, hai que ter en conta que tradicionalmente tam\u00e9n se considerou outro tipo de razoamento, o razoamento indutivo, que tipicamente deriva xeneralizaci\u00f3ns aceptables a partir de observaci\u00f3ns emp\u00edricas. Este outro tipo de razoamento tam\u00e9n foi obxecto de estudo pola l\u00f3xica. Polo tanto, hai que distinguir coidadosamente entre a validez dedutiva e a validez indutiva. Dixemos que unha inferencia \u00e9 dedutivamente v\u00e1lida se, e s\u00f3 se, non \u00e9 posible que as premisas sexan verdadeiras e a conclusi\u00f3n sexa falsa. As\u00ed, a inferencia dedutiva ou consecuencia l\u00f3xica recibe un tratamento puramente sem\u00e1ntico. A validez indutiva, en cambio, require aclarar que \u00e9 unha xeneralizaci\u00f3n aceptable a partir dun conxunto de observaci\u00f3ns emp\u00edricas. Este concepto tentouse dilucidar desde varios puntos de vista, alg\u00fans m\u00e1is formais que outros, e \u00e1s veces deron lugar a definici\u00f3ns que involucran modelos probabil\u00edsticos.\nConcepci\u00f3ns diferentes da l\u00f3xica.\nComo vimos at\u00e9 agora, a l\u00f3xica xurdiu da preocupaci\u00f3n pola correcci\u00f3n da argumentaci\u00f3n. Os l\u00f3xicos modernos normalmente queren asegurarse que a l\u00f3xica estuda tan s\u00f3 aqueles argumentos que se desprenden de formas xerais apropiadas de inferencia. As\u00ed pois, por exemplo, a Enciclopedia Stanford de Filosof\u00eda di da l\u00f3xica que non \"cobre, a\u00ednda as\u00ed, a totalidade dos bos razoamentos. Esta \u00e9 a tarefa da racionalidade. M\u00e1is ben, a l\u00f3xica trata con inferencias das que se pode determinar a orixe da s\u00faa validez nas caracter\u00edsticas formais das representaci\u00f3ns que est\u00e1n involucradas nesta inferencia, sexa esta ling\u00fc\u00edstica, mental, ou doutro tipo\".\nComo contraste, Immanuel Kant argumentou que a l\u00f3xica ter\u00eda que se concibir como ciencia do xu\u00edzo, unha idea recollida nas obras l\u00f3xicas e filos\u00f3ficas de Gottlob Frege, onde o pensamento (en alem\u00e1n: \"gedanke\") se substit\u00fae polo xu\u00edzo (en alem\u00e1n: \"urteil\"). Seguindo esta concepci\u00f3n, as inferencias l\u00f3xicas v\u00e1lidas seguir\u00edanse das caracter\u00edsticas estruturais do xu\u00edzo ou dos pensamentos.\nHistoria da l\u00f3xica.\nA l\u00f3xica como ciencia e como instrumento de co\u00f1ecemento cient\u00edfico nace en Grecia e foi fundada por Arist\u00f3teles, que escribe moitos tratados sobre o razoamento dedutivo refer\u00edndose a unha modalidade deste razoamento que recibe o nome de siloxismo. A esta l\u00f3xica iniciada por este fil\u00f3sofo, e conservada practicamente na s\u00faa totalidade con algunhas achegas da Idade Media e da Idade Moderna, d\u00e1moslle o nome de l\u00f3xica cl\u00e1sica ou tradicional. A partir do s\u00e9culo XIX comeza a contribuci\u00f3n de matem\u00e1ticos e l\u00f3xicos como Boole (XIX), Frege (XIX-XX) ou Rusell (XX), e con eles iniciase a chamada l\u00f3xica moderna ou simb\u00f3lica. As principais diferenzas entre a l\u00f3xica cl\u00e1sica e moderna son as seguintes: Na l\u00f3xica tradicional s\u00f3 se substitu\u00edan por s\u00edmbolos as partes variables dos enunciados, \u00e9 dicir, os nomes e os predicados, e os outros elementos permanec\u00edan nunca linguaxe natural. Coa l\u00f3xica simb\u00f3lica tam\u00e9n os elementos que sinalan relaci\u00f3ns se substit\u00faen. Outra diferenza \u00e9 que a l\u00f3xica moderna ten unha linguaxe formal (por iso pode chamarse l\u00f3xica formal), pois non emprega unha linguaxe corrente sen\u00f3n as s\u00faas propias regras e signos. A pesar de todo a l\u00f3xica moderna non anula \u00e1 anterior porque incl\u00fae as contribuci\u00f3ns fundamentais da s\u00faa predecesora. Por iso, a l\u00f3xica moderna \u00e9 m\u00e1is ampla.\nIdade Antiga.\nA l\u00f3xica, como unha an\u00e1lise expl\u00edcita dos m\u00e9todos de razoamento, desenvolveuse orixinalmente en tres civilizaci\u00f3ns da historia antiga: China, India e Grecia, entre o s\u00e9culo V e o s\u00e9culo I a.C.\nNa China non durou moito tempo: a traduci\u00f3n e a investigaci\u00f3n escolar en l\u00f3xica foi reprimida pola dinast\u00eda Qin, acorde coa filosof\u00eda lexista. Na India, a l\u00f3xica durou bastante m\u00e1is: desenvolveuse (por exemplo coa ny\u0101ya) ata que no mundo isl\u00e1mico apareceu a escola de Asharite, a cal suprimiu parte do traballo orixinal en l\u00f3xica. A pesar do anterior, houbo innovaci\u00f3ns escol\u00e1sticas indias at\u00e9 principios do s\u00e9culo XIX, pero non sobreviviu moito dentro da India colonial. O tratamento sofisticado e formal da l\u00f3xica moderna aparentemente prov\u00e9n da tradici\u00f3n grega.\nConsid\u00e9rase a Arist\u00f3teles o fundador da l\u00f3xica como proped\u00e9utica ou ferramenta b\u00e1sica para todas as ciencias. Arist\u00f3teles foi o primeiro en formalizar os razoamentos, utilizando letras para representar termos. Tam\u00e9n foi o primeiro en empregar o termo \u00abl\u00f3xica\u00bb para referirse ao estudo dos argumentos dentro da \u00ablinguaxe apof\u00e1ntica\u00bb como manifestador da verdade na ciencia. Sostivo que a verdade manif\u00e9stase no xu\u00edzo verdadeiro e o argumento v\u00e1lido no siloxismo: \u00abSiloxismo \u00e9 un argumento no cal, establecidas certas cousas, resulta necesariamente delas, por ser o que son, outra cousa diferente\u00bb. Referiuse en varios escritos do seu \u00d3rganon a cuesti\u00f3ns tales como concepto, a proposici\u00f3n, definici\u00f3n, proba e falacia. Na s\u00faa principal obra l\u00f3xica, os Primeiros anal\u00edticos, desenvolveu o siloxismo, un sistema l\u00f3xico de estrutura r\u00edxida. Arist\u00f3teles tam\u00e9n formalizou o cadro de oposici\u00f3n dos xu\u00edzos e categorizou as formas v\u00e1lidas do siloxismo. Ademais, Arist\u00f3teles reco\u00f1eceu e estudou os argumentos indutivos, base do que constit\u00fae a ciencia experimental, cuxa l\u00f3xica est\u00e1 estreitamente ligada \u00f3 m\u00e9todo cient\u00edfico. A influencia dos logros de Arist\u00f3teles foi tan grande, que no s\u00e9culo XVIII, Immanuel Kant chegou a dicir que Arist\u00f3teles practicamente completara a ciencia da l\u00f3xica.\nOs fil\u00f3sofos estoicos introduciron o siloxismo hipot\u00e9tico e anunciaron a l\u00f3xica proposicional, pero non tivo moito desenvolvemento.\nDoutra banda, a l\u00f3xica informal foi cultivada pola ret\u00f3rica, a oratoria e a filosof\u00eda, entre outras ramas do co\u00f1ecemento. Estes estudos centr\u00e1ronse principalmente na identificaci\u00f3n de falacias e paradoxos, as\u00ed como na construci\u00f3n correcta dos discursos.\nNo per\u00edodo romano a l\u00f3xica tivo pouco desenvolvemento, m\u00e1is ben fix\u00e9ronse sumarios e comentarios \u00e1s obras recibidas, sendo os m\u00e1is notables: Cicer\u00f3n, Porfirio e Boecio. No per\u00edodo bizantino, Filop\u00f3n.\nIdade Media.\nCo nome de Dial\u00e9ctica na Idade Media a l\u00f3xica mant\u00e9n a condici\u00f3n de ciencia proped\u00e9utica. As\u00ed se estuda na estrutura dos ensinos do Trivium como unha das artes liberais pero sen especiais achegas na Alta Idade Media.\nNa s\u00faa evoluci\u00f3n cara \u00e1 Baixa Idade Media son importantes as achegas \u00e1rabes de Al-Farab\u00ed; Avicena e Averroes, pois foron os \u00e1rabes quen reintroduciron os escritos de Arist\u00f3teles en Europa.\nNa Baixa Idade Media o seu estudo era requisito para entrar en calquera universidade. Desde mediados do s\u00e9culo XIII incl\u00faense na l\u00f3xica tres corpos separados do texto. Na \"logica vetus\" e \"logica nova\" \u00e9 tradicional escritos l\u00f3xicos, especialmente o \u00d3rganon de Arist\u00f3teles e os comentarios de Boecio e Porfirio. A \"parva logicalia\" pode ser considerada como representativa da l\u00f3xica medieval.\nA evoluci\u00f3n cr\u00edtica que se vai desenvolvendo a partir das achegas de Abelardo dinamizaron a problem\u00e1tica l\u00f3xica e epistemol\u00f3xica a partir do s\u00e9culo XIII (Pedro Hispano, Raimundo Lulio, Lambert de Auxerre e Guillerme de Sherwood) que culminaron en toda a problem\u00e1tica do s\u00e9culo XIV: Guillerme de Ockham, Jean Buridan e Alberte de Saxonia.\nAqu\u00ed est\u00e1n tratados unha cantidade de novos problemas na fronteira da l\u00f3xica e da sem\u00e1ntica que non foron tratados polos pensadores antigos. De especial relevancia \u00e9 a problem\u00e1tica respecto da valoraci\u00f3n dos termos da linguaxe en relaci\u00f3n cos conceptos universais, as\u00ed como o estatuto epistemol\u00f3xico e ontol\u00f3xico destes e o problema da individuaci\u00f3n.\nIdade Moderna.\nUn novo enfoque adquire esta l\u00f3xica nas interpretaci\u00f3ns racionalistas de Port Royal, no s\u00e9culo XVII, (Antoine Arnauld; Pierre Nicole) pero tampouco supuxeron un cambio radical no concepto da l\u00f3xica como ciencia.\nOs fil\u00f3sofos racionalistas, con todo, achegaron a trav\u00e9s do desenvolvemento da an\u00e1lise e o seu desenvolvemento nas matem\u00e1ticas (Descartes, Pascal e Leibniz) os temas que van marcar o desenvolvemento posterior. Son de especial importancia a idea de Descartes dunha \"Mathesis universalis\" e de Leibniz na procura dunha linguaxe universal, especificado con precisi\u00f3n matem\u00e1tica sobre a base de que a sintaxe das palabras deber\u00eda estar en correspondencia coas entidades designadas como individuos ou elementos metaf\u00edsicos, o que far\u00eda posible un c\u00e1lculo ou computaci\u00f3n mediante algoritmos no descubrimento da verdade.\nAparecen os primeiros intentos e realizaci\u00f3ns de m\u00e1quinas de c\u00e1lculo, (Pascal, Leibniz) e, a\u00ednda que o seu desenvolvemento non foi eficaz, con todo a idea dunha Mathesis Universal ou \u00abCaracter\u00edstica Universal\u00bb, \u00e9 o antecedente inmediato do desenvolvemento da l\u00f3xica a partir do s\u00e9culo XX.\nKant consideraba que a l\u00f3xica por ser unha ciencia a priori atopara o seu pleno desenvolvemento practicamente coa l\u00f3xica aristot\u00e9lica, polo que apenas fora modificada desde ent\u00f3n.\nPero fai un uso novo da palabra \u00abl\u00f3xica\u00bb como l\u00f3xica transcendental, no sentido de investigar os conceptos puros do entendemento ou categor\u00edas transcendentais.\nA l\u00f3xica do pensar transcendental acaba situ\u00e1ndose nun proceso dial\u00e9ctico como \"idealismo subxectivo\" en Fichte; \"idealismo obxectivo\" en Schelling e, finalmente un \"idealismo absoluto\" en Hegel.\nHegel considera a l\u00f3xica dentro do Absoluto como un proceso dial\u00e9ctico do Esp\u00edrito Absoluto que produce as s\u00faas determinaci\u00f3ns como concepto e a s\u00faa realidade como \"resultado\" no devir da Idea do Absoluto como Suxeito cuxa verdade se manifesta no \"resultado\" do movemento mediante a contradici\u00f3n en tres momentos sucesivos, tese-ant\u00edtese-s\u00edntese. A epistemolox\u00eda e a ontolox\u00eda van unidas e expostas na Filosof\u00eda entendida esta como Sistema Absoluto.\nS\u00e9culo XIX.\nA partir da segunda metade do s\u00e9culo XIX, a l\u00f3xica ser\u00eda revolucionada profundamente. En 1847, George Boole publicou un breve tratado titulado \"A an\u00e1lise matem\u00e1tica da l\u00f3xica\", e en 1854 outro m\u00e1is importante titulado \"As leis do pensamento\". A idea de Boole foi constru\u00edr \u00e1 l\u00f3xica como un c\u00e1lculo no que os valores de verdade repres\u00e9ntanse mediante o 0 (falsidade) e o 1 (verdade), e \u00f3s que se lles aplican operaci\u00f3ns matem\u00e1ticas como a suma e a multiplicaci\u00f3n.\n\u00d3 mesmo tempo, Augustus De Morgan publica en 1847 a s\u00faa obra \"L\u00f3xica formal\", onde introduce as leis de De Morgan e tenta xeneralizar a noci\u00f3n de siloxismo. Outro importante contribu\u00ednte ingl\u00e9s foi John Venn, quen en 1881 publicou o seu libro \"L\u00f3xica Simb\u00f3lica\", onde introduciu os famosos diagramas de Venn.\nCharles Sanders Peirce e Ernst Schr\u00f6der tam\u00e9n fixeron importantes contribuci\u00f3ns.\nCon todo, a verdadeira revoluci\u00f3n da l\u00f3xica veu da man de Gottlob Frege, quen frecuentemente \u00e9 considerado como o l\u00f3xico m\u00e1is importante da historia, xunto con Arist\u00f3teles. No seu traballo de 1879, a \"Conceptograf\u00eda\", Frege ofrece por primeira vez un sistema completo de l\u00f3xica de predicados. Tam\u00e9n desenvolve a idea dunha linguaxe formal e define a noci\u00f3n de proba. Estas ideas constitu\u00edron unha base te\u00f3rica fundamental para o desenvolvemento das computadoras e as ciencias da computaci\u00f3n, entre outras cousas. A pesar disto, os contempor\u00e1neos de Frege pasaron por alto as s\u00faas contribuci\u00f3ns, probablemente por mor da complicada notaci\u00f3n que desenvolveu o autor. En 1893 e 1903, Frege publica en dous volumes \"As leis da aritm\u00e9tica\", onde tenta deducir toda a matem\u00e1tica a partir da l\u00f3xica, no que se co\u00f1ece como o proxecto loxicista. O seu sistema, con todo, conti\u00f1a unha contradici\u00f3n (o paradoxo de Russell).\nS\u00e9culo XX.\nO s\u00e9culo XX ser\u00eda un de enormes desenvolvementos na l\u00f3xica. A partir do s\u00e9culo XX, a l\u00f3xica pasou a estudarse polo seu interese intr\u00ednseco, e non s\u00f3 polas s\u00faas virtudes como proped\u00e9utica, polo que se estudou a niveis moito m\u00e1is abstractos.\nEn 1910, Bertrand Russell e Alfred North Whitehead publican \"Principia mathematica\", un traballo monumental no que logran derivar gran parte da matem\u00e1tica a partir da l\u00f3xica, evitando caer nos paradoxos nas que caeu Frege. Os autores reco\u00f1ecen o m\u00e9rito de Frege no prefacio. En contraste co traballo de Frege, \"Principia mathematica\" tivo un \u00e9xito rotundo, e chegou a considerarse un dos traballos de non ficci\u00f3n m\u00e1is importantes e influentes de todo o s\u00e9culo XX. \"Principia mathematica\" utiliza unha notaci\u00f3n inspirada na de Giuseppe Peano, parte da cal a\u00ednda \u00e9 moi utilizada hoxe en d\u00eda.\nA\u00ednda que \u00e1 luz dos sistemas contempor\u00e1neos a l\u00f3xica aristot\u00e9lica pode parecer equivocada e incompleta, Jan \u0141ukasiewicz mostrou que, a pesar das s\u00faas grandes dificultades, a l\u00f3xica aristot\u00e9lica era consistente, a\u00ednda que hab\u00eda que interpretarse como l\u00f3xica de clases, o cal non \u00e9 pequena modificaci\u00f3n. Por iso a silox\u00edstica practicamente non ten uso actualmente.\nAdemais da l\u00f3xica proposicional e a l\u00f3xica de predicados, o s\u00e9culo XX viu o desenvolvemento de moitos outros sistemas l\u00f3xicos; entre os que destacan as moitas l\u00f3xicas modais.\nTipos de l\u00f3xica.\nL\u00f3xica silox\u00edstica.\n\"Organon\" foi a principal obra sobre l\u00f3xica de Arist\u00f3teles, e dentro deste, os \"Primeiros anal\u00edticos\" foi o primeiro traballo expl\u00edcito en l\u00f3xica formal. Nesta obra introd\u00facese o siloxismo l\u00f3xico. O siloxismo estuda as conclusi\u00f3ns como proposici\u00f3ns que constan de dous termos, relacionados por un n\u00famero fixo de relaci\u00f3ns, e a expresi\u00f3n das inferencias por medio de siloxismos que consisten en d\u00faas proposici\u00f3ns que comparten unha premisa com\u00fan, e unha conclusi\u00f3n, que \u00e9 unha proposici\u00f3n que involucra os dous termos non relacionados das premisas .\nA obra de Arist\u00f3teles tivo unha grande importancia na \u00e9poca cl\u00e1sica e \u00f3 longo do per\u00edodo medieval, onde se estudou a fondo, especialmente desde a perspectiva escol\u00e1stica. Fix\u00e9ronse varias cr\u00edticas \u00e1 \"Organon\": por exemplo, Occam estudou a conveniencia de aceptar ou non o principio do terzo exclu\u00eddo, alicerce fundamental da l\u00f3xica aristot\u00e9lica. Tam\u00e9n se estudaron sistemas l\u00f3xicos complementarios: os estoicos propuxeron un sistema de l\u00f3xica proposicional, que interesou a varios l\u00f3xicos medievais.\nHoxe en d\u00eda, o sistema l\u00f3xico aristot\u00e9lico, a pesar de ter unha grande importancia hist\u00f3rica, quedou obsoleto ante o desenvolvemento da l\u00f3xica proposicional e o c\u00e1lculo de predicados. Con todo, a\u00ednda se utiliza en determinados aspectos da teor\u00eda da argumentaci\u00f3n, para establecer preguntas cr\u00edticas no funcionamento de esquemas de argumentaci\u00f3n, por exemplo, no campo legal ou de intelixencia artificial.\nL\u00f3xica proposicional.\nO c\u00e1lculo proposicional (tam\u00e9n chamado c\u00e1lculo sentencial) \u00e9 un sistema formal en que as f\u00f3rmulas que representan proposici\u00f3ns p\u00f3dense formar combinando proposici\u00f3ns at\u00f3micas usando conectores l\u00f3xicos. Na l\u00f3xica proposicional, existe un sistema de regras de proba formal que permite que certas f\u00f3rmulas se poidan establecer como \"teoremas\".\nL\u00f3xica de predicados.\nA \"l\u00f3xica de predicados\" \u00e9 o nome xen\u00e9rico que reciben os sistemas simb\u00f3licos formais como a l\u00f3xica de primeira orde, a l\u00f3xica de segunda orde ou a l\u00f3xica infinitista.\nMentres que a l\u00f3xica silox\u00edstica aristot\u00e9lica especificaba a forma dos xu\u00edzos involucrados nunha deduci\u00f3n, a l\u00f3xica de predicados permite que as sentenzas sexan analizadas como premisa e argumento de formas diferentes, solucionando as\u00ed o problema de xeneralidade m\u00faltiple que preocupaba os l\u00f3xicos medievais.\nO desenvolvemento da l\u00f3xica de predicados atrib\u00faese normalmente a Gottlob Frege, a quen tam\u00e9n se reco\u00f1ece como un dos fundadores da filosof\u00eda anal\u00edtica, pero a formulaci\u00f3n da l\u00f3xica de predicados m\u00e1is utilizada hoxe en d\u00eda \u00e9 a l\u00f3xica de primeira orde presentada nos \"Principles of Mathematical Logic\" de David Hilbert e Wilhelm Ackermann en 1928. A xeneralizaci\u00f3n anal\u00edtica da l\u00f3xica de predicados permitiu a formalizaci\u00f3n das matem\u00e1ticas, e dirixiu a investigaci\u00f3n en teor\u00eda de conxuntos, abrindo cami\u00f1o para o tratamento da teor\u00eda de modelos de Alfred Tarski. Non \u00e9 unha esaxeraci\u00f3n afirmar que representa os fundamentos da l\u00f3xica matem\u00e1tica moderna.\nO sistema orixinal de l\u00f3xica de predicados de Frege non era de primeira, sen\u00f3n de segunda orde. A l\u00f3xica de segunda orde est\u00e1 defendida especialmente por George Boolos e Stewart Shapiro, ante as cr\u00edticas de Willard Van Orman Quine e outros.\nL\u00f3xica modal.\nEn xeral, o termo \"modal\" ref\u00edrese \u00f3 feito de que se pode modificar a sem\u00e1ntica de certas partes dunha oraci\u00f3n usando verbos ou complementos espec\u00edficos. Por exemplo, non \u00e9 o mesmo \"Imos xogar\" que \"Teriamos que ir xogar\", \"Poderiamos ir xogar\" ou mesmo \"Iremos xogar\". De forma m\u00e1is abstracta, podemos afirmar que a modalidade ten que ver coas circunstancias en que damos por satisfeita unha afirmaci\u00f3n. Pola s\u00faa natureza, este problema est\u00e1 moi emparentado coa l\u00f3xica multi-avaliada, onde non se admite a bivalencia cl\u00e1sica (unha proposici\u00f3n ou ben \u00e9 certa, ou ben \u00e9 falsa), sen\u00f3n que se ampl\u00edan os graos de verdade: certo, falso, desco\u00f1ecido no caso de Lukasiewicz, e recibe outros tratamentos por parte de Kleene.\nO estudo l\u00f3xico da modalidade rem\u00f3ntase at\u00e9 Arist\u00f3teles, que trata o paradoxo l\u00f3xico da continxencia futura: por exemplo, oraci\u00f3ns do tipo \"Ma\u00f1\u00e1 haber\u00e1 unha batalla naval, ou non haber\u00e1 ningunha\". Segundo o principio do terzo exclu\u00eddo, esta proposici\u00f3n sempre \u00e9 certa, posto que efectivamente, sempre se d\u00e1 unha das d\u00faas posibilidades. A\u00ednda as\u00ed, esta forma de analizalo non resulta satisfactoria, posto que non sabemos do certo que cabe das d\u00faas afirmaci\u00f3ns (\"haber\u00e1 unha batalla\", ou ben \"non haber\u00e1 ningunha batalla\") poida ser certa. Isto exp\u00f3n a posibilidade de introducir operadores modais que se refiran ao grao de certeza de cada proposici\u00f3n: \"\u00e9 posible\" que ma\u00f1\u00e1 haxa unha batalla, ou ben \"\u00e9 seguro\" que ma\u00f1\u00e1 haber\u00e1 unha batalla. Con todo, Arist\u00f3teles non profunda nesta direcci\u00f3n.\nDurante o Idade Media, haber\u00eda alg\u00fans intentos de estudar como se modificaba a l\u00f3xica introducindo estes operadores: a idea responde o concepto medieval de continxencia fronte \u00f3 de necesidade. William de Ockham, por exemplo, tratar\u00eda de estudar este tipo de l\u00f3xica. Leibniz, e contempor\u00e1neamente Deleuze, tratar\u00edan problemas similares.\nCoa preocupaci\u00f3n polos fundamentos das matem\u00e1ticas de principios de s\u00e9culo XX, este problema entroncar\u00edase coas concepci\u00f3ns diferentes das matem\u00e1ticas que xurd\u00edan: por exemplo, o intuicionismo, e dar\u00eda varios froitos. Coas investigaci\u00f3ns de Clarence Irving Lewis, en 1918, a modalidade ampliar\u00edase para inclu\u00edr a l\u00f3xica epist\u00e8mica. Co traballo de Arthur Prior, tam\u00e9n se puido tratar a l\u00f3xica temporal como un tipo de l\u00f3xica modal. Saul Kripke, coa s\u00faa teor\u00eda, despois chamada sem\u00e1ntica de Kripke, revolucionou as ferramentas formais dispo\u00f1ibles para os l\u00f3xicos, e proporcionaba unha forma de tratar a modalidade usando grafos que ter\u00eda numerosas aplicaci\u00f3ns en ling\u00fc\u00edstica computacional e inform\u00e1tica, por exemplo a l\u00f3xica din\u00e1mica.\nDesenvolvementos posteriores da l\u00f3xica, por exemplo a l\u00f3xica borrosa ou a l\u00f3xica cu\u00e1ntica, que incorporan noci\u00f3ns de vaguidade sobre o valor de verdade das proposici\u00f3ns, p\u00f3dense ver como extensi\u00f3ns m\u00e1is complexas da idea fundacional da l\u00f3xica modal."}
{"id": "2845", "revid": "1131", "url": "https://gl.wikipedia.org/wiki?curid=2845", "title": "Teor\u00eda do co\u00f1ecemento", "text": ""}
{"id": "2847", "revid": "22570", "url": "https://gl.wikipedia.org/wiki?curid=2847", "title": "Est\u00e9tica", "text": "A est\u00e9tica \u00e9 a rama da filosof\u00eda interesada pola arte e a beleza en xeral. A palabra deriva das voces gregas \u03b1\u1f30\u03c3\u03b8\u03b7\u03c4\u03b9\u03ba\u03ae (aisthetik\u00ea) \u00absensaci\u00f3n, percepci\u00f3n\u00bb, de \u03b1\u1f34\u03c3\u03b8\u03b7\u03c3\u03b9\u03c2 (aisthesis) \u00absensaci\u00f3n, sensibilidade\u00bb, e -\u03b9\u03ba\u03ac (ica) \u00abrelativo a\u00bb. Outros autores denomin\u00e1rona calolox\u00eda, de \"kalos\" (belo).\nHistoria da est\u00e9tica.\nA\u00ednda que o interese polo art\u00edstico e a reflexi\u00f3n acerca del son tan antigos coma o ser humano, como disciplina filos\u00f3fica ten unha orixe recente (s. XVIII), sendo o nome elixido polo fil\u00f3sofo alem\u00e1n Alexander Gottlieb Baumgarten na s\u00faa obra \"Reflexi\u00f3ns filos\u00f3ficas sobre a poes\u00eda\" (1735) e m\u00e1is tarde en \"Aesthetica\" (1750). Malia isto, o concepto \u00e9 aplicable aos estudos sobre o tema efectuados por fil\u00f3sofos anteriores, especialmente dende a Antiga Grecia. C\u00f3mpre sinalar, por exemplo, que os antigos gregos ti\u00f1an unha palabra comparable ao concepto actual de est\u00e9tica, que era \u03c6\u03b9\u03bb\u03bf\u03ba\u03b1\u03bb\u03af\u03b1 (filocalia), \u00abamor pola beleza\u00bb. Poder\u00edase dicir que a est\u00e9tica naceu na Antiga Grecia como concepto, mentres que con Baumgarten converteuse nunha rama da filosof\u00eda.\nS\u00e9culo XX.\nA arte do s\u00e9culo XX sup\u00f3n unha reacci\u00f3n contra o concepto tradicional de beleza. Alg\u00fans te\u00f3ricos como Hal Foster chegan incluso a describir a arte moderna como \u00abantiest\u00e9tica\u00bb.\nAs innovaci\u00f3ns tecnol\u00f3xicas coma a fotograf\u00eda, capaz de reproducir o seu modelo con absoluta fidelidade, ou os medios mec\u00e1nicos de reproduci\u00f3n de obras, que se introducen no conxunto de bens de consumo da sociedade, supo\u00f1en a comezos do s\u00e9culo XX unha verdadeira convulsi\u00f3n para a teor\u00eda e a pr\u00e1ctica art\u00edstica. As\u00ed, non s\u00f3 o estudo da est\u00e9tica sen\u00f3n o propio campo da arte vaise orientando cara a unha profunda corrente autorreflexiva que marcou toda a arte do s\u00e9culo XX: \u00ab\u00bfque \u00e9 a arte?\u00bb, \u00abquen define o que \u00e9 arte?\u00bb."}
{"id": "2848", "revid": "98629", "url": "https://gl.wikipedia.org/wiki?curid=2848", "title": "\u00c9tica", "text": "A \u00e9tica (do grego \"\u0113thos\", \"temperamento\", \"car\u00e1cter\", \"costume\") \u00e9 a parte da filosof\u00eda que ten como obxecto de estudo os c\u00f3digos morais. \u00c9 a ciencia que estuda a moral. \u00c9 dicir, a \u00e9tica reflexiona sobre o comportamento humano, as normas morais, a s\u00faa fundamentaci\u00f3n, a s\u00faa validez, a s\u00faa universalidade etc. A \u00e9tica reflexiona sobre o uso de conceptos como \"bo\", \"malo\", \"o ben\", \"o mal\" e \"responsabilidade\" e sobre o comportamento humano.\nTradicionalmente, a \u00e9tica ocupouse de analizar, valorizar e desenvolver estas normas. Hoxe en d\u00eda as\u00edgnaselle un car\u00e1cter te\u00f3rico e rex\u00e9itase o car\u00e1cter normativo ou pragm\u00e1tico que ti\u00f1a.\nO comportamento moral das persoas \u00e9 unha forma de conduta e a \u00e9tica d\u00e1 raz\u00f3n del. Para isto, toma como obxecto da s\u00faa reflexi\u00f3n a pr\u00e1ctica moral da humanidade no seu conxunto. A \u00e9tica hoxe evita emitir xu\u00edzos de valor sobre a pr\u00e1ctica moral nas distintas sociedades e \u00e9pocas, sen\u00f3n que tenta explicar a raz\u00f3n de ser desa diversidade e das mudanzas que se producen.\nEtimolox\u00eda.\nA palabra \u00e9tica prov\u00e9n do lat\u00edn \"eth\u012dcus\", e este do grego antigo \u1f20\u03b8\u03b9\u03ba\u03cc\u03c2 transliterado como \"\u0113thik\u00f3s\". A forma feminina prov\u00e9n do lat\u00edn tard\u00edo \"eth\u012dca,\" e este do grego \"\u0113thik\u1e17\". Segundo alg\u00fans autores, d\u00e9bese diferenciar \"\u00eathos\", que significa \u00abcar\u00e1cter\u00bb, de \"ethos\", que significa \u00abcostume\u00bb, pois \u00ab\u00e9tica\u00bb s\u00e9guese daquel sentido e non \u00e9 este.\nEtimoloxicamente \u00ab\u00e9tica\u00bb e \u00abmoral\u00bb te\u00f1en o mesmo significado, xa que a palabra \u00abmoral\u00bb v\u00e9n de lat\u00edn \" mos\" que significa \u00abh\u00e1bito\u00bb ou \u00abcostume\u00bb.\nIntroduci\u00f3n.\nObxecto da \u00e9tica.\nA \u00e9tica xeral establece os criterios para xulgar se unha acci\u00f3n \u00e9 boa ou mala e para xulgar os motivos e as consecuencias dun acto. A finalidade da \u00e9tica fai pois dela mesma unha actividade pr\u00e1ctica. Non se trata de ga\u00f1arse un saber para si mesmo, sen\u00f3n de actuar coa conciencia dunha acci\u00f3n social responsable. \u00c9 considerada actualmente, como a disciplina no fundamento da \u00e9tica aplicada, da \u00e9tica individual, da \u00e9tica social e das diferentes formas de \u00e9ticas especializadas que nos confrontan os problemas normativos do seu \u00e1mbito particular.\nSegundo unha corrente \u00abcl\u00e1sica\u00bb, a \u00e9tica ten como obxecto os actos que o ser humano realiza de modo consciente e libre (\u00e9 dicir, aqueles actos sobre os que exerce dalg\u00fan modo un control racional). Non se limita s\u00f3 a ver como se realizan eses actos, sen\u00f3n que busca emitir un xu\u00edzo sobre estes, que permite determinar se un acto foi eticamente bo ou malo.\nA valoraci\u00f3n \u00e9tica dun acto como bo ou malo \u00e9 diversa da valoraci\u00f3n que ese mesmo acto pode ter dende unha perspectiva t\u00e9cnica. Un acto tecnicamente eficaz pode ser eticamente malo, pois a \u00e9tica non se fixa soamente no cumprimento de obxectivos parciais, mais ten en conta o ben da vida en xeral. \nFernando Savater, no primeiro cap\u00edtulo do seu libro \"\u00c9tica para Amador\" (\u00abDe que vai a \u00e9tica\u00bb), define a \u00e9tica como \u00aba arte de vivir, o saber vivir, por tanto a arte de discernir o que nos conv\u00e9n (o bo) e o que non nos conv\u00e9n (o malo)\u00bb.\nIso implica establecer unha distinci\u00f3n entre o que sexa bo e o que sexa malo desde o punto de vista \u00e9tico, e se o ben e o mal \u00e9ticos coinciden ou non co que ser\u00edan o ben e o mal en si.\n\u00c9tica para os seres humanos.\nNa natureza, non \u00e9 posible atopar comportamentos que poidamos cualificar de bos ou malos, xa que os animais non te\u00f1en a capacidade de elixir libremente cal ser\u00e1 o seu modo de actuar, pois neles o comportamento est\u00e1 case totalmente determinado polos seus instintos. Do estudo do comportamento animal, segundo v\u00e9n determinado pola natureza, oc\u00fapase a etolox\u00eda. Pero a \u00e9tica parte de que os humanos temos capacidade de dirixir racionalmente o noso comportamento, segundo fines que valoramos como bos ou malos, e actuar en consecuencia. Os seres humanos somos os \u00fanicos que nos preguntamos pola diferenza entre actuar \"ben\" e actuar \"mal\", porque posu\u00edmos raz\u00f3n e liberdade para decidir conscientemente o que debemos facer. A\u00ednda que isto non signifique, como \u00e9 l\u00f3xico, que poidamos facer todo canto desexariamos facer, pois a nosa liberdade \u00e9 limitada.\nPolo tanto, os seres humanos, porque somos libres para elixir, temos a capacidade de \"inventar\" a nosa propia vida. Agora ben, nesta elecci\u00f3n podemos atinar ou equivocarnos; a reflexi\u00f3n \u00e9tica ax\u00fadanos, ou procura axudarnos, a orienta-la nosa vida, e tomar esta clase de decisi\u00f3ns.\nL\u00edmites con disciplinas adxacentes.\nA \u00e9tica relaci\u00f3nase coa antropolox\u00eda, co dereito, coa lei, e coas ciencias emp\u00edricas que estudan o comportamento humano, como a sociolox\u00eda e a psicolox\u00eda. A diferenza destas \u00faltimas, a \u00e9tica non se limita a describir condutas, mais ten unha pretensi\u00f3n normativa, directiva do comportamento. \nUn autor define \u00e9tica do seguinte modo: \u00ab\u00c9tica (do grego \" ethika\", de \" ethos\", \u00abcomportamento\u00bb, \u00abcostume\u00bb), principios ou pautas da conduta humana, a mi\u00fado e de forma impropia chamada moral (do lat\u00edn \"mores\", \u00abcostume\u00bb)\u00bb.\nA palabra \u00e9tica prov\u00e9n do grego \" \u00eathikos\" (\u00abcar\u00e1cter\u00bb). Tr\u00e1tase do estudo da moral e das acci\u00f3ns humanas para promover os comportamentos desexables. Unha sentenza \u00e9tica sup\u00f3n a elaboraci\u00f3n dun xu\u00edzo moral, no que se aplica unha norma xeral de conduta \u00f3 caso particular de que se trate. Cando esa sentenza procede do propio axente, que valora a s\u00faa conduta, falamos de conciencia moral. \nA \u00e9tica asume que somos responsables do modo en que as nosas acci\u00f3ns afectan \u00f3s dereitos e o benestar dos outros, e tam\u00e9n, en parte \u00f3 desenvolvemento do propio car\u00e1cter. \nA \u00e9tica ten as\u00ed unha necesaria dimensi\u00f3n social e pol\u00edtica. Co noso comportamento \u00e9tico contribu\u00edmos m\u00e1is ou menos a unha convivencia xusta e pac\u00edfica. \nPor profesi\u00f3n ent\u00e9ndese unha ocupaci\u00f3n que se desenvolve co fin de colaborar co benestar dunha sociedade. Para realizar o devandito labor \u00e9 necesario que o profesional (persoa que exerce a mesma) act\u00fae con responsabilidade, seguindo os requirimentos que a lei vixente expo\u00f1a para o desenvolvemento desa actividade.\nA \u00e9tica profesional pretende regular as actividades que se realizan no marco dunha profesi\u00f3n. Neste sentido, tr\u00e1tase dunha disciplina que est\u00e1 inclu\u00edda dentro da \u00e9tica aplicada xa que fai referencia a unha parte espec\u00edfica da realidade.\nCabe destacar que a \u00e9tica, a nivel xeral, non \u00e9 coactiva (non imp\u00f3n sanci\u00f3ns legais ou normativas). Con todo, a \u00e9tica profesional pode estar, en certa forma, nos c\u00f3digos deontol\u00f3xicos que regulan unha actividade profesional. A deontolox\u00eda forma parte do que se co\u00f1ece como \u00e9tica normativa e presenta unha serie de principios e regras de cumprimento obrigatorio.\n\u00c9tica e moral.\nC\u00f3mpre aclarar a diferenza entre \u00e9tica e moral:\nA diferenza radica en que a persoa que vive en calquera comunidade conta cunha serie de normas morais que segundo a mesma comunidade deben ser respectadas. Pero a \u00e9tica soporta o pensamento individual de cada persoa, \u00e9 dicir, que a pesar de que as persoas co\u00f1ecen as normas morais poden, por algunha raz\u00f3n decidir non respectalas.\nAs orixes de ambas as d\u00faas verbas, \"mores\" (orixe latina de moral) e \"\u0113thos\" (orixe grega de \u00e9tica), trad\u00facense como \"costume\". De a\u00ed a confusi\u00f3n na s\u00faa utilizaci\u00f3n.\nTeor\u00edas \u00e9ticas.\nSegundo o centro de reflexi\u00f3n, as teor\u00edas \u00e9ticas poden agruparse en catro bloques:\nTodos estes sistemas te\u00f1en variantes segundo se se considera que a fonte da moral est\u00e1 no mesmo suxeito ou se v\u00e9n ditada desde f\u00f3ra ou segundo se se fala de normas e xu\u00edzos absolutos ou relativos. Ademais, ad\u00f3itase distinguir entre a moral individual e a colectiva, a que se debe adoptar para permitir a convivencia (\u00e9 o que Jean-Jacques Rousseau chamaba \"contrato social\").\nRamas da \u00e9tica.\nA \u00e9tica subdiv\u00eddese, \u00e1 s\u00faa vez, en diferentes ramas:\n\u00c9tica normativa.\nA \u00e9tica descritiva pon de relevo o que a maior\u00eda da xente cre que \u00e9 correcto ou incorrecto, mentres a \u00e9tica normativa fai fincap\u00e9 en describir o que as persoas deber\u00edan considerar bo ou malo.\nPor outra banda, a clasificaci\u00f3n que realiza a \u00e9tica normativa das acci\u00f3ns humanas como adecuadas ou inadecuadas a diferenza da meta\u00e9tica, que estuda a natureza das declaraci\u00f3ns moral se, tam\u00e9n, a diferenza da \u00e9tica aplicada , a que exp\u00f3n as regras en contextos pr\u00e1cticos e que, polo tanto, oc\u00fapase de campos espec\u00edficos do comportamento humano e de discutir as respostas debidas #ante estas situaci\u00f3ns.\nRef\u00edrese ao aspecto da \u00e9tica que ten que ver exclusivamente coa formaci\u00f3n e elaboraci\u00f3n das normas sociais, pero non co seu seguimento ou cumprimento, porque xa ser\u00eda o aspecto f\u00e1ctico da \u00e9tica.\nDiferentes teor\u00edas de \u00e9tica normativa:\n\u00c9tica aplicada.\nA \u00e9tica aplicada constit\u00fae unha das \u00e1reas m\u00e1is prol\u00edficas e actuais da filosof\u00eda contempor\u00e1nea. Os que fan \u00e9tica aplicada desenvolven o seu traballo en diversas \u00e1reas da sociedade onde a \u00e9tica ten un papel relevante. Traballan en \u00e1mbitos como a bio\u00e9tica, a tecno\u00e9tica, a \u00e9tica empresarial, a \u00e9tica ambiental, a \u00e9tica legal, a enxe\u00f1er\u00eda \u00e9tica, a \u00e9tica da comunicaci\u00f3n, a \u00e9tica do ciberespazo etc. Estes e moitos outros \u00e1mbitos, onde leva a cabo un intento de tratar con problemas \u00e9ticos que xorden na vida coti\u00e1, constit\u00faen o obxecto de estudo da \u00e9tica aplicada.\nA noci\u00f3n de \u00e9tica aplicada poder\u00eda parecer redundante, xa que a \u00e9tica mesma \u00e9 unha filosof\u00eda pr\u00e1ctica, unha filosof\u00eda da acci\u00f3n. Pero co transcurso do tempo, esta filosof\u00eda pr\u00e1ctica, que S\u00f3crates exerceu no \u00c1gora, foi po\u00f1endo cada vez m\u00e1is \u00e9nfase nos seus compo\u00f1entes te\u00f3ricos, ata case reducirse nos \u00faltimos s\u00e9culos a unha reflexi\u00f3n sobre os fundamentos das normas.\nA \u00e9tica aplicada oc\u00fapase dunha parcela da realidade, como:\nBio\u00e9tica.\nA bio\u00e9tica \u00e9 a rama da \u00e9tica que aspira a prover os principios orientadores da conduta humana no campo biom\u00e9dico. Etimoloxicamente prov\u00e9n dos grego \"bios\" e \"ethos\": \"\u00e9tica da vida\", ou \u00e9tica aplicada \u00e1 vida humana e non humana. Nun sentido m\u00e1is amplo, con todo, a bio\u00e9tica non se limita ao \u00e1mbito m\u00e9dico, sen\u00f3n que incl\u00fae todos os problemas morais que te\u00f1en que ver coa vida en xeral, estendendo desta maneira o seu campo a cuesti\u00f3ns relacionadas co medio ambiente e ao trato debido aos animais. a bio\u00e9tica \u00e9 unha disciplina relativamente nova e a orixe do termo corresponde ao onc\u00f3logo estadounidense Van Rensselaer Potter, quen utilizou o termo por primeira vez en 1970 nun artigo publicado na revista da Universidade de Wisconsin \"Perspectives in Biology and Medicine\" onde o t\u00edtulo ostentaba por primeira vez este termo: \"Bio\u00e9tica: a ciencia da supervivencia\". Posteriormente, en 1971, Potter publica un libro co t\u00edtulo de \"Bioethics: Bridge to the future\" (\"Bio\u00e9tica: unha ponte cara ao futuro\") No que se recollen varios dos seus artigos.\n\u00c9tica dos hackers.\nA \u00e9tica hackers \u00e9 unha nova \u00e9tica xurdida e aplicada \u00e1s comunidades virtuais ou cibercomunidades, a\u00ednda que non exclusivamente. Un dos seus grandes mentores foi o fin\u00e9s Pekka Himanen. Himanen, na s\u00faa obra \"A \u00e9tica do hacker e o esp\u00edrito da era da informaci\u00f3n\" (que cont\u00e9n un pr\u00f3logo de Linus Torvalds e un ep\u00edlogo de Manuel Castells), comeza por rescatar unha das acepci\u00f3ns orixinais do termo hacker. Segundo Himanen, un hacker non \u00e9 un delincuente, v\u00e1ndalo ou pirata inform\u00e1tico con altos co\u00f1ecementos t\u00e9cnicos, aos que prefire chamar \"crackers\"), sen\u00f3n que hacker \u00e9 todo aquel que traballa con gran paix\u00f3n e entusiasmo polo que fai. Por iso \u00e9 polo que o termo hacker poida e deba extrapolarse a outros \u00e1mbitos como ser, por exemplo, o cient\u00edfico. As\u00ed Himanen escribe, \u00abno centro de nosa era tecnol\u00f3xica at\u00f3panse unhas persoas que se autodenominan hackers. Def\u00ednense a si mesmos como persoas que se dedican a programar de maneira apaixonada e cren que \u00e9 un deber para eles compartir a informaci\u00f3n e software libre. Non hai que confundilos cos crackers, os usuarios destrutivos cuxo obxectivo \u00e9 o de crear virus e introducirse noutros sistemas: un hacker \u00e9 un experto ou un entusiasta de calquera tipo que pode dedicarse ou non \u00e1 inform\u00e1tica.\u00bb. Segundo Himanen a \u00e9tica dos hackers \u00e9 unha nova moral que desaf\u00eda \u00abA \u00e9tica protestante e o esp\u00edrito do capitalismo\u00bb, (obra escrita hai un s\u00e9culo por Max Weber) e que est\u00e1 fundada \u00abna laboriosidade dilixente, a aceptaci\u00f3n da rutina, o valor do di\u00f1eiro e a preocupaci\u00f3n pola conta de resultados. Ante a moral presentada por Weber, a \u00e9tica do traballo para o hacker fundam\u00e9ntase no valor da creatividade, e consiste en combinar a paix\u00f3n coa liberdade. O di\u00f1eiro deixa de ser un valor en si mesmo e o beneficio c\u00edfrase en metas como o valor social e o libre acceso, a transparencia e a franqueza\u00bb.\nA \u00e9tica dos hackers \u00e9 unha \u00e9tica de tipo axiol\u00f3xico, \u00e9 dicir, unha \u00e9tica baseada nunha determinada serie de valores. Himanen rescata alg\u00fans valores fundamentais, a saber:\nTam\u00e9n hai que consultar o estudo escrito por Pablo Contreras \"Em dic Kohfam, identitat hacker: una aproximaci\u00f3 antropol\u00f2gica\"' (\"Ch\u00e1mome Kohfam, identidade hacker: unha aproximaci\u00f3n antropol\u00f3xica\"), III Premio de Ensaio Eusebi Colomer da Fundaci\u00f3n EPSON, Barcelona, 2004. Segundo Contreras, as agrupaci\u00f3ns hackers dan lugar a unhas configuraci\u00f3ns sociais en rede que se caracterizan pola s\u00faa capacidade de xerar co\u00f1ecemento e innovaci\u00f3n. Estas configuraci\u00f3ns en rede, chamadas \"intelixencias-rede\" presentan unhas propiedades sociais baseadas na meritocracia, a concepci\u00f3n p\u00fablica do co\u00f1ecemento xerado e a redistribuci\u00f3n deste entre os membros do grupo. Segundo o autor, a organizaci\u00f3n social dos grupos hacker \u00e9 moi similar \u00e1 utilizada nas sociedades primitivas, con liderados non coercitivas e sistemas de reputaci\u00f3n entre pares baseados na \u00e9tica de hackers como caracter\u00edsticas fundamentais.\nOutros aspectos que resaltan desta \u00e9tica, \u00e9 unha palabra moi soada, e moi marabillosa: \"Ning\u00fan problema deber\u00eda resolverse d\u00faas veces\", aludindo a que o tempo dos demais \u00e9 moi valioso, e cando resolvas algo comunicao a todos os teus compa\u00f1eiros hackers que poidan resolver outros problemas, aumentando a produtividade.\nDeontolox\u00eda profesional.\nA deontolox\u00eda profesional ou \u00e9tica das profesi\u00f3ns (por exemplo: \u00e9tica m\u00e9dica, \u00e9tica cient\u00edfica, \u00e9tica xudicial. etc).\nUnha das diferenzas cando falamos de \"\u00e9tica\" e \"deontolox\u00eda\" \u00e9 que a primeira fai directamente referencia \u00e1 conciencia persoal, mentres que a segunda adopta unha funci\u00f3n de modelo de actuaci\u00f3n na \u00e1rea dunha colectividade. Por iso, coa concreci\u00f3n e dese\u00f1o de c\u00f3digos deontol\u00f3xicos, ademais de autorregular esta profesi\u00f3n, conv\u00eddase o seguimento dun cami\u00f1o moi concreto e na formaci\u00f3n \u00e9tica dos comunicadores.\nDe maneira te\u00f3rica, poderiamos diferenciar dous grandes grupos: a \u00e9tica social e a \u00e9tica individual.\nDentro da \u00e9tica individual difer\u00e9nciase, tam\u00e9n, unha \u00e9tica interpersoal que \u00e9 a que rexe o comportamento que temos en relaci\u00f3n a outros individuos. Aqu\u00ed p\u00f3dese situar a \u00e9tica profesional, xa que rexe o comportamento do profesional na s\u00faa actividade laboral. Os principios que rexen a profesi\u00f3n obt\u00e9\u00f1ense a trav\u00e9s de m\u00e9todos similares aos da \u00e9tica xeral: dial\u00f3xico, inductivo e deductivo.\nPara co\u00f1ecer o fundamento \u00e9tico e moral dun c\u00f3digo \u00e9tico, requ\u00edrese o estudo da actividade profesional en si mesma e non \u00e9 suficiente o labor dun fil\u00f3sofo que desco\u00f1eza a profesi\u00f3n.\nA \u00e9tica das profesi\u00f3ns m\u00f3vese no nivel medio das \u00e9ticas espec\u00edficas ou \"aplicadas\". O profesional x\u00f3gase no exercicio da s\u00faa profesi\u00f3n non s\u00f3 ser un bo ou mal profesional sen\u00f3n tam\u00e9n o seu ser \u00e9tico. Non acaba de ser considerada unha persoa eticamente aceptable que en todos os \u00e1mbitos actuase ben e cumprise cos seus deberes menos no exercicio das s\u00faas responsabilidades profesionais. A \u00e9tica das profesi\u00f3ns exponse en termos de principios: o principio de beneficencia, o principio de autonom\u00eda, o principio de xustiza e o principio de non maleficencia. O deontol\u00f3xico exp\u00f3n os temas \u00e9ticos en termos de normas e deberes.\nOs principios dist\u00ednguense das normas para ser m\u00e1is xen\u00e9ricos que estas. Os principios po\u00f1en diante dos ollos dos grandes temas e valores do vivir e do actuar. As normas aplican os principios a situaci\u00f3ns m\u00e1is ou menos concretas, m\u00e1is ou menos xen\u00e9ricas. As normas adoitan facer referencia a alg\u00fan tipo de circunstancia, a\u00ednda que sexa en termos xen\u00e9ricos. Pero tam\u00e9n os principios fanse intelixibles cando adquiren concreci\u00f3n normativa e fan referencia \u00e1s situaci\u00f3ns en que se invocan e aplican. En termos xerais un principio enuncia un valor ou meta valiosa. As normas, en cambio, tentando realizar o principio baixo o cal son subsumibles, din como debe aplicarse un principio en determinadas situaci\u00f3ns.\nTanto as normas como os principios son universais a\u00ednda que o \u00e1mbito de aplicaci\u00f3n dos principios sexa m\u00e1is amplo e xeral que as normas espec\u00edficas que caen baixo este principio.\nDesde a perspectiva da \u00e9tica profesional, o primeiro criterio para xulgar as actuaci\u00f3ns profesionais ser\u00e1 se alcanza e como se logra realizar estes bens e proporcionar estes servizos (principio de beneficencia). Como toda actuaci\u00f3n profesional ten como destinatario outras persoas, tratar \u00e1s persoas como tales persoas, respectando a s\u00faa dignidade, autonom\u00eda e dereitos ser\u00eda o segundo criterio (principio de autonom\u00eda). As actuaci\u00f3ns profesionais levan a cabo nun \u00e1mbito social con demandas m\u00faltiples que hai que xerarquizar e recursos m\u00e1is ou menos limitados que hai que administrar con criterios de xustiza (principio de xustiza). E, en todo caso, haber\u00e1 que evitar causar dano, non prexudicar a ningu\u00e9n que poida quedar implicado ou afectado por unha actuaci\u00f3n profesional (principio de non maleficencia).\nMeta\u00e9tica.\nA meta\u00e9tica \u00e9 a valoraci\u00f3n das teor\u00edas \u00e9ticas e os seus fundamentos das ciencias auxiliares e complementarias a ela como pode ser a l\u00f3xica.\nTen por obxecto os enunciados que conte\u00f1en os conceptos da linguaxe moral.\nNo caso concreto da l\u00f3xica s\u00e9rvenos para observar a correcta fundamentaci\u00f3n dos \"principios\" \u00e9ticos coidando a validez das s\u00faas premisas e que destas sigan unha consecuencia congruente e consistente.\nHistoria.\nA aparici\u00f3n da \u00e9tica vai ligada \u00e1 auto conciencia. A maior\u00eda de culturas te\u00f1en alg\u00fan mito para explicar esta orixe.\nA filosof\u00eda desde o comezo ocupouse da \u00e9tica. Destacan, entre moitos outros, os nomes de S\u00f3crates ou Arist\u00f3teles. Outras figuras relevantes ao longo do tempo son, por exemplo, Thomas Hobbes, Kant ou Arthur Schopenhauer.\nIdade Antiga.\nDesde o inicio da reflexi\u00f3n filos\u00f3fica estivo presente a consideraci\u00f3n sobre a \u00e9tica. Plat\u00f3n afronta a tem\u00e1tica \u00e9tica en diversos lugares e desde contextos diferentes. As\u00ed, por exemplo, no \"Gorxias\" busca superar o hedonismo e a lei do m\u00e1is forte. No \"Fed\u00f3n\" evidencia a importancia do que exista tras a morte para regular o propio comportamento. En \"A Rep\u00fablica\" aborda xuntamente a \u00e9tica individual (desde a perspectiva dunha xustiza dentro da alma) e a \u00e9tica p\u00fablica, cunha complexa teor\u00eda do Estado, que atopa complementos e puntos de vista diferentes noutras d\u00faas obras, o \"Pol\u00edtico\" e as \"Leis\". Na segunda metade da obra \"Fedro\", un dos temas principais \u00e9 a \u00e9tica.\nA \"\u00c9tica nicom\u00e1quea\", seguramente o m\u00e1is importante tratado de \u00e9tica de Arist\u00f3teles, bas\u00e9ase na premisa de que todo ser humano busca a felicidade (\u00e9tica eudem\u00f3nica). Para Arist\u00f3teles todos os seres naturais tenden a cumprir a funci\u00f3n que lles \u00e9 propia e est\u00e1n orientados a realizar completamente as s\u00faas potencialidades. O ben, que \u00e9 o mesmo que a perfecci\u00f3n dun ser ou a realizaci\u00f3n das capacidades, \u00e9 cumprir a s\u00faa funci\u00f3n propia, aquilo que s\u00f3 el pode realizar. Tam\u00e9n os seres humanos est\u00e1n orientados \u00e1 realizaci\u00f3n plena da funci\u00f3n que lles \u00e9 propia. O problema que se suscita, ent\u00f3n, \u00e9 cal \u00e9 a funci\u00f3n propia do home. E se seica hai m\u00e1is dun ben propio do home, cal \u00e9 o ben m\u00e1is alto e m\u00e1is perfecto dos que pode alcanzar o ser humano?\nComo noutras das s\u00faas obras, Arist\u00f3teles releva as opini\u00f3ns dos seus contempor\u00e1neos respecto diso e comproba que todas parecen estar de acordo en que o obxectivo supremo do home \u00e9 vivir ben e ser feliz, a\u00ednda que hai moitos desacordos respecto de en que consiste a felicidade e o bo vivir. Para Arist\u00f3teles a vida feliz (plena) \u00e9 a que permite realizar a actividade superior (contemplaci\u00f3n), cunha suficiente autonom\u00eda (bens materiais, sa\u00fade), e en compa\u00f1\u00eda dun n\u00famero suficiente de amigos (cf. \"\u00c9tica nicom\u00e1quea\" I).\nS\u00f3 son morais as acci\u00f3ns nas que se pode elixir e decidir que facer. En cambio, non son morais nin inmorais as acci\u00f3ns padecidas, compulsivas ou forzosas. O que \u00e9 moral \u00e9 a acci\u00f3n que depende da vontade, se se act\u00faa de modo correcto. Cando se act\u00faa correctamente? A forma correcta de actuar depende do \u00e1mbito de acci\u00f3n (diano\u00e9tico ou intelectual, \u00e9tico ou moral) e en parte est\u00e1 pautada polos costumes da comunidade \u00e1 que se pertence (se a comunidade \u00e9 eticamente sa, algo que sup\u00f3n Arist\u00f3teles para o mundo grego quizais de modo acr\u00edtico) e apr\u00e9ndese coa educaci\u00f3n. Cando se act\u00faa de acordo con estas pautas, v\u00edvese ben e \u00e9se virtuoso.\nPor outra banda, os fil\u00f3sofos estoicos e epic\u00fareos propuxeron teor\u00edas morais baseadas en principios opostos: a virtude e a vida con moderaci\u00f3n (estoicismo), e a procura do pracer (epicure\u00edsmo).\nIdade Media.\n\u00c9 un momento no que a \u00e9tica asume elementos das doutrinas cl\u00e1sicas da felicidade (o fin do actuar humano consiste en obter o ben que nos fai felices) e \u00faneos \u00e1 doutrina cristi\u00e1 (vista como revelaci\u00f3n divina), especialmente segundo a normativa que recollen os mandamentos. O fin \u00faltimo do actuar humano \u00e9 a caridade, que se consegue ao vivir desde o Evanxeo, e que permite ao home acceder \u00e1 visi\u00f3n de Deus (no ceo), onde o ser humano alcanza a s\u00faa m\u00e1xima plenitude e o ben supremo.\nDiversos autores falan de \u00e9tica e segundo perspectivas diferentes. \u00c9 oportuno lembrar dous grandes nomes, san Agosti\u00f1o de Hipona e santo Tom\u00e9 de Aquino (especialmente na segunda parte da \"Suma de teolox\u00eda\", na que se recollen numerosos elementos da \u00e9tica de Arist\u00f3teles).\nPosteriormente, e tras as pegadas das ideas de Tom\u00e9 de Aquino, desenv\u00f3lvese no \u00e1mbito cat\u00f3lico o que logo ser\u00e1 co\u00f1ecido como principio de dobre efecto.\nIdade Moderna.\nOs fil\u00f3sofos \u00e9ticos modernos traballan coa mirada posta, sobre todo, no mundo antigo (estoicos, epic\u00fareos, Plat\u00f3n, Arist\u00f3teles), a\u00ednda que con alg\u00fans elementos herdados da Escol\u00e1stica medieval. Descartes ten alg\u00fans elementos de \u00e9tica no seu famoso \"Discurso do m\u00e9todo\". Dentro do racionalismo, \u00e9 Baruch Spinoza quen elaborou de modo m\u00e1is amplo e sistem\u00e1tico unha proposta \u00e9tica. No \u00e1mbito do empirismo, David Hume traballou en diversos momentos para comprender os motivos profundos das acci\u00f3ns humanas.\nA gran revoluci\u00f3n \u00e9tica moderna real\u00edzase a trav\u00e9s de Immanuel Kant, que rexeita unha fundamentaci\u00f3n da \u00e9tica noutra cousa que non sexa imperativo moral mesmo (deontoloxismo formal), pois se a moral se orienta a buscar a felicidade non poder\u00eda dar ningunha norma categ\u00f3rica nin universal. Os fil\u00f3sofos idealistas desenvolveron esta moral do imperativo categ\u00f3rico. Fan fronte as\u00ed ao utilitarismo, ao afirmar que o principio de utilidade non \u00e9 o \u00fanico criterio de correcci\u00f3n das acci\u00f3ns.\nIdade Contempor\u00e1nea.\nA \u00e9tica do s\u00e9culo XX co\u00f1eceu achegas moi importantes por parte de numerosos autores: os vitalistas e existencialistas desenvolven o sentido da opci\u00f3n e da responsabilidade, Max Scheler elabora unha fenomenolox\u00eda dos valores. Autores como Alain Badiou tentaron demostrar que esta principal tendencia (nas opini\u00f3ns e nas instituci\u00f3ns), a cuesti\u00f3n de \u00aba \u00e9tica\u00bb no s\u00e9culo XX, \u00e9 en realidade un \u00abverdadeiro nihilismo\u00bb e \u00abunha ameazante denegaci\u00f3n de todo pensamento\u00bb.\nRecentemente, e desenvolvendo unha an\u00e1lise en profundidade das orixes e fundamentos da \u00e9tica, apareceron diversos estudos sobre o papel das emoci\u00f3ns no desenvolvemento dun pensamento \u00e9tico antifundacionalista, como indicou Richard Rorty. Nas \u00faltimas d\u00faas d\u00e9cadas, o fil\u00f3sofo escoc\u00e9s MacIntyre establece novas ferramentas de an\u00e1lise hist\u00f3rica-filos\u00f3fica de distintas versi\u00f3ns rivais da \u00e9tica."}
{"id": "2854", "revid": "1576", "url": "https://gl.wikipedia.org/wiki?curid=2854", "title": "Anem\u00f3metro", "text": "Un anem\u00f3metro \u00e9 un instrumento para medi-la velocidade do vento. Tradicionalmente consta de varias pas a modo de mu\u00ed\u00f1o que van xirando segundo a forza do vento, e dunha cinta de transmisi\u00f3n do movemento a un medidor de velocidade li\u00f1al. A velocidade do vento util\u00edzase para facer predici\u00f3ns do clima, polo que as estaci\u00f3ns meteorol\u00f3xicas contan con anem\u00f3metros, as\u00ed como de higr\u00f3metros e term\u00f3metros.\nNas aeronaves o anem\u00f3metro mide en n\u00f3s a velocidade da aeronave respecto \u00f3 aire."}
{"id": "2855", "revid": "23204", "url": "https://gl.wikipedia.org/wiki?curid=2855", "title": "Vento", "text": "O vento (do lat\u00edn \"ventus\") \u00e9 o movemento do aire na troposfera desde zonas de alta presi\u00f3n (anticicl\u00f3ns) a zonas de baixa presi\u00f3n (borrascas). Os \"ventos globais\" x\u00e9ranse como consecuencia do desprazamento do aire dende zonas de alta presi\u00f3n a zonas de baixa presi\u00f3n, determinando os ventos dominantes dunha \u00e1rea ou rexi\u00f3n. A\u00ednda as\u00ed hai que ter en conta numerosos factores locais que infl\u00faen ou determinan os caracteres de intensidade e periodicidade dos movementos do aire. Estes factores, dif\u00edciles de simplificar pola s\u00faa multiplicidade, son os que permiten falar de \"ventos locais\", os cales son en moitos lugares m\u00e1is importantes c\u00f3s de car\u00e1cter xeral. Estes tipos de ventos son os seguintes:\nO vento act\u00faa como axente de transporte, interv\u00e9n na polinizaci\u00f3n anem\u00f3fila, no desprazamento das sementes. \u00c9 tam\u00e9n un axente erosivo.\nA velocidade e/ou intensidade dos ventos adoita medirse utilizando a Escala de Beaufort.\nCaracter\u00edsticas f\u00edsicas dos ventos.\nO estudo sistem\u00e1tico das caracter\u00edsticas do vento son moi importantes para:\nA medici\u00f3n da velocidade e direcci\u00f3n do vento efect\u00faase con instrumentos rexistradores denominados anem\u00f3metros, que disp\u00f3n de dous sensores, un para medir a velocidade e outro para medir a direcci\u00f3n do vento. As medici\u00f3ns rex\u00edstrase en anem\u00f3grafos.\nPara que as medici\u00f3ns sexan comparables coas medici\u00f3ns efectuadas noutros lugares do planeta, as torres cos sensores de velocidade e direcci\u00f3n deben obedecer a normativas estritas ditadas pola OMM - Organizaci\u00f3n Meteorol\u00f3xica Mundial.\nVentos con nome propio.\nNomes galegos.\nOs nomes m\u00e1is habituais dos ventos en galego son:\nNo espazo.\nO vento solar \u00e9 significativamente diferente do vento terrestre, xa que ten orixe no sol e est\u00e1 constitu\u00eddo por part\u00edculas cargadas que escaparon da atmosfera solar. O vento planetario est\u00e1 constitu\u00eddo por gases leves que escaparon das atmosferas dos planetas. Ao longo do tempo, o vento planetario pode alterar radicalmente a composici\u00f3n desas atmosferas. A maior velocidade de vento algunha vez rexistrada ocorreu no disco de acreci\u00f3n do buraco negro IGR J17091-3624, a unha velocidade de aproximadamente \u00a0km/h, o que corresponde a un 3\u00a0% da velocidade da luz.\nNoutros planetas.\nEn Venus, os fortes ventos de 300\u00a0km/h fan que as zonas superiores das nubes completen unha rotaci\u00f3n arredor do planeta cada catro ou cinco d\u00edas terrestres. Cando os polos de Marte quedan expostos \u00e1 luz solar tralo inverno, o di\u00f3xido de carbono conxelado subl\u00edmase, creando ventos fortes que varren as rexi\u00f3ns polares a velocidades de at\u00e9 400\u00a0km/h, transportando unha cantidade significativa de poeira e vapor de auga. En X\u00fapiter, en zonas de correntes son com\u00fans as velocidades de vento de 100 metros por segundo. Os ventos de Saturno est\u00e1n entre os m\u00e1is velozes do sistema solar. A sonda Cassini\u2013Huygens rexistrou picos de contralisios de aproximadamente 375 metros por segundo. En Urano, os ventos do hemisferio norte acadan velocidades de 240 metros por segundo preto dos 50\u00b0 de latitude. No cumio das nubes de Neptuno, a velocidade dos ventos prevalentes var\u00eda entre 400\u00a0m/s no ecuador e 250\u00a0m/s nos polos. Nos 70\u00ba de latitude sur, as correntes de alta velocidade desl\u00f3canse a 300\u00a0m/s.\nVento planetario.\nO vento na parte superior da atmosfera dun planeta permite que os elementos qu\u00edmicos leves, como o hidr\u00f3xeno, se desloquen cara a arriba en direcci\u00f3n \u00e1 exosfera. A\u00ed, eses gases poden acadar a velocidade de escape e entrar no espazo sideral sen afectar outras part\u00edculas de gases. Este tipo de perda de gases dun planeta en direcci\u00f3n ao espazo denom\u00ednase vento planetario. Ao longo do tempo xeol\u00f3xico, este proceso fai que os planetas ricos en auga, como a Terra, evolucionen a planetas como Venus."}
{"id": "2856", "revid": "23204", "url": "https://gl.wikipedia.org/wiki?curid=2856", "title": "Catavento", "text": "Un catavento ou viraventos \u00e9 unha bandeiri\u00f1a, manga de tea ou l\u00e1mina que sinala a direcci\u00f3n do vento. Util\u00edzase nas estradas para indicar o sentido e forza do vento e nas estaci\u00f3ns meteorol\u00f3xicas."}
{"id": "2857", "revid": "1987", "url": "https://gl.wikipedia.org/wiki?curid=2857", "title": "Burato negro", "text": "Un buraco negro, furado negro ou burato negro \u00e9 unha rexi\u00f3n do espazo-tempo onde a gravidade \u00e9 tan forte que nada, inclu\u00edda a luz ou outras ondas electromagn\u00e9ticas, te\u00f1en a enerx\u00eda suficiente para escapar dela. De a\u00ed o nome, xa que non s\u00f3 non emiten luz sen\u00f3n que absorben todo tipo de radiaci\u00f3n ou materia que se achegue demasiado. A teor\u00eda da relatividade xeral predece que unha masa suficientemente compacta pode deformar o espazo-tempo para formar un burato negro. O l\u00edmite da rexi\u00f3n da que non \u00e9 posible escapar ch\u00e1mase horizonte de sucesos. A\u00ednda que ten un gran efecto sobre o destino e as circunstancias dun obxecto que o atravesa, non ten caracter\u00edsticas locais detectables segundo a relatividade xeral. En moitos sentidos, un burato negro act\u00faa como un corpo negro ideal, xa que non reflicte luz. Ademais, a teor\u00eda cu\u00e1ntica de campos no espazo-tempo predece que os horizontes de eventos emiten radiaci\u00f3n Hawking, co mesmo espectro que un corpo negro cuxa temperatura \u00e9 inversamente proporcional \u00e1 s\u00faa masa. Esta temperatura \u00e9 da orde de mil millon\u00e9simas de kelvin para os buratos negros estelares, o que fai que sexa esencialmente imposible de observar directamente.\nOs obxectos cuxos campos gravitatorios son demasiado fortes como para que a luz lles escape foron considerados por primeira vez no s\u00e9culo XVIII por John Michell e Pierre Simon Laplace. En 1916, Karl Schwarzschild atopou a primeira soluci\u00f3n moderna da relatividade xeral que caracterizar\u00eda un burato negro. David Finkelstein, en 1958, publicou por primeira vez a interpretaci\u00f3n do \"burato negro\" como unha rexi\u00f3n do espazo da que nada pode escapar. Os buratos negros foron considerados durante moito tempo unha curiosidade matem\u00e1tica; Non foi ata a d\u00e9cada de 1960 cando os traballos te\u00f3ricos demostraron que eran unha predici\u00f3n xen\u00e9rica da relatividade xeral. O descubrimento das estrelas de neutr\u00f3ns por Jocelyn Bell Burnell en 1967 espertou o interese polos obxectos compactos colapsados \u200b\u200bgravitacionalmente como unha posible realidade astrof\u00edsica. O primeiro burato negro co\u00f1ecido foi Cygnus X-1, identificado por varios investigadores de forma independente en 1971.\nOs buratos negros de masa estelar f\u00f3rmanse cando estrelas masivas colapsan ao final do seu ciclo de vida. Despois de que se formou un burato negro, pode crecer absorbendo masa do seu contorno. Ao absorber outras estrelas e fusionarse con outros buratos negros, p\u00f3dense formar buratos negros supermasivos de mill\u00f3ns de masas solares (M\u2609) pode formarse ao absorber outras estrelas e fusionarse con outros buratos negros. Hai consenso en que os buratos negros supermasivos existen nos centros da maior\u00eda das galaxias. \nA presenza dun burato negro pode deducirse a trav\u00e9s da s\u00faa interacci\u00f3n con outra materia e coa radiaci\u00f3n electromagn\u00e9tica, tal como a luz visible. Calquera materia que caia dentro dun burato negro pode formar un disco de acreci\u00f3n externo quentado pola fricci\u00f3n, formando qu\u00e1sares, alg\u00fans dos obxectos m\u00e1is brillantes do universo. As estrelas que pasan demasiado preto dun burato negro supermasivo poden ser esnaquizadas en forma de serpentinas que brillan moito antes de ser \"tragadas\" por este. Se outras estrelas orbitan ao redor dun burato negro, as s\u00faas \u00f3rbitas poden determinar a masa e a localizaci\u00f3n do burato negro. Estas observaci\u00f3ns poden utilizarse para exclu\u00edr posibles alternativas, como as estrelas de neutr\u00f3ns. Deste xeito, os astr\u00f3nomos identificaron numerosos candidatos a buratos negros estelares en sistemas binarios e estableceron que a fonte de radio co\u00f1ecida como Saxitario A*, no n\u00facleo da V\u00eda L\u00e1ctea, cont\u00e9n un burato negro supermasivo duns 4,3\u00a0mill\u00f3ns de masas de enerx\u00eda solar.\nO 11 de febreiro de 2016, a colaboaci\u00f3n do LIGO e do Virgo anunciou que Marco Drago, f\u00edsico no Instituto Albert Einstein en Hannover, Alema\u00f1a, tivo \u00e9xito en facer a primeira observaci\u00f3n ondulatoria gravitacional o 14 de setembro de 2015.\nO 10 de abril de 2019 publicouse a primeira imaxe directa dun burato negro e as s\u00faas proximidades, tras as observaci\u00f3ns realizadas polo Event Horizon Telescope (EHT) en 2017 do burato negro supermasivo do centro gal\u00e1ctico Messier 87. A partir de 2021, o corpo co\u00f1ecido m\u00e1is pr\u00f3ximo que se pensa que \u00e9 un burato negro est\u00e1 a 1.500 anos luz (460 parsecs) de distancia. A\u00ednda que ata agora s\u00f3 se atoparon un par de ducias de buratos negros na V\u00eda L\u00e1ctea, p\u00e9nsase que hai centos de mill\u00f3ns, a maior\u00eda dos cales son solitarios e non causan emisi\u00f3n de radiaci\u00f3n. Polo tanto, s\u00f3 ser\u00edan detectables mediante lentes gravitacionais.\nHistoria.\nO primeiro astr\u00f3nomo en falar de estrelas escuras foi o crego e astr\u00f3nomo John Michell (1724-1793) que propuxo nun artigo publicado no ano 1783 publicado nas \"Philosophical Transactions of the Royal Society of London\" que se a gravidade dunha estrela fose maior que a velocidade de escape da luz esta non poder\u00eda sa\u00edr nunca da estrela o que dar\u00eda lugar a unha estrela negra. Os c\u00e1lculos simplistas de Michell asumiron que este corpo poder\u00eda ter a mesma densidade que a do Sol e conclu\u00edu que tal corpo formar\u00edase cando o di\u00e1metro dunha estrela superase a do Sol nun factor de 500 e a velocidade de escape da superficie superase a velocidade habitual da luz. Michell observou correctamente que estes corpos supermasivos pero non radiantes poden ser detectados polos seus efectos gravitatorios sobre os corpos pr\u00f3ximos visibles. O astr\u00f3nomo e matem\u00e1tico franc\u00e9s Pierre-Sim\u00f3n de Laplace no ano 1795 chegou a mesma conclusi\u00f3n sinalando que \u00e9 consonte a gravidade de Newton. \u00c1mbolos dous pensadores consideraban que a velocidade da luz pod\u00eda frearse consonte a f\u00edsica cl\u00e1sica.\nOs estudosos da \u00e9poca estaban inicialmente entusiasmados coa proposta de que as \"estrelas escuras\" xigantes pero invisibles poder\u00edan estar escondidas \u00e1 vista, pero o entusiasmo diminu\u00edu cando a natureza ondulatoria da luz se fixo patente a principios do s\u00e9culo XIX, como se a luz fose unha onda m\u00e1is que unha part\u00edcula, non estaba claro que influencia ter\u00eda a gravidade na fuga das ondas luminosas.\nA f\u00edsica moderna desacredita a idea de Michell de que un raio de luz que sae directamente da superficie dunha estrela supermasiva, \u00e9 freado pola gravidade da estrela, detense e volve en ca\u00edda libre \u00e1 superficie da estrela.\nRelatividade xeral.\nEn 1915, Albert Einstein desenvolveu a s\u00faa teor\u00eda da relatividade xeral, xa que demostrou anteriormente que a gravidade infl\u00fae no movemento da luz. S\u00f3 uns meses despois, Karl Schwarzschild atopou unha soluci\u00f3n para as ecuaci\u00f3ns de campo de Einstein que describen o campo gravitatorio dunha masa puntual e unha masa esf\u00e9rica. Uns meses despois de Schwarzschild, Johannes Droste, un estudante de Hendrik Lorentz, deu independentemente a mesma soluci\u00f3n para a masa puntual e escribiu m\u00e1is extensamente sobre as s\u00faas propiedades. Esta soluci\u00f3n tivo un comportamento peculiar no que agora se chama raio de Schwarzschild, onde se converteu en singular, o que significa que alg\u00fans dos termos das ecuaci\u00f3ns de Einstein volv\u00e9ronse infinitos. A natureza desta superficie non se entend\u00eda moi ben naquel momento. \nEn 1924, Arthur Eddington demostrou que a singularidade desapareceu despois dun cambio de coordenadas, a\u00ednda que Georges Lema\u00eetre tardou ata 1933 en darse conta de que isto significaba que a singularidade no raio de Schwarzschild era unha singularidade de coordenadas non f\u00edsica. Arthur Eddington con todo, comentou a posibilidade dunha estrela con masa comprimida ao raio de Schwarzschild nun libro de 1926, sinalando que a teor\u00eda de Einstein perm\u00edtenos descartar densidades demasiado grandes para as estrelas visibles como Betelgeuse porque \"unha estrela de 250 mill\u00f3ns de km de radio non poder\u00eda ter unha densidade tan alta como a do Sol\". En primeiro lugar, a forza da gravitaci\u00f3n ser\u00eda tan grande que a luz ser\u00eda incapaz de escapar dela, os raios caer\u00edan de volta \u00e1 estrela como unha pedra \u00e1 terra. En segundo lugar, o desprazamento ao vermello das li\u00f1as espectrais ser\u00eda tan grande que o espectro quedar\u00eda f\u00f3ra da existencia. En terceiro lugar, a masa producir\u00eda tanta curvatura da m\u00e9trica espazo-temporal que o espazo pechar\u00edase arredor da estrela, deix\u00e1ndonos f\u00f3ra (\u00e9 dicir, en ningunha parte).\"\nEn 1931, Subrahmanyan Chandrasekhar calculou, utilizando a relatividade especial, que un corpo non xiratorio de materia dexenerada por electr\u00f3ns por encima dunha certa masa l\u00edmite (, agora chamada l\u00edmite de Chandrasekhar) non ten soluci\u00f3ns estables. Aos seus argumentos opux\u00e9ronse moitos dos seus contempor\u00e1neos, como Eddington e Lev Landau, que sosti\u00f1an que alg\u00fan mecanismo a\u00ednda desco\u00f1ecido deter\u00eda o colapso.\nTi\u00f1an raz\u00f3n en parte: unha anana branca lixeiramente m\u00e1is masiva que o l\u00edmite de Chandrasekhar colapsar\u00e1 nunha estrela de neutr\u00f3ns, que \u00e1 s\u00faa vez \u00e9 estable. Pero en 1939, Robert Oppenheimer e outros predixeron que as estrelas de neutr\u00f3ns por encima doutro l\u00edmite (o l\u00edmite Tolman-Oppenheimer-Volkoff) colapsar\u00edan a\u00ednda m\u00e1is polas raz\u00f3ns presentadas por Chandrasekhar, e conclu\u00edron que non era probable que ningunha lei da f\u00edsica intervi\u00f1ese e impedise que polo menos algunhas estrelas colapsasen ata converterse en buracos negros. Os seus c\u00e1lculos orixinais, baseados no principio de exclusi\u00f3n de Pauli, d\u00e1bana como ; a consideraci\u00f3n posterior da repulsi\u00f3n neutr\u00f3n-neutr\u00f3n mediada pola forza forte elevou a estimaci\u00f3n a aproximadamente a . As observaci\u00f3ns da fusi\u00f3n de estrelas de neutr\u00f3ns GW170817, que se cre que xerou un buraco negro pouco despois, refinaron a estimaci\u00f3n do l\u00edmite TOV a . Oppenheimer e os seus coautores interpretaron que a singularidade no l\u00edmite do radio de Schwarzschild indicaba que este era o l\u00edmite dunha burbulla na que o tempo se deti\u00f1a. Este punto de vista \u00e9 v\u00e1lido para os observadores externos, pero non para os observadores internos. Debido a esta propiedade, as estrelas colapsadas recibiron o nome de \"estrelas conxeladas\", porque un observador externo ver\u00eda a superficie da estrela conxelada no tempo no instante en que o seu colapso a leva ao radio de Schwarzschild.\nCoa chegada da concepci\u00f3n cu\u00e1ntica da luz (a dualidade onda part\u00edcula do fot\u00f3n), da teor\u00eda da relatividade xeral (velocidade da luz coma unha constante b\u00e1sica da natureza, o espazo tempo como unha entidade cuatridimensional e a gravidade como unha curvatura), e da f\u00edsica da fusi\u00f3n nuclear (o que permitiu descubrir a secuencia b\u00e1sica da produci\u00f3n de enerx\u00eda das estrelas ata o esgotamento do combustible estelar, as supernovas) permitiu desenvolver o marco te\u00f3rico actual sobre a existencia de buratos negros. O termo burato negro para referirse a estes obxectos astrof\u00edsicos foi usado por primeira vez polo f\u00edsico te\u00f3rico norteamericano John Archivald Weller (1911-2008) no ano 1969.\nCatro descubrimentos astron\u00f3micos vi\u00f1eron a confirmar a existencia dos buratos negros:\nO descubrimento do pulsar NP0532 no centro da nebulosa do Cangrexo (remanente da supernova de 1054) por Jocelyn Bell Burnell e Tony Hewish (a estrela ten 30\u00a0km de di\u00e1metro e xera un pulsar cada 33 milisegundos) e os traballos posteriores para explicar o que era un pulsar, o que deu lugar ao descubrimento de que a enerx\u00eda da rotaci\u00f3n da estrela de neutr\u00f3ns \u00e9 a fonte do per\u00edodo do pulsar (a emisi\u00f3n de chorros peri\u00f3dicos de radiaci\u00f3n electromagn\u00e9tica na frecuencia das ondas de radio, na dos raios X e na dos raios gamma), o que serviu para comezar establecer a secuencia de eventos posteriores \u00e1s supernovas de estrelas masivas.\n- O descubrimento de gromos de raios gamma (GRBs consonte o seu acr\u00f3nimo en ingl\u00e9s). O descubrimento tivo lugar en 1967 polos sat\u00e9lites militares Vela dos Estados Unidos, que estaban adicados \u00e1 detecci\u00f3n de explosi\u00f3ns nucleares terrestres que vulnerasen o tratado americano-sovi\u00e9tico de prohibici\u00f3n parcial de ensaios nucleares de 1963. Os datos foron desclasificados nos anos 70, e non puideron ser correctamente interpretados ata a d\u00e9cada de 1990, a\u00ednda hoxe se debate sobre o mecanismo concreto de emisi\u00f3n dos GRBs, entre posibles eventos en estrelas de neutr\u00f3ns, magnetares e buratos negros, e nos sistemas binarios destes obxectos estelares.\n- O descubrimento de \"Cygnus X-1\", considerada a primeira fonte de raios X xerada por un burato negro. A fonte foi descuberta por un foguete de investigaci\u00f3n de raios X no ano 1964. Calc\u00falase que o burato negro e un obxecto compacto cunha masa equivalente a 11,8 veces a masa do sol, e o radio do seu horizonte de eventos \u00e9 de s\u00f3 44 quil\u00f3metros. O burato negro forma parte dun sistema estelar binario de raios X situado a 6070 anos luz do Sol. Os raios X x\u00e9ranse ao caer materia ordinaria da estrela compa\u00f1eira cara ao burato negro sendo acelerada consonte se achega ao horizonte de sucesos, esta aceleraci\u00f3n quenta a materia facendo que emita fot\u00f3ns en frecuencias cada vez m\u00e1is altas.\n-O descubrimento do \"qu\u00e1sar 3C 273\" (o c\u00f3digo significa: \"obxecto n\u00ba 273 en ascensi\u00f3n recta do Cat\u00e1logo de Cambridge de Radio Fontes\", publicado en 1959) na constelaci\u00f3n de Virgo, que foi o primeiro qu\u00e1sar co\u00f1ecido e a primeira radio fonte localizada f\u00f3ra da nosa galaxia no ano 1970. En 2005 calculouse que est\u00e1 producido por un burato negro supermasivo cunha masa de 5,6 mil mill\u00f3ns de soles. A posici\u00f3n de 3C273 \u00e9 (J2000)\u00a0ascensi\u00f3n recta\u00a012h\u00a029m\u00a06,7s,\u00a0declinaci\u00f3n\u00a0+2d\u00a03m\u00a08,6s, e \u00e9 visible na\u00a0primavera\u00a0en \u00e1mbolos dous hemisferios. \u00c9 suficientemente brillante para ser localizable con telescopios de afeccionado grandes.\nHoxe en d\u00eda, existen varias fontes confirmadas de buratos negros, inclu\u00eddos varios buratos negros supermasivos en centros gal\u00e1cticos, tam\u00e9n existen sistemas binarios estrela-burato negro, e sistemas binarios de buratos negros colapsantes coma os que deron lugar \u00e1 detecci\u00f3n de ondas gravitacionais polo observatorio LIGO de ondas gravitacionais.\nNo ano 2019 conseguiuse a primeira imaxe dun burato negro por parte do Telescopio de Horizonte de Eventos. No ano 2020 descubiruse no cluster de galaxias de Ofi\u00faco unha explosi\u00f3n producida polo contorno dun burato negro que eclipsa a todas as co\u00f1ecidas con anterioridade.\nClasificaci\u00f3n.\nPoden existir polo menos tres clases de buratos negros pola s\u00faa masa:\nCaracterizaci\u00f3n.\nUn burato negro est\u00e1 limitado por un horizonte de sucesos do que nada pode fuxir, nin sequera a luz, coa excepci\u00f3n da radiaci\u00f3n de Hawking, de a\u00ed que sexan \"negros\". A materia atrapada no campo gravitatorio dun burato negro usualmente forma un disco de acreci\u00f3n arredor do horizonte de sucesos, e a materia que disipa o seu momento angular no disco vai caendo no burato.\nA ergosfera \u00e9 unha superficie elipsoide que rodea \u00f3 horizonte de eventos, da que, en teor\u00eda, a\u00ednda se pode fuxir. Nela a materia enc\u00f3ntrase xirando \u00f3 redor a alt\u00edsimas velocidades pretas \u00e1s da luz. O horizonte de eventos \u00e9 a superficie que marca o l\u00edmite dende o que xa non se pode fuxir. A singularidade \u00e9 un punto ou zona de densidade e gravidade infinitas que se alcanza cun volume nulo e un raio cero. Estes \"infinitos\" e \"ceros\" o que realmente din \u00e9 que a relatividade xeral non \u00e9 axeitada para describilo, e probablemente precisa dunha teor\u00eda cu\u00e1ntica da gravidade.\nUn burato negro pode ser caracterizado ao completo con tres cantidades: masa, carga el\u00e9ctrica e momento angular. A masa e o momento angular determinan as propiedades do horizonte de sucesos do burato pero non nos di nada do seu interior, isto ten grandes implicaci\u00f3ns, de xeito que un burato negro dun di\u00e1metro de 1\u00a0cm poder\u00eda ter un radio at\u00e9 o centro (ou singularidade) de mill\u00f3ns de quil\u00f3metros debido a distorsi\u00f3n que a singularidade central do burato exerce no tecido espazotemporal. Un burato negro sen carga e sen momento angular \u00e9 un burato negro de Schwarzschild, namentres que un furado negro rotatorio (con momento angular maior que 0) denom\u00ednase burato negro de Kerr e s\u00f3 estes \u00faltimos son os que dispo\u00f1en de ergosfera (o principio de conservaci\u00f3n do movemento angular nos di que a rotaci\u00f3n \u00e9 a mesma da estrela nai do burato). As soluci\u00f3ns das ecuaci\u00f3ns en \u00e1mbolos casos pred\u00edn a existencia de buratos de verme, que, en teor\u00eda, poden ser portas no espazo-tempo que poder\u00edan comunicar dous puntos afastados do Universo ou do tempo, a\u00ednda que o seu propio 'inventor', Stephen Hawking, renegou recentemente desta idea.\nCrese que no centro da maior\u00eda das galaxias (entre elas a V\u00eda L\u00e1ctea) hai buratos negros supermasivos, a\u00ednda que moitos deles est\u00e1n na actualidade inactivos.\nSegundo Stephen Hawking, a pesar da imposibilidade f\u00edsica de fuxida dun furado negro, estes terminar\u00e1n evapor\u00e1ndose pola chamada Radiaci\u00f3n de Hawking."}
{"id": "2858", "revid": "6", "url": "https://gl.wikipedia.org/wiki?curid=2858", "title": "Mec\u00e1nica estad\u00edstica", "text": ""}
{"id": "2859", "revid": "136781", "url": "https://gl.wikipedia.org/wiki?curid=2859", "title": "Gerd Muller", "text": ""}
{"id": "2860", "revid": "88215", "url": "https://gl.wikipedia.org/wiki?curid=2860", "title": "Lev Iashin", "text": "Lev Ivanovich Iashin (en ), nado o 22 de outubro de 1929 e finado o 20 de marzo de 1990, foi un porteiro sovi\u00e9tico de f\u00fatbol, considerado por moitos o mellor porteiro da historia.\nTraxectoria.\nNado en Moscova (URSS) o 22 de outubro de 1929, toda a s\u00faa carreira transcorreu no Dinamo de Moscova, chegando a xogar 22 temporadas, entre os anos 1948 e 1970. As\u00ed mesmo foi titular indiscutible na selecci\u00f3n nacional da Uni\u00f3n Sovi\u00e9tica entre os anos 1954 e 1967 xogando 78 encontros.\nComezou sendo porteiro de h\u00f3ckey sobre xeo no equipo da f\u00e1brica de ferramentas na que traballaba, pero aos 17 anos debeu substitu\u00edr o porteiro do equipo de f\u00fatbol, dando al\u00ed os seus primeiros pasos neste deporte. En 1949 ingresou no D\u00ednamo de Moscova equipo fundado no ex\u00e9rcito sovi\u00e9tico, club no que desenvolveu toda a s\u00faa carreira, ga\u00f1ando cinco Ligas rusas e tres Copas.\nNos seus inicios no Dinamo estaba como terceiro porteiro, polo que ante a falta de oportunidades xogaba tam\u00e9n no equipo de h\u00f3ckey sobre xeo do Dinamo, co que ga\u00f1ou a Copa da URSS de 1953.\nEntre o seu palmar\u00e9s destacan os t\u00edtulos de liga co D\u00ednamo nos anos 1954, 1955, 1957, 1959 e 1963, e de copa en 1953, 1967 e 1970. A nivel internacional, logrou coa URSS a medalla de ouro nos Xogos Ol\u00edmpicos de 1956 e a Eurocopa de 1960.\nRetirouse no ano 1971, nun partido entre o D\u00ednamo de Moscova e un equipo de estrelas europeas.\nDurante a s\u00faa carreira foi quen de deter 150 penaltis, e a s\u00faa porta permaneceu 270 partidos a cero.\nMorreu en marzo de 1990, \u00e1 idade de 60 anos.\nTr\u00e1tase do porteiro por excelencia. Foi co\u00f1ecido como a \"ara\u00f1a negra\" pola s\u00faa indumentaria e pola s\u00faa calidade. Excepcional en t\u00f3dalas facetas do xogo, cuns asombrosos reflexos, magn\u00edfica colocaci\u00f3n e poderosas sa\u00eddas. Iashin \u00e9 o \u00fanico porteiro que ga\u00f1ou un Bal\u00f3n de Ouro (1963)."}
{"id": "2863", "revid": "98629", "url": "https://gl.wikipedia.org/wiki?curid=2863", "title": "Mec\u00e1nica estat\u00edstica", "text": "A mec\u00e1nica estat\u00edstica \u00e9 a parte da f\u00edsica que trata de determina-lo comportamento termodin\u00e1mico de sistemas macrosc\u00f3picos, a partir de consideraci\u00f3ns microsc\u00f3picas (\u00e9 dicir, a escalas pr\u00f3ximas ou inferiores \u00f3 \u00e1tomo) de tipo estat\u00edstico.\nHistoria.\nP\u00f3dese dicir que a mec\u00e1nica estat\u00edstica naceu dos traballos de James Clerk Maxwell e Ludwig Boltzmann. Dos estudos sobre as part\u00edculas constitu\u00edntes dos gases (\u00e1tomos e mol\u00e9culas) e dos niveis de enerx\u00eda resultou unha gran cantidade de informaci\u00f3ns sobre as magnitudes macrosc\u00f3picas baseadas soamente nas magnitudes microsc\u00f3picas medias.\nCaracter\u00edsticas.\nA mec\u00e1nica estat\u00edstica estuda os comportamento de sistemas con elevado n\u00famero de entidades constitu\u00edntes a partir do comportamento destas entidades. Os constitu\u00edntes poden ser \u00e1tomos, mol\u00e9culas, \u00edons, entre outros. \u00c9 unha teor\u00eda reducionista, en oposici\u00f3n \u00e1 hol\u00edstica termodin\u00e1mica, que ten factura \"fenomenol\u00f3xica\".\nA mec\u00e1nica estat\u00edstica incl\u00fae ferramentas matem\u00e1ticas para tratar con grandes poboaci\u00f3ns no campo da mec\u00e1nica, ou que concirne \u00f3 movemento das part\u00edculas ou obxectos suxeitos a forzas. Subministra unha base para relacionar as propiedades microsc\u00f3picas dos \u00e1tomos e mol\u00e9culas individuais \u00e1s correspondentes macrosc\u00f3picas dos materiais, as que poden ser observadas na vida diaria, explicando a termodin\u00e1mica como un resultado natural da estat\u00edstica e a mec\u00e1nica (mec\u00e1nica cl\u00e1sica e mec\u00e1nica cu\u00e1ntica). En particular, pode ser usada para calcular as propiedades termodin\u00e1micas dos materiais a partir dos datos espectrosc\u00f3picos das mol\u00e9culas individuais. En combinaci\u00f3n coa mec\u00e1nica cu\u00e1ntica, resulta de grande utilidade na an\u00e1lise do comportamento de sistemas macrosc\u00f3picos.\nO estudo de tales sistemas en toda a s\u00faa complexidade \u00e9 pouco pr\u00e1ctico ou mesmo invi\u00e1bel. Para superar esa dificultade o que se fai \u00e9 esbozar un conxunto de simplificaci\u00f3ns e atribu\u00edr unha serie de v\u00ednculos matem\u00e1ticos, como a hip\u00f3tese erg\u00f3dica. Al\u00e9n diso, a mec\u00e1nica estat\u00edstica div\u00eddese en \u00e1reas: mec\u00e1nica estat\u00edstica cu\u00e1ntica, mec\u00e1nica estat\u00edstica de equilibrio, mec\u00e1nica estat\u00edstica do non-equilibrio etc.\nPor exemplo, para predicir o comportamento dun gas, a mec\u00e1nica cl\u00e1sica esixir\u00eda calcular a traxectoria exacta de cada unha das part\u00edculas que o compo\u00f1en. A mec\u00e1nica estat\u00edstica ignora os comportamentos individuais das part\u00edculas, preocup\u00e1ndose s\u00f3 por promedios: desta forma, podemos calcula-la presi\u00f3n, temperatura, volume etc. dun gas a partir do noso co\u00f1ecemento xen\u00e9rico das mol\u00e9culas que o compo\u00f1en.\nEntrop\u00eda microsc\u00f3pica, o factor de Boltzmann e a funci\u00f3n de partici\u00f3n.\nO n\u00facleo da mec\u00e1nica estat\u00edstica \u00e9 a funci\u00f3n de partici\u00f3n (ver Derivaci\u00f3n da funci\u00f3n de partici\u00f3n):\nonde k \u00e9 a constante de Boltzmann, T \u00e9 a temperatura e Ei reflicte cada posible estado enerx\u00e9tico do sistema. A funci\u00f3n de partici\u00f3n subministra unha medida do n\u00famero total de estados enerx\u00e9ticos dispo\u00f1ibles polo sistema \u00e1 temperatura dada. De forma semellante,\ndanos unha medida do n\u00famero de estados enerx\u00e9ticos dunha enerx\u00eda particular que est\u00e1n pr\u00f3ximos a ser ocupados a unha temperatura dada.\nDividindo a segunda ecuaci\u00f3n pola primeira, obt\u00e9mo-la probabilidade de atopa-lo sistema nun estado enerx\u00e9tico particular -Ei:\nEsta probabilidade pode ser usada para atopa-lo valor medio que corresponde \u00f3 valor macrosc\u00f3pico dunha propiedade, J, o que depende do estado enerx\u00e9tico do sistema segundo a relaci\u00f3n:\nonde &lt;J&gt; \u00e9 o valor medio da propiedade J. Esta ecuaci\u00f3n pode ser aplicada \u00e1 enerx\u00eda interna, U, e a presi\u00f3n, P:\nDe forma derivada, estas ecuaci\u00f3ns poden ser combinadas con co\u00f1ecidas relaci\u00f3ns termodin\u00e1micas entre U e P para chegar a expresi\u00f3ns para P en funci\u00f3n de tan s\u00f3 temperatura, volume e a funci\u00f3n de partici\u00f3n. Relaci\u00f3ns semellantes poden ser derivadas para outras propiedades termodin\u00e1micas, segundo amosa a continuaci\u00f3n.\nCon frecuencia \u00e9 \u00fatil considera-la enerx\u00eda dunha mol\u00e9cula dada para ser distribu\u00edda entre un certo n\u00famero de modos. Por exemplo, a enerx\u00eda de traslaci\u00f3n indica que porci\u00f3n de enerx\u00eda est\u00e1 asociada co movemento do centro de masas da mol\u00e9cula. A enerx\u00eda de configuraci\u00f3n indica a porci\u00f3n de enerx\u00eda asociada coas diversas forzas atractivas e repulsivas entre mol\u00e9culas nun sistema. Os outros modos son considerados internos de cada mol\u00e9cula. Isto incl\u00fae os modos de rotaci\u00f3n, vibraci\u00f3n, electr\u00f3nico e nuclear. Se facemos asunci\u00f3n de que cada modo \u00e9 independente, a enerx\u00eda total pode ser expresada como suma de cada unha das compo\u00f1entes:\nOnde os sub\u00edndices t, c, n, e, r, e v corresponden respectivamente \u00f3s modos de translaci\u00f3n, configuraci\u00f3n, nuclear, electr\u00f3nico, rotational e vibratoria. A relaci\u00f3n nesta ecuaci\u00f3n pode ser substitu\u00edda na primeira ecuaci\u00f3n para dar::\nTal funci\u00f3n de partici\u00f3n pode ser definida para cada modo. De a\u00ed p\u00f3dense obter expresi\u00f3ns sinxelas que relacionan os diversos modos coas propiedades macrosc\u00f3picas, tales como frecuencias caracter\u00edsticas de rotaci\u00f3n e vibraci\u00f3n.\nExpresi\u00f3ns para as diferentes funci\u00f3ns de partici\u00f3n moleculares am\u00f3sanse na seguinte t\u00e1boa.\nEstas ecuaci\u00f3ns poden ser combinadas coas da primeira t\u00e1boa para determina-la contribuci\u00f3n dunha enerx\u00eda en particular a unha propiedade termodin\u00e1mica determinada. Por exemplo, a \"presi\u00f3n rotacional\" pode ser determinada nesta forma. A presi\u00f3n total pode ser atopada sumando as contribuciones da presi\u00f3n para todos os modos individuais, ie:\nNo coraz\u00f3n da mec\u00e1nica estat\u00edstica at\u00f3pase a definici\u00f3n de Boltzmann da entrop\u00eda dun sistema f\u00edsico:\nA constante de proporcionalidade de Boltzmann denotase con \"k\". Ver conxunto microcan\u00f3nico.\nDesta definici\u00f3n p\u00f3dese deducir que, se un sistema est\u00e1 en contacto cun ba\u00f1o de calor, a probabilidade de ter un microestado de enerx\u00eda \"E\" \u00e9 proporcional a\nonde a temperatura \"T\" xorde do feito de que o sistema est\u00e1 en equilibrio co ba\u00f1o de calor (ver conxunto can\u00f3nico). Esta cantidade ch\u00e1mase factor de Boltzmann. As probabilidades dos diversos microestados s\u00famanse, e o factor normalizaci\u00f3n \u00e9 a funci\u00f3n de partici\u00f3n:\nonde formula_3 \u00e9 a enerx\u00eda do microestado \"i-\u00e9simo\" do sistema. A funci\u00f3n de partici\u00f3n \u00e9 unha medida do n\u00famero de estados accesibles \u00f3 sistema a unha temperatura dada. Ver derivaci\u00f3n da funci\u00f3n de partici\u00f3n para ver como xorde o factor de Boltzmann e a forma da funci\u00f3n de partici\u00f3n dos principios fundamentais.\nPara rematar, a probabilidade de atopar un sistema cun estado particular de enerx\u00eda \"E\"i (a temperatura \"T\") \u00e9"}
{"id": "2866", "revid": "88215", "url": "https://gl.wikipedia.org/wiki?curid=2866", "title": "Johan Cruyff", "text": "Hendrik Johannes Cruijff, co\u00f1ecido como Johan Cruyff, nado en \u00c1msterdam o 25 de abril de 1947 e finado en Barcelona o 24 de marzo de 2016, foi un futbolista e adestrador neerland\u00e9s, que xogaba como centrocampista ou dianteiro. Amplamente considerado como un dos mellores futbolistas de todos os tempos, foi o xogador m\u00e1is significativo do chamado F\u00fatbol Total, desenvolvido polo adestrador Rinus Michels no Ajax e na selecci\u00f3n neerlandesa. Ga\u00f1ador de tres Bal\u00f3ns de Ouro nos anos 1971, 1973 e 1974, foi elixido pola IFFHS como o segundo mellor futbolista do s\u00e9culo XX, s\u00f3 por detr\u00e1s de Pel\u00e9.\nTraxectoria.\n\u00c1 idade de 16 anos entrou no Ajax, o club co que conseguir\u00eda os seus m\u00e1is grandes \u00e9xitos (3 Copas de Europa), e comezou a asombrar a todo o mundo coa s\u00faa depurad\u00edsima t\u00e9cnica, velocidade, visi\u00f3n do xogo e car\u00e1cter.\nNo Mundial de Alema\u00f1a, en 1974 Holanda conseguiu o subcampionato tras facer unha aut\u00e9ntica demostraci\u00f3n de xogo en todo o torneo. Foi a \u00fanica participaci\u00f3n de Cruyff nun campionato do mundo e en certa medida unha decepci\u00f3n, xa que case todo o mundo daba por suposto que Holanda rematar\u00eda como vencedora.\nTras pasar polo FC Barcelona, Cosmos, Levante e Feyenoord entre outros, retirouse coma xogador.\nFaleceu en Barcelona v\u00edtima dun cancro de pulm\u00f3n."}
{"id": "2868", "revid": "29398", "url": "https://gl.wikipedia.org/wiki?curid=2868", "title": "Franz Beckenbauer", "text": "Franz Anton Beckenbauer, nado o 11 de setembro de 1945 en M\u00fanic, \u00e9 un exfutbolista e adestrador de f\u00fatbol alem\u00e1n. Xogaba de defensa\u00a0e foi internacional coa selecci\u00f3n alem\u00e1 occidental.\nTraxectoria.\nXogaba de l\u00edbero. Sen el, entender esta posici\u00f3n no f\u00fatbol moderno \u00e9 practicamente imposible. Neste xogador mest\u00faranse unhas xeniais capacidades defensivas cunhas m\u00e1is que notables condici\u00f3ns t\u00e9cnicas e f\u00edsicas. El era o motor do mellor Bayern M\u00fcnchen da historia, e tam\u00e9n da mellor Alema\u00f1a.\nPalmar\u00e9s.\nEntre o seu palmar\u00e9s destacan:\nComo adestrador debutou dirixindo \u00e1 selecci\u00f3n xermana, lev\u00e1ndoa ao subcampionato do mundo en M\u00e9xico 1986 e ao Campionato no mundial de Italia 1990."}
{"id": "2869", "revid": "88215", "url": "https://gl.wikipedia.org/wiki?curid=2869", "title": "Garrincha", "text": "\"Garrincha redirixe aqu\u00ed. Para o futbolista galego tam\u00e9n alcumado as\u00ed, v\u00e9xase Domingo Di\u00e9guez Cerqueiro\"\nManuel Francisco dos Santos, co\u00f1ecido como Garrincha, nado o 28 de outubro de 1933 en Mag\u00e9 e finado o 20 de xaneiro de 1983 no R\u00edo de Xaneiro, foi un futbolista brasileiro. Xogaba de dianteiro e foi internacional coa selecci\u00f3n brasileira.\nCaracter\u00edsticas.\nFoi un extremo dereito habilidoso, veloz e bo rematador. Ti\u00f1a unha perna 6\u00a0cm m\u00e1is longa c\u00e1 outra e ademais os seus p\u00e9s estaban xirados uns 80 graos cara a dentro."}
{"id": "2870", "revid": "25871", "url": "https://gl.wikipedia.org/wiki?curid=2870", "title": "Gol", "text": "Gol (do ingl\u00e9s \"goal\") ou tanto, \u00e9 meter o bal\u00f3n dentro da porter\u00eda, que \u00e9 o obxectivo do xogo de varios deportes. O equipo que marca m\u00e1is goles nun per\u00edodo determinado, \u00e9 o ga\u00f1ador do partido. O regulamento esixe que o bal\u00f3n estea completamente dentro da porter\u00eda sen ningunha das s\u00faas partes sobre a li\u00f1a branca. Por extensi\u00f3n, empr\u00e9gase tam\u00e9n cando se produce un incidente inesperado e desagradable: \"Met\u00e9ronche un gol\"."}
{"id": "2871", "revid": "98629", "url": "https://gl.wikipedia.org/wiki?curid=2871", "title": "Michel Platini", "text": "Michel Fran\u00e7ois Platini, nado o 21 de xu\u00f1o de 1955 en J\u0153uf (Meurthe e Mosela), \u00e9 un exfutbolista e adestrador de f\u00fatbol franc\u00e9s. Xogaba de centrocampista e actualmente \u00e9 o presidente da UEFA.\nFoi un mediapunta cunha enorme capacidade goleadora, e sobre todo un aut\u00e9ntico especialista no lanzamento de faltas a bal\u00f3n parado. Est\u00e1 considerado como o mellor xogador franc\u00e9s de t\u00f3dolos tempos."}
{"id": "2875", "revid": "88215", "url": "https://gl.wikipedia.org/wiki?curid=2875", "title": "Pel\u00e9", "text": "Edson Arantes do Nascimento, co\u00f1ecido mundialmente como \"Pel\u00e9\", nado en Tres Cora\u00e7\u00f5es (Minas Xerais) o 23 de outubro de 1940 e finado en S\u00e3o Paulo o 29 de decembro de 2022, foi un xogador de f\u00fatbol brasileiro, considerado \"O Rei\" dese deporte. Entre el, Diego Armando Maradona e Lionel Messi est\u00e1 o debate sobre quen \u00e9 o mellor futbolista de t\u00f3dolos tempos. O seu equipo do Santos marcou unha \u00e9poca e foi co\u00f1ecido naquela como \"Os Sant\u00e1sticos.\" Pel\u00e9 \u00e9 o \u00fanico xogador da historia en ga\u00f1ar tres mundiais. Deixou o f\u00fatbol en 1977, no Cosmos de Nova York. \nTraxectoria.\nDebutou como profesional no Santos con s\u00f3 15 anos. Dez meses despois foi convocado por vez primeira coa selecci\u00f3n de Brasil. O mundo enteiro comezar\u00eda a admiralo pouco despois, cando ga\u00f1ou o Mundial de 1958, en Suecia. Na final Pel\u00e9 fixo dous goles. No seguinte mundial, en Chile, no ano 1962 volver\u00eda a consegui-lo t\u00edtulo de campi\u00f3n. En talvez o cumio da s\u00faa carreira foi o Mundial de M\u00e9xico, en 1970. Tras un campionato sobresa\u00ednte, liderando un equipo considerado coma o mellor que xamais pisou un campo, a final volveu ser o seu mellor partido. Do 4-1 co que ga\u00f1ou a Italia, Pel\u00e9 marcou un gol e pasou outros dous. \nEn 1974 decidiu finalizar a s\u00faa carreira, pero a oferta de 3 mill\u00f3ns de d\u00f3lares do New York Cosmos fixo que o reconsiderase, e xogou no equipo neoiorquino at\u00e9 1977. O seu derradeiro partido foi un encontro homenaxe entre o Cosmos e o Santos, no que xogou un tempo con cada equipo.\nEn 1981 protagonizou xunto a Sylvester Stallone, Michael Caine e Max von Sydow o filme \"Evasi\u00f3n ou vitoria\" dirixido por John Huston.\nPalmar\u00e9s.\nCoa selecci\u00f3n.\nEn total Pel\u00e9 marcou 1284 goles en 1363 partidos."}
{"id": "2876", "revid": "98629", "url": "https://gl.wikipedia.org/wiki?curid=2876", "title": "Francisco Javier Gonz\u00e1lez P\u00e9rez", "text": "Francisco Javier Gonz\u00e1lez P\u00e9rez, m\u00e1is co\u00f1ecido como Fran, nado en Carreira (Ribeira) o 14 de xullo de 1969, \u00e9 un exfutbolista galego. Xogaba de centrocampista e foi internacional coa selecci\u00f3n espa\u00f1ola.\nDesenvolveu toda a s\u00faa carreira como futbolista no Deportivo da Coru\u00f1a, co que disputou 700 partidos oficiais, sendo o xogador con m\u00e1is encontros na historia do club. \u00c9 ademais, xunto a Mauro Silva e Donato, un dos tres \u00fanicos futbolistas que participaron nos seis t\u00edtulos ga\u00f1ados polo Deportivo: unha liga, d\u00faas Copas do Rei e tres Supercopas. Interior zurdo cun toque de bal\u00f3n excepcional e unha non menor visi\u00f3n de xogo, destacou sobre todo polos seus precisos centros dende a banda esquerda. \u00c9 irm\u00e1n do tam\u00e9n exfutbolista Jos\u00e9 Ram\u00f3n.\nActualmente \u00e9 o seleccionador, xunto con M\u00edchel Salgado, da selecci\u00f3n galega, e director de f\u00fatbol base no Deportivo da Coru\u00f1a.\nTraxectoria.\nInicios.\nComezou xogando ao f\u00fatbol sala no equipo do seu pobo e no colexio, e m\u00e1is tarde pasou a xogar ao f\u00fatbol nas filas do Carreira CF, ao igual que o seu irm\u00e1n Jos\u00e9 Ram\u00f3n. En 1986 incorporouse \u00e1 canteira do Deportivo da Coru\u00f1a, seguindo a seu irm\u00e1n, e disputou a tempada 1986/87 co seu equipo xuvenil. Xa antes do remate da campa\u00f1a, debutou co Fabril na Terceira Divisi\u00f3n, da man do adestrador Luis Rodr\u00edguez Vaz, sa\u00edndo de titular nunha goleada por 4-0 sobre o Lal\u00edn en Riazor.\nDeportivo da Coru\u00f1a.\nNa Segunda Divisi\u00f3n.\nContinuou no Fabril durante a tempada 1987/88 e o 17 de xaneiro de 1988 debutou co primeiro equipo en Segunda Divisi\u00f3n, de novo da man de Vaz, nun partido contra o Real Burgos en Riazor. Formou aquel d\u00eda no centro do campo xunto a seu irm\u00e1n Jos\u00e9 Ram\u00f3n, GIl e Fontana, nun encontro que rematou con derrota por 0-1. Completou a tempada con catro partidos co primeiro equipo, tres deles como titular. \nNa seguinte campa\u00f1a pasou a ser plenamente xogador do primeiro equipo, xa con Arsenio no banco, e f\u00edxose coa titularidade dende o primeiro momento, disputando un total de 50 partidos, 49 deles dende o once inicial, inclu\u00eddos os dous encontros das semifinais de Copa do Rei ante o Valladolid, eliminatoria que se decidiu a favor do conxunto valisoletano cun gol na pr\u00f3rroga do galego Manolo Pe\u00f1a.\nO seu primeiro gol como deportivista chegou na tempada 1989/90, na xornada 15, nunha vitoria a domicilio sobre o Atl\u00e9tico Madrile\u00f1o (1\u20133). Fran marcou o primeiro dos tantos branquiazuis, nun partido no que tam\u00e9n anotou un gol seu irm\u00e1n. O equipo rematou cuarto e disputou a promoci\u00f3n de ascenso contra o Tenerife, sendo Fran titular tanto na ida como na volta. A eliminatoria resolveuse a favor do equipo canario grazas a un solitario gol de Eduardo Ramos. \nNo ver\u00e1n de 1990, despois de ser elixido mellor xogador da 45\u00aa edici\u00f3n do Trofeo Teresa Herrera, recibiu a s\u00faa primeira oferta do FC Barcelona, nunha reuni\u00f3n con Johan Cruyff e Carles Rexach, pero decidiu continuar na Coru\u00f1a. Na tempada 1990/91 foi titular en t\u00f3dolos partidos de liga e foi un dos principais art\u00edfices do hist\u00f3rico ascenso a Primeira.\nNacemento do S\u00faper D\u00e9por.\nDebutou na Primeira Divisi\u00f3n na primeira xornada da tempada 1991/92 e foi titular durante t\u00f3dolos encontros da competici\u00f3n, inclu\u00eddos os dous da fase de permanencia, nos que o Deportivo conseguiu a salvaci\u00f3n superando ao Betis. Na campa\u00f1a 1992/93 deu comezo a \u00e9poca do chamado \"Super D\u00e9por\", na que o Deportivo se converteu nun dos mellores equipos de Espa\u00f1a e Fran nun dos maiores s\u00edmbolos do club. Despois dun terceiro posto esa tempada, na seguinte o Deportivo mant\u00edvose l\u00edder durante a maior parte da competici\u00f3n, ata que foi superado polo Barcelona na \u00faltima xornada, na que \u0110uki\u0107 fallou un decisivo penalti contra o gardameta vasco Gonz\u00e1lez nos \u00faltimos instantes, que lle ter\u00eda dado o t\u00edtulo ao club galego. Foi a maior decepci\u00f3n deportiva na carreira de Fran, segundo o propio xogador. \nDurante esta etapa Fran estableceu unha marca nunca superada no club, ao disputar 160 partidos de liga consecutivos, dende o 25 de marzo de 1990 ata o 7 de abril de 1994 (inclu\u00edndo d\u00faas promoci\u00f3ns). En 1993 o Deportivo pagou 260 mill\u00f3ns de pesetas ao Real Madrid para recuperar os dereitos sobre o xogador, anulando un precontrato asinado entre os dous clubs en 1992, e polo que Fran xogar\u00eda no equipo branco a partir de 1995.\nCapit\u00e1n do Deportivo e primeiros t\u00edtulos.\nRepetiu subcampionato de liga na tempada 1994/95, na que o Deportivo debutou na Copa da UEFA e se alzou co primeiro t\u00edtulo da s\u00faa historia, a Copa do Rei. Titular na final ante o Valencia no Santiago Bernab\u00e9u, o partido suspendeuse no minuto 79 por mor da intensa choiva que estaba a caer en Madrid. Tres d\u00edas despois xog\u00e1ronse os 11 minutos restantes, nos que o equipo de Arsenio conseguiu o primeiro t\u00edtulo de Copa para un equipo galego, grazas a un gol de Alfredo.\nEn 1995 sucedeu a seu irm\u00e1n como capit\u00e1n do equipo, a\u00ednda que levaba xa tres tempadas portando habitualmente o brazalete, debido \u00e1s ausencias por lesi\u00f3n de Jos\u00e9 Ram\u00f3n, e a que este acostumaba cederllo cando coincid\u00edan no campo. Do mesmo xeito, Fran cedeulle a seu irm\u00e1n a honra de levantar a Copa do Rei en 1995, a pesar de que Jos\u00e9 Ram\u00f3n non disputou o partido e de que o brazalete o levaba Fran. Capitaneou o equipo branquiazul durante a seguinte d\u00e9cada, excepto no per\u00edodo que foi de marzo de 1997 a agosto de 1998, cando o adestrador brasileiro Carlos Alberto Silva lle deu o brazalete a Mauro Silva alegando que por cuesti\u00f3ns ling\u00fc\u00edsticas se entender\u00eda mellor co seu compatriota. Na s\u00faa novena tempada no primeiro equipo, superou xa a Juan Acu\u00f1a como o futbolista con m\u00e1is partidos na historia do club.\nA tempada 1995/96, con John Toshack no banco, comezou con Fran levantando un novo t\u00edtulo, a Supercopa de Espa\u00f1a, despois de derrotar ao Real Madrid por un resultado global de 5-1, e cun gol do capit\u00e1n coru\u00f1\u00e9s na ida en Riazor. O equipo baixou o seu rendemento en liga con respecto \u00e1s tres tempadas anteriores, a\u00ednda que acadou as semifinais da Recopa de Europa. Con todo, Fran non puido xogar o partido de volta, onde o equipo caeu eliminado ante o Paris Saint-Germain, por mor dos problemas no seu xeonllo esquerdo que levaba tempo padecendo. Finalmente foi operado o 9 de maio de 1996, intervenci\u00f3n que o obrigou a estar tres meses de baixa.\nT\u00edtulo de liga e Centenariazo.\nXa recuperado regresou \u00e1 titularidade na tempada 1996/97, na que o equipo volveu ocupar os postos altos da clasificaci\u00f3n, antes de volver caer ata m\u00e1is abaixo da metade da t\u00e1boa na 1997/98. Os resultados recuper\u00e1ronse coa chegada ao banco de Javier Irureta, e na tempada 1999/00, o Deportivo proclamouse campi\u00f3n de liga por primeira e \u00fanica vez na s\u00faa historia. Fran perdeu os primeiros meses de competici\u00f3n tras unha nova operaci\u00f3n cir\u00farxica, desta vez nos abdutores das s\u00faas d\u00faas pernas. Trala s\u00faa recuperaci\u00f3n volveu aos terreos de xogo entrando dende o banco en varios partidos, e logo formando dende o inicio en case t\u00f3dolos partidos da segunda volta. Contribu\u00edu cun total de 22 encontros de liga, 16 deles como titular, inclu\u00eddo o da derradeira xornada contra o Espanyol, onde o club galego certificou o t\u00edtulo, por diante do FC Barcelona.\nEn agosto do 2000 ga\u00f1ou a s\u00faa segunda Supercopa de Espa\u00f1a, e na tempada 2001/02 foi un dos protagonistas dunha das maiores xestas da historia do club, o chamado Centenariazo. O Deportivo acadou a final da Copa do Rei por segunda vez na s\u00faa historia, e esta disputouse no estadio Santiago Bernab\u00e9u ante o Real Madrid o 6 de marzo de 2002, o d\u00eda que o club branco cumpr\u00eda 100 anos de vida. O Deportivo dominou o partido dende o inicio e adiantouse con dous goles de Sergio e Trist\u00e1n na primeira parte. A\u00ednda que na segunda o Real Madrid recortou distancias por medio de Ra\u00fal o partido rematou con 1-2 para os coru\u00f1eses e Fran levantou a Copa, estragando a festa do centenario que o club madrile\u00f1o pretend\u00eda culminar con ese t\u00edtulo.\nLiga de Campi\u00f3ns e \u00faltimos anos.\nEn agosto de 2002 levantou o seu sexto t\u00edtulo, a Supercopa de Espa\u00f1a, despois de derrotar ao Valencia tanto na ida como na volta. Durante eses anos o Deportivo logrou dous novos subcampionatos e dous terceiros postos, e disputou durante cinco tempadas consecutivas a Liga de Campi\u00f3ns. Fran disputou 43 partidos na m\u00e1xima competici\u00f3n europea e estivo presente nos encontros m\u00e1is importantes do club como as vitorias sobre o Manchester United, o Arsenal, a Juventus, o Bayern de M\u00fanic, ou as hist\u00f3ricas remontadas ante o PSG e o Milan, anotando un dos catro goles fronte ao equipo lombardo.\nXogou o seu derradeiro encontro como futbolista na pen\u00faltima xornada da tempada 2004/05, o 22 de maio de 2005, contra o Mallorca, nun partido que se saldou con derrota branquiazul (0\u20133) e no que tam\u00e9n se despediu do f\u00fatbol Mauro Silva. O estadio de Riazor, no que hab\u00eda ese d\u00eda unhas 26.000 persoas, tributoulles unha improvisada homenaxe aos dous capit\u00e1ns, e moitos dos seareiros saltaron ao terreo de xogo ao final do partido para levalos a ombreiros. \nRetirouse con 700 partidos oficiais co Deportivo, o que o converte no futbolista con m\u00e1is encontros xogados na historia do club, con m\u00e1is de 200 sobre o segundo, Manuel Pablo. Marcou 62 goles co Deportivo, 44 deles na Primeira Divisi\u00f3n, e, a\u00ednda que non xogaba de dianteiro, \u00e9 o quinto futbolista da historia do club con m\u00e1is goles na m\u00e1xima categor\u00eda, s\u00f3 por detr\u00e1s de Bebeto, Makaay, Trist\u00e1n e Pahi\u00f1o. \u00c9 ademais un dos tres \u00fanicos futbolistas (xunto a Mauro Silva e Donato) en conquistar os seis t\u00edtulos oficiais que pos\u00fae o club, e exerceu como capit\u00e1n nas seis conquistas.\nSelecci\u00f3n espa\u00f1ola.\nConvocado coa selecci\u00f3n espa\u00f1ola desde abril de 1992, debutou co conxunto vermello o 27 de xaneiro de 1993, nun encontro amigable contra M\u00e9xico que rematou con empate (1\u20131). Disputou varios partidos coa selecci\u00f3n nos meses previos \u00e1 Eurocopa de 1996, pero a s\u00faa lesi\u00f3n no xeonllo esquerdo e o paso polo quir\u00f3fano quit\u00e1ronlle calquera posibilidade de acudir ao torneo. \nO seu primeiro gol co conxunto nacional chegou o 27 de marzo de 1999, marcando o \u00faltimo tanto da hist\u00f3rica goleada que Espa\u00f1a lle endosou a Austria (9\u20130), partido no que ademais repartiu tres asistencias para Ra\u00fal e Urzaiz. Foi un dos futbolistas seleccionados por Jos\u00e9 Antonio Camacho para disputar a Eurocopa de 2000, torneo no que debutou no primeiro partido ante Noruega, sa\u00edndo de titular na na banda esquerda \u00e1 beira de Valer\u00f3n, nun encontro que acabou en derrota pola m\u00ednima. Foi titular tam\u00e9n no terceiro encontro da fase de grupos, contra Iugoslavia, pero tivo que retirarse aos 22 minutos, despois de levar un forte golpe nunha cella. Foi o seu \u00faltimo partido na Eurocopa, na que Espa\u00f1a acabou caendo contra Francia nos cuartos de final, e tam\u00e9n coa camiseta da selecci\u00f3n espa\u00f1ola, pois non volveu ser convocado.\nXogou un total de 16 partidos coa selecci\u00f3n e marcou dous goles.\nSelecci\u00f3n galega.\nDurante a s\u00faa carreira como futbolista, Fran foi unha das voces que pediu a recuperaci\u00f3n da selecci\u00f3n galega, e nese sentido participou co seu irm\u00e1n Jos\u00e9 Ram\u00f3n na gravaci\u00f3n do \u00e1lbum \"Selecci\u00f3n Xa!\" da revista \"Brav\u00fa\", cantando a canci\u00f3n \"Lume de biqueira\" cos Diplom\u00e1ticos de Monte-Alto. Ambos irm\u00e1ns interpretaron o tema tam\u00e9n no programa \"Luar\" da Televisi\u00f3n de Galicia. Con todo, a recuperaci\u00f3n do combinado galego non chegou ata decembro de 2005, uns meses despois da retirada de Fran. O xogador adestrouse para o primeiro encontro ante o Uruguai e foi convocado por Arsenio e Fernando V\u00e1zquez, sendo elixido capit\u00e1n xunto a Xurxo Otero, pero non chegou a debutar.\nTrala retirada.\nEn 2013 foi vivir coa s\u00faa familia a Barcelona para acompa\u00f1ar o seu fillo Nico Gonz\u00e1lez, que comezaba a xogar nas categor\u00edas inferiores do FC Barcelona. En 2016 aceptou unha oferta de Txiki Begiristain para traballar co f\u00fatbol base do Manchester City, onde tam\u00e9n asistiu a Pep Guardiola nalg\u00fans adestramentos do primeiro equipo. \nSeleccionador galego.\nO 6 de maio de 2016 foi presentado, xunto con M\u00edchel Salgado, como seleccionador da selecci\u00f3n galega. Debutou \u00e1 fronte do combinado galego o 20 de maio de 2016, ante Venezuela no estadio de Riazor, nun empate que rematou con empate a un gol.\nRegreso ao Deportivo da Coru\u00f1a.\nEn 2020 regresou ao Deportivo da Coru\u00f1a para encargarse da direcci\u00f3n do f\u00fatbol base do club, que acababa de descender \u00e1 Segunda Divisi\u00f3n B. Foi presentado en Riazor o 11 de agosto canda a outra lenda do deportivismo, Juan Carlos Valer\u00f3n, quen tomou as rendas do Fabril.\nVida persoal.\nCasou con Gema Iglesias o 22 de maio de 1998 na Colexiata de Santa Mar\u00eda do Campo da Cidade Vella da Coru\u00f1a. A parella tivo tres fillos: Carlota, Nico e Macarena. Nico \u00e9 tam\u00e9n futbolista e milita no FC Barcelona."}
{"id": "2885", "revid": "56817", "url": "https://gl.wikipedia.org/wiki?curid=2885", "title": "1718", "text": "Outros anos.\nHistoria ano a ano"}
{"id": "2890", "revid": "5863", "url": "https://gl.wikipedia.org/wiki?curid=2890", "title": "Sorbona", "text": "A Sorbona (en franc\u00e9s \"La Sorbonne\") \u00e9 un establecemento p\u00fablico de ensino superior, hoxe dividido en d\u00faas universidades (Universidade de Par\u00eds III e de Par\u00eds IV).\nHistoria e caracter\u00edsticas.\nAt\u00f3pase no centro de Par\u00eds, no quinto \"arrondissement\" (distrito), en fronte do liceo \"Louis Le Grand\" e do \"Coll\u00e8ge de France\", preto do monumento O Pante\u00f3n (\"Le Panthe\u00f3n\"), das universidades (Par\u00eds I, II, V, VI) e dos Xard\u00edns do Luxemburgo (que pertencen ao Palacio do Luxemburgo, sede do Senado), no denominado \"Barrio Latino\", onde se concentran as escolas superiores, os museos e os turistas.\nFoi fundada en 1257 por Robert de Sorb\u00f3n coa intenci\u00f3n de facilitar o ensino da teolox\u00eda aos alumnos pobres. Tres s\u00e9culos m\u00e1is tarde converteuse no lugar privilexiado para os debates da facultade de teolox\u00eda e tivo un papel importante nas querelas relixiosas do pa\u00eds, contra os xesu\u00edtas no s\u00e9culo XVI e contra os xanse\u00edstas no s\u00e9culo XVII.\nNas s\u00faas aulas, reconstru\u00eddas na s\u00faa totalidade entre 1885 e 1901, ens\u00ednanse hoxe principalmente as humanidades, a historia, a xeograf\u00eda, o dereito e as linguas."}
{"id": "2892", "revid": "5312", "url": "https://gl.wikipedia.org/wiki?curid=2892", "title": "1903", "text": "1903 (MCMIII) foi un ano com\u00fan comezado en xoves segundo o calendario gregoriano.\nOutros.\nHistoria ano a ano"}
{"id": "2893", "revid": "5312", "url": "https://gl.wikipedia.org/wiki?curid=2893", "title": "1911", "text": "1911 (MCMXI) foi un ano com\u00fan comezado en domingo segundo o calendario gregoriano.\nUn evento destac\u00e1bel foi a carreira polo Polo sur da expedici\u00f3n Amundsen e a expedici\u00f3n Terra Nova."}
{"id": "2894", "revid": "6", "url": "https://gl.wikipedia.org/wiki?curid=2894", "title": "Premio Nobel", "text": ""}
{"id": "2895", "revid": "15490", "url": "https://gl.wikipedia.org/wiki?curid=2895", "title": "Lista de mulleres ga\u00f1adoras do Premio Nobel", "text": "O Premio Nobel out\u00f3rgano anualmente a Real Academia das Ciencias de Suecia, a Academia Sueca, o Instituto Karolinska e o Comit\u00e9 Noruegu\u00e9s do Nobel \u00e1s persoas que fan contribuci\u00f3ns sobresa\u00edntes nos campos da qu\u00edmica, f\u00edsica, literatura, paz, fisiolox\u00eda ou medicina e econom\u00eda. Todos os galard\u00f3ns, excepto o premio de econom\u00eda, foron institu\u00eddos acatando as indicaci\u00f3ns do testamento de 1895 de Alfred Nobel, que ademais sinala que os premios deben ser administrados pola Fundaci\u00f3n Nobel. O Premio Nobel de Econom\u00eda, ou Premio do Banco de Suecia en Ciencias Econ\u00f3micas en memoria de Alfred Nobel, foi establecido en 1968 polo Banco de Suecia, que \u00e9 o banco central deste pa\u00eds, para as contribuci\u00f3ns sobresa\u00edntes no campo da Econom\u00eda.\nCada premio \u00e9 outorgado por un comit\u00e9 independente; as\u00ed, a Real Academia das Ciencias de Suecia entrega os premios de F\u00edsica, Qu\u00edmica e Econom\u00eda; a Academia Sueca entrega o premio de Literatura; o Instituto Karolinska entrega o premio de Fisiolox\u00eda ou Medicina; e o Comit\u00e9 do Nobel entrega o premio da Paz. Cada receptor obt\u00e9n unha medalla, un diploma e un premio en efectivo que variou ao longo dos anos. En 1901, os ga\u00f1adores dos primeiros Premios Nobel recibiron 150\u00a0782 coroas suecas, o que equivale a 8\u00a0192\u00a0489 coroas suecas a decembro de 2013. Entre 2001 e 2011, os anos en que se entregaron os premios de maior cont\u00eda, os ga\u00f1adores foron premiados con 10 mill\u00f3ns de coroas suecas, e a partir do 2012 con 8 mill\u00f3ns. Os premios son entregados en Estocolmo (F\u00edsica, Qu\u00edmica, Fisiolox\u00eda ou Medicina, Literatura e Econom\u00eda) e Oslo (Paz) nunha cerimonia anual celebrada o 10 de decembro, aniversario da morte de Nobel.\nA data de 2018, o premio foi outorgado a 853 homes, 51 mulleres e 24 organizaci\u00f3ns. Entre as mulleres ga\u00f1adoras do Premio Nobel, a primeira foi Marie Curie, quen ga\u00f1ou o de F\u00edsica en 1903 xunto ao seu marido Pierre Curie e Henri Becquerel. Marie Curie tam\u00e9n a \u00fanica muller que ga\u00f1ou o Premio Nobel en m\u00e1is dunha ocasi\u00f3n, xa que en 1911 ga\u00f1ou o de Qu\u00edmica. A s\u00faa filla, Ir\u00e8ne Joliot-Curie, ga\u00f1ou o de Qu\u00edmica en 1935, polo que son a \u00fanica parella de nai e filla que ga\u00f1aron esta distinci\u00f3n. Dezasete mulleres ga\u00f1aron o Premio Nobel da Paz, trece o de Literatura, once o de Fisiolox\u00eda ou Medicina, cinco o de Qu\u00edmica, tres o de F\u00edsica e s\u00f3 unha muller o de Econom\u00eda. 2009 foi o ano en que m\u00e1is mulleres resultaron ga\u00f1adoras do premio, cun total de cinco mulleres premiadas nese ano."}
{"id": "2896", "revid": "6", "url": "https://gl.wikipedia.org/wiki?curid=2896", "title": "Marie Slodowska Curie", "text": ""}
{"id": "2900", "revid": "1410", "url": "https://gl.wikipedia.org/wiki?curid=2900", "title": "Ir\u00e8ne Joliot-Curie", "text": "Ir\u00e8ne Joliot-Curie, nada en Par\u00eds o 12 de setembro de 1897 e finada o 17 de marzo de 1956 tam\u00e9n en Par\u00eds, foi unha f\u00edsica e qu\u00edmica francesa galardoada co Premio Nobel de Qu\u00edmica en 1935.\nTraxectoria.\nFilla dos tam\u00e9n famosos cient\u00edficos Marie Curie e Pierre Curie (ambos tam\u00e9n premios Nobel), estudou na Sorbona, tendo que interromper os seus estudos pola primeira guerra mundial, na que serviu como enfermeira radi\u00f3loga. Tras a guerra, obtivo o doutoramento en ciencias cunha tese sobre os raios alfa no polonio.\nCasamento e Nobel.\nNo 1926 casou con Fr\u00e9d\u00e9ric Joliot, colaborando ambos no estudo da radioactividade natural e artificial, transmutaci\u00f3n dos elementos e f\u00edsica nuclear. No 1935 ambos conseguiron o Premio Nobel de Qu\u00edmica. No 1938, a s\u00faa investigaci\u00f3n sobre a acci\u00f3n dos neutr\u00f3ns nos elementos pesados foi un paso importante no descubrimento da fisi\u00f3n nuclear. No 1937 foi nomeada profesora na Facultade de Ciencias de Par\u00eds, e no 1946, directora do Instituto de Radiaci\u00f3n.\nActivista da paz, tivo un forte interese nos dereitos da muller, chegando a ser membro do Comit\u00e9 Nacional da Uni\u00f3n de Mulleres Francesas e do Consello Mundial da Paz. Ocupou a C\u00e1tedra de F\u00edsica Nuclear na Sorbona, e foi asemade nomeada Vicesecretaria de Estado para a Investigaci\u00f3n Cient\u00edfica. Foille concedida a Lexi\u00f3n de Honra francesa.\nFr\u00e9d\u00e9ric e Irene Joliot-Curie tiveron unha filla, Helena, e un fillo, Pierre.\nMorreu en 1956 a causa dunha leucemia contra\u00edda no seu traballo."}
{"id": "2902", "revid": "1505", "url": "https://gl.wikipedia.org/wiki?curid=2902", "title": "Polonio", "text": "O polonio \u00e9 un elemento da t\u00e1boa peri\u00f3dica con s\u00edmbolo Po e n\u00famero at\u00f3mico 84. \u00c9 un metaloide altamente radioactivo, quimicamente semellante ao telurio e ao bismuto. At\u00f3pase presente en minerais de uranio. Polo seu estudo, Irene Curie e o seu marido Fr\u00e9d\u00e9ric Joliot foron galardoados c\u00f3 Premio Nobel."}
{"id": "2903", "revid": "1410", "url": "https://gl.wikipedia.org/wiki?curid=2903", "title": "Fr\u00e9d\u00e9ric Joliot-Curie", "text": "Jean Fr\u00e9d\u00e9ric Joliot-Curie, nado o 19 de marzo de 1900 en Par\u00eds (Francia) e finado o 14 de agosto de 1958 en Par\u00eds. Marido de Irene Curie, f\u00edsico, levou xunto coa s\u00faa muller o Premio Nobel de Qu\u00edmica en 1935.\nBiograf\u00eda.\nEstudou na Escola Superior de F\u00edsica e Qu\u00edmica da Vila de Par\u00eds, onde se licenciou en f\u00edsica. En 1925 foi nomeado asistente persoal de Marie Curie no Instituto Curie de Par\u00eds. O ano seguinte casou con Ir\u00e8ne Joliot-Curie, filla de Marie e de Pierre Curie (ga\u00f1adores do Premio Nobel en F\u00edsica en 1903), da cal adoptou o seu apelido de solteira. A instancia de Marie doutorouse en ciencias.\nEn 1945 foi nomeado alto comisario da enerx\u00eda at\u00f3mica, e desde este posto dirixiu a construci\u00f3n da primeira pila at\u00f3mica francesa, en 1948.\nMembro da Academia das Ciencias francesas, en 1937 foi nomeado profesor no \"Coll\u00e8ge de France\", cargo que ocupou ata o 1956 cando, tras a morte da s\u00faa esposa, ocupou a c\u00e1tedra de f\u00edsica que esta ti\u00f1a na Sorbona de Par\u00eds.\nFr\u00e9d\u00e9ric e Irene Joliot-Curie tiveron unha filla, Helena e un home, Pierre.\nMorreu o 14 de agosto de 1958 na cidade de Par\u00eds, dunha enfermidade hep\u00e1tica.\nInvestigaci\u00f3ns cient\u00edficas.\nXunto \u00e1 s\u00faa esposa iniciou as s\u00faas investigaci\u00f3ns no campo da f\u00edsica nuclear e buscando a estrutura do \u00e1tomo, en particular na estrutura e proxecci\u00f3n do n\u00facleo e que foi fundamental para o seu posterior descubrimento do neutr\u00f3n e da radioactividade artificial en 1934. En 1935 ambos os cient\u00edficos foron galardoados co Premio Nobel de Qu\u00edmica \"polos seus traballos na s\u00edntese de novos elementos radioactivos\".\nDurante a s\u00faa estancia no \"Coll\u00e8ge de France\" traballou nas reacciones en cadea e nos requisitos para a construci\u00f3n acertada dun reactor nuclear que utilizase a fisi\u00f3n nuclear controlada para xerar enerx\u00eda mediante o uso de uranio e auga pesada.\nDurante a invasi\u00f3n nazi en Francia Joliot, membro activo do Partido Comunista Franc\u00e9s, tomou parte activa a favor da Resistencia francesa. Ao acabar a segunda guerra mundial foi nomeado director do \"Centre National da Recherche Scientifique\" (Centro Nacional de Investigaci\u00f3n Cient\u00edfica, CNRS), convert\u00e9ndose no primeiro comisario do Goberno franc\u00e9s para a Enerx\u00eda At\u00f3mica. En 1948 supervisou a construci\u00f3n do primeiro reactor at\u00f3mico franc\u00e9s.\nEn 1955 foi un dos once intelectuais que asinaron o manifesto Russell-Einstein que instaba a buscar soluci\u00f3ns pac\u00edficas aos conflitos internacionais existentes naqueles momentos en plena guerra fr\u00eda.\nReco\u00f1ecementos.\nNa s\u00faa honra nomeouse o cr\u00e1ter Joliot sobre a superficie da L\u00faa."}
{"id": "2904", "revid": "5312", "url": "https://gl.wikipedia.org/wiki?curid=2904", "title": "1935", "text": "1935 (MCMXXXV) foi un ano com\u00fan comezado en martes segundo o calendario gregoriano.\nOutros.\nHistoria ano a ano"}
{"id": "2905", "revid": "82922", "url": "https://gl.wikipedia.org/wiki?curid=2905", "title": "1897", "text": "Outros.\nHistoria ano a ano"}
{"id": "2906", "revid": "23204", "url": "https://gl.wikipedia.org/wiki?curid=2906", "title": "Mary Anning", "text": "Mary Anning, nada o 21 de maio de 1799 en Lyme Regis (West Dorset) e finada o 9 de marzo de 1847, foi unha paleont\u00f3loga e colleitadora de f\u00f3siles inglesa.\nTraxectoria.\nAnning naceu na vila de Lyme Regis. O seu pai era ebanista e complementaba os seus ingresos cavando nos acantilados cheos de f\u00f3siles preto da vila e vendendo despois o que atopaba \u00f3s turistas. A s\u00faa nai era Mary Moore, e a parella tivo dez fillos., mais s\u00f3 dous chegaron a adultos, Mary e Joseph.\nO 19 de agosto de 1800, cando ti\u00f1a quince meses, sobreviviu a un raio que matou outras tres mulleres. Tivo unha educaci\u00f3n moi limitada, asistiu \u00e1 escola dominical da igrexa congregacionista, onde lle aprenderon a ler e escribir. \u00d3 morrer de tuberculose no 1810, a familia quedou sen soporte, e Mary comezou a recoller f\u00f3siles a tempo total para ga\u00f1ar cartos. A comezos do s\u00e9culo XIX, coleccionar f\u00f3siles estaba de moda; primeiro como pasatempo, pero pouco a pouco foise transformando nunha ciencia \u00f3 incrementarse a importancia dos f\u00f3siles en biolox\u00eda e xeolox\u00eda. Ese mesmo cami\u00f1o seguiu Anning, decant\u00e1ndose cada vez m\u00e1is cara a aspectos cient\u00edficos, a partir do descubrimento casual dun esqueleto completo de ictiosauro, o primeiro de que se ten constancia, o que fixo \u00f3s 12 anos.\nFoi ese descubrimento o que levou a un mecenas a axudar \u00f3s Anning e permitir que Mary constru\u00edra a s\u00faa propia colecci\u00f3n de f\u00f3siles, desenterrando o primeiro esqueleto de plesiosauro no 1821, e no 1828 o primeiro f\u00f3sil de pterod\u00e1ctilo f\u00f3ra de Alema\u00f1a, completando as\u00ed os seus grandes descubrimentos, que foron acompa\u00f1ados doutros moitos menores, o que lle valeu que a Asociaci\u00f3n Brit\u00e1nica para o Avance da Ciencia lle pasara unha asignaci\u00f3n anual, as\u00ed como que a Sociedade xeol\u00f3xica de Londres a fixera membro honorario pouco tempo antes da s\u00faa morte por cancro. D\u00e1se a circunstancia que este derradeiro reco\u00f1ecemento foi a t\u00edtulo honorario debido a que, pola s\u00faa condici\u00f3n feminina, non pod\u00eda ser membro de condici\u00f3n xeral.\nA s\u00faa actividade asentou a base para a idea da extinci\u00f3n das especies, en particular os tres grandes esqueletos mencionados."}
{"id": "2908", "revid": "98629", "url": "https://gl.wikipedia.org/wiki?curid=2908", "title": "Maria Goeppert-Mayer", "text": "Maria Goeppert-Mayer, nada en Katowice o 28 de xu\u00f1o de 1906 e finada en San Diego (California) o 2 de febreiro de 1972, foi unha f\u00edsica estadounidense de orixe alem\u00e1 que recibiu o Premio Nobel de F\u00edsica en 1963 pola proposta do modelo nuclear de capas do n\u00facleo at\u00f3mico. Foi a segunda muller en recibir este premio, tras Marie Curie.\nGraduada pola Universidade de Gotinga, escribiu o seu doutoramento sobre a teor\u00eda da posible absorci\u00f3n de dous fot\u00f3ns dos \u00e1tomos. Nesa \u00e9poca as posibilidades de verificar de forma experimental esa tese eran remotas, pero grazas ao desenvolvemento posterior do l\u00e1ser esta teor\u00eda puido ser verificada. Por isto, a unidade de medida para a secci\u00f3n cruzada de absorci\u00f3n de dous fot\u00f3ns co\u00f1\u00e9cese co nome de unidade Goeppert Mayer (GM).\nEn 1930 casou con Joseph Edward Mayer e trasladouse \u00f3s Estados Unidos de Am\u00e9rica, onde traballou como profesora asociada da Universidade Johns Hopkins. As estritas normas en contra do nepotismo da universidade non lle permit\u00edan ser membro da facultade, pero traballou como asistenta e publicou un estudo sobre o decaemento beta dobre no ano 1935. En 1937 mudouse \u00e1 Universidade de Columbia onde traballou sen recibir un xornal. Durante a segunda guerra mundial colaborou no Proxecto Manhattan desde a universidade investigando a separaci\u00f3n de is\u00f3topos, as\u00ed como no Laboratorio Nacional de Los \u00c1lamos xunto a Edward Teller no desenvolvemento do dese\u00f1o Teller\u2013Ulam de bombas at\u00f3micas.\n\u00d3 finalizar a guerra, Goeppert-Mayer traballou como profesora asociada voluntaria na Universidade de Chicago e como investigadora s\u00e9nior no Laboratorio Nacional Argonne. Desenvolveu un modelo matem\u00e1tico para a estrutura das capas nucleares, polo que recibiu o Premio Nobel de F\u00edsica en 1963, compartido con J. Hans D. Jensen e Eugene Wigner. No ano 1971 sufriu un infarto que a deixou nun estado de coma, e faleceu o 20 de febreiro de 1972 en San Diego (California).\nPrimeiros anos.\nMaria Goeppert naceu o 28 de xu\u00f1o de 1906 en Katowice, no Reino de Prusia (agora parte de Polonia), sendo filla \u00fanica de Friedrich G\u00f6ppert e Maria n\u00e9e Wolff. En 1910 a familia trasladouse a Gotinga cando o seu pai, profesor de universidade, foi nomeado profesor de pediatr\u00eda na Universidade de Gotinga. Nas propias verbas de Goeppert, manti\u00f1a unha relaci\u00f3n m\u00e1is pr\u00f3xima co seu pai que coa s\u00faa nai: \"Meu pai era m\u00e1is interesante, despois de todo el era cient\u00edfico\".\nGoeppert asistiu \u00e1 escola \"H\u00f6here Technische\" de Gotinga, integrada principalmente por nenas de clase media. En 1921 entrou no \"Frauenstudium\", un centro de ensino medio privado dirixido por \"suffragettes\" que preparaba as mulleres para entrar na universidade. Realizou o \"abitur\", o exame de entrada da universidade, \u00f3s 17 anos de idade, un ano antes do habitual, xunto a outras catro rapazas do seu centro e outros 30 rapaces. Nesta proba, t\u00f3dalas rapazas aprobaron o exame, e s\u00f3 un dos rapaces aprobou. Na primavera de 1924 Goeppert foi admitida na Universidade de Gotinga, onde estudou matem\u00e1ticas. Nese momento hab\u00eda unha falta de mulleres matem\u00e1ticas que puidesen traballar como profesoras nas escolas para rapazas, o que levou a un aumento no n\u00famero de mulleres estudando esta carreira, nun momento de gran desemprego p\u00fablico. Por\u00e9n, a maior\u00eda destas mulleres s\u00f3 amosaron este interese para adquirir a cualificaci\u00f3n necesaria para obter o certificado de profesor.\nO contrario ca esta maior\u00eda, Goeppert interesouse na f\u00edsica, escollendo facer un doutoramento. Na s\u00faa tese de 1930 elaborou unha teor\u00eda sobre a posibilidade da absorci\u00f3n de dous fot\u00f3ns por parte dos \u00e1tomos, que Eugene Wigner posteriormente describiu como \"unha obra mestra de claridade e concreci\u00f3n\". Naquel ent\u00f3n as posibilidades de facer unha verificaci\u00f3n experimental da s\u00faa tese eran remotas, mais o desenvolvemento posterior do l\u00e1ser permitiu que esta teor\u00eda se verificase por primeira vez no ano 1961, cando se detectou unha fluorescencia de dous fot\u00f3ns nun cristal dopado con europio. Como forma de homenaxear a s\u00faa contribuci\u00f3n fundamental neste campo, a unidade de medida da secci\u00f3n cruzada de absorci\u00f3n de dous fot\u00f3ns recibe o nome de unidade Goeppert-Mayer (GM), que equivale a . Os seus examinadores de tese foron Max Born, James Franck e Adolf Otto Reinhold Windaus.\nO 19 de xaneiro de 1930 Goeppert casou co estadounidense Joseph Edward Mayer, membro da Fundaci\u00f3n Rockefeller e un dos asistentes de James Franck, que xa era un co\u00f1ecido da s\u00faa familia. A parella mudouse \u00f3s Estados Unidos de Am\u00e9rica, onde el aceptara unha oferta de traballo como profesor asociado de qu\u00edmica na Universidade Johns Hopkins. Tiveron dous fillos, Maria Ann e Peter Conrad.\nTraslado \u00f3s Estados Unidos de Am\u00e9rica.\nAs estritas normas para previr o nepotismo da Universidade Johns Hopkins non permitiron que Goeppert-Mayer fose contratada coma membro da facultade, pero foi asignada nun pequeno traballo como asistente no Departamento de F\u00edsica traballando con correspondencia alem\u00e1. Recib\u00eda un salario moi pequeno por este traballo, pero as\u00ed conseguiu un lugar de traballo e acceso \u00e1s dependencias da facultade. Chegou a impartir algunhas materias, e publicou un importante artigo sobre o decaemento beta dobre no ano 1935.\nNaquela \u00e9poca non exist\u00eda moito interese pola mec\u00e1nica cu\u00e1ntica na Universidade Johns Hopkins, pero Goeppert-Mayer traballou xunto a Karl Herzfeld colaborando nunha serie de estudos e artigos. Tam\u00e9n volveu a Gotinga nos ver\u00e1ns de 1931, 1932 e 1933 para traballar con Max Born, escribindo xunto a el un artigo para a publicaci\u00f3n \"Handbuch der Physik\". Esta colaboraci\u00f3n rematou cando o NSDAP chegou \u00f3 poder en 1933, o que provocou que moitos acad\u00e9micos, inclu\u00edndo Born e Franck, perdesen o seu traballo. Por mor disto, Goeppert-Mayer e Herzfeld comezaron a involucrarse nos esforzos de acollida de refuxiados do r\u00e9xime Nazi.\nJoseph Edward Mayer foi despedido no ano 1937. Atribu\u00edu este feito \u00f3 odio cara \u00e1s mulleres por parte do decano do Departamento de F\u00edsica, que segundo el sent\u00edase provocado pola presenza de Goeppert-Mayer no laboratorio. Herzfeld estaba de acordo con esta opini\u00f3n, engadindo que con Goeppert Mayer, Franck e Herzfeld presentes en Johns Hopkins, exist\u00edan opini\u00f3ns de que hab\u00eda demasiados cient\u00edficos alem\u00e1ns no centro. Tam\u00e9n houbo queixas dalg\u00fans estudantes indicando que as clases de qu\u00edmica impartidas por Mayer conti\u00f1an demasiada f\u00edsica moderna. Mayer aceptou un posto de traballo na Universidade de Columbia, onde o presidente do Departamento de F\u00edsica George B. Pegram, conseguiu que Goeppert-Mayer tivese un despacho, mais sen recibir un salario. \u00d3 pouco tempo Goeppert-Mayer comezou unha boa amizade con Harold Urey e Enrico Fermi, quen chegou a Columbia no ano 1939. Fermi pediulle que investigase a capa electr\u00f3nica de valencia dos daquela a\u00ednda non descubertos elementos transur\u00e1nicos. Usando o modelo Thomas\u2013Fermi, Goeppert-Mayer predixo que estes elementos formar\u00edan unha nova serie semellante \u00e1 das terras raras, feito que foi probado como correcto posteriormente.\nParticipaci\u00f3n no Proxecto Manhattan.\nEn decembro de 1941 Goeppert-Mayer tivo o seu primeiro traballo profesional remunerado, ensinando ciencias a tempo parcial no Sarah Lawrence College. Na primavera de 1942, trala entrada dos Estados Unidos na segunda guerra mundial, uniuse \u00f3 Proxecto Manhattan, nun posto de investigaci\u00f3n a tempo parcial no laboratorio Substitute Alloy Materials (SAM) da Universidade de Columbia. O obxectivo deste proxecto era procurar un m\u00e9todo de separaci\u00f3n do material fisible de is\u00f3topos de uranio-235 no uranio natural. A s\u00faa investigaci\u00f3n baseouse nas propiedades qu\u00edmicas e termodin\u00e1micas do hexafluoruro de uranio, e investigou a posibilidade de separar os is\u00f3topos por medio de reacci\u00f3ns fotoqu\u00edmicas. Este m\u00e9todo non era pr\u00e1ctico nese momento, pero o desenvolvemento posterior do l\u00e1ser permitir\u00eda a posibilidade de realizar unha separaci\u00f3n de is\u00f3topos por excitaci\u00f3n l\u00e1ser.\nPor medio do seu colega Edward Teller, Goeppert-Mayer comezou a traballar no \"Proxecto Opacity\", para investigar as propiedades da materia e a radiaci\u00f3n a temperaturas extremadamente altas, coa intenci\u00f3n de avanzar no desenvolvemento da bomba \"Super\" de Teller, un programa de guerra para o desenvolvemento de armas termonucleares. En febreiro de 1945 Joseph foi recrutado para a guerra do Pac\u00edfico, e Goeppert-Mayer decidiu deixar os seus fillos en Nova York e unirse \u00f3 grupo de Teller no Laboratorio Nacional de Los \u00c1lamos. Joseph retornou do Pac\u00edfico antes do esperado inicialmente, e \u00e1mbolos dous volveron a Nova York en xullo de 1945.\nEn febreiro de 1946 Joseph comezou a traballar como profesor no Departamento de Qu\u00edmica e no Instituto de Estudos Nucleares da Universidade de Chicago, e Goeppert-Mayer comezou a colaborar como profesora voluntaria asociada de f\u00edsica no centro. Cando Teller aceptou un posto de traballo al\u00ed tam\u00e9n, os dous continuaron co traballo que comezaran no seu proxecto anterior. O 1 de xullo de 1946 fundouse o Laboratorio Nacional de Argonne, e Goeppert-Mayer recibiu unha oferta de traballo a tempo parcial al\u00ed como investigadora s\u00e9nior de f\u00edsica na Divisi\u00f3n de F\u00edsica Te\u00f3rica, \u00e1 que ela respondeu \"Non sei nada sobre f\u00edsica nuclear\". A maiores destes traballos, encargouse de programar o ENIAC do Aberdeen Proving Ground para solucionar problemas cr\u00edticos dun reactor nuclear refrixerado por metal l\u00edquido empregando o m\u00e9todo Montecarlo.\nDesenvolvemento do modelo nuclear de capas.\nMentres traballaba en Chicago e Argonne a finais dos anos 1940, Goeppert-Mayer desenvolveu un modelo matem\u00e1tico para a estrutura de capas nucleares, que publicou posteriormente en 1950. O seu modelo explicaba porqu\u00e9 certos n\u00fameros de nucle\u00f3ns nos n\u00facleos at\u00f3micos resultaban estar en configuraci\u00f3ns particularmente estables. Estes n\u00fameros son os que Eugene Wigner denominou \"n\u00fameros m\u00e1xicos\": 2, 8, 20, 28, 50, 82, e 126. Enrico Fermi forneceu unha pista cr\u00edtica \u00f3 preguntarlle a Goeppert-Mayer: \"Hai algunha indicaci\u00f3n de emparellamento spin-\u00f3rbita?\" Isto levouna a darse conta que as\u00ed era en realidade, e postulou que o n\u00facleo \u00e9 unha serie de capas pechadas e os pares de neutr\u00f3ns e prot\u00f3ns tenden a emparellarse xuntos. Describiu esta idea da seguinte forma:\nTres cient\u00edficos alem\u00e1ns, Otto Haxel, Johannes Hans Daniel Jensen e Hans Suess, estaban traballando tam\u00e9n na resoluci\u00f3n deste mesmo problema, e chegaron \u00e1 mesma conclusi\u00f3n de forma independente. Os seus resultados foron anunciados na revista cient\u00edfica Physical Review en xu\u00f1o do 1949 antes do anuncio de Goeppert-Mayer. Tras isto ela comezou a colaborar con eles nas s\u00faas investigaci\u00f3ns, e Hans Jensen foi coautor xunto a Goeppert-Mayer en 1950 titulado \"Elementary Theory of Nuclear Shell Structure\". En 1963, Goeppert-Mayer, Jensen e Wigner compartiron o Premio Nobel de F\u00edsica \"polos seus descubrimentos relacionados coa estrutura nuclear de capas\". Foi a segunda muller en recibir o Premio Nobel de F\u00edsica, tras Marie Curie.\nMorte e legado.\nEn 1960 Goeppert-Mayer foi contratada a tempo completo como profesora de f\u00edsica na Universidade de California en San Diego. Malia sufrir un ataque \u00f3 coraz\u00f3n \u00f3 pouco de chegar a San Diego, continuou co seu traballo na ensinanza e coas s\u00faas investigaci\u00f3ns durante varios anos, e foi admitida como socia da American Academy of Arts and Sciences en 1965. Goeppert-Mayer faleceu en San Diego o 20 de febreiro de 1972, tras sufrir en 1971 un infarto que a deixara en estado de coma, e foi soterrada no cemiterio El Camino Memorial Park de San Diego.\nTrala s\u00faa morte a American Physical Society creou o Premio Maria Goeppert-Mayer para investigadoras de f\u00edsica xoves que comezan a s\u00faa carreira. O premio est\u00e1 aberto a t\u00f3dalas f\u00edsicas que te\u00f1en un doutoramento na materia, e a ga\u00f1adora recibe unha suma de cartos e a oportunidade de dar conferencias como invitada en diversas instituci\u00f3ns sobre a s\u00faa investigaci\u00f3n persoal. O Laboratorio Nacional de Argonne outorga na s\u00faa memoria un premio anual a cient\u00edficas ou enxe\u00f1eiras xoves destacadas, mentres que a Universidade de California en San Diego organiza un simposio anual que leva o seu nome, no que se invita a mulleres investigadoras a debater sobre a ciencia de actualidade. O cr\u00e1ter Goeppert-Mayer de Venus, cun di\u00e1metro duns 35\u00a0km, recibiu ese nome na s\u00faa honra. No 2011 foi inclu\u00edda na terceira edici\u00f3n da colecci\u00f3n de selos postais \"American Scientists\" dos Estados Unidos, xunto a Melvin Calvin, Asa Gray e Severo Ochoa. Os seus artigos orixinais at\u00f3panse na Biblioteca Geisel da Universidade de California en San Diego, e o Departamento de F\u00edsica da universidade est\u00e1 aloxado no Mayer Hall, que recibe o nome na s\u00faa honra e na do seu c\u00f3nxuxe."}
{"id": "2913", "revid": "56817", "url": "https://gl.wikipedia.org/wiki?curid=2913", "title": "A creaci\u00f3n do home", "text": "A creaci\u00f3n do home ou A creaci\u00f3n de Ad\u00e1n \u00e9 un fresco na c\u00fapula da capela Sistina, no Vaticano, pintado por Michelangelo arredor de 1511. Ilustra o episodio b\u00edblico da X\u00e9nese no cal Deus infunde a vida en Ad\u00e1n, o primeiro home segundo a tradici\u00f3n b\u00edblica.\nCronoloxicamente \u00e9 o cuarto panel da serie que ilustra os episodios da X\u00e9nese sobre o teito da capela, e foi un dos \u00faltimos en rematarse."}
{"id": "2914", "revid": "5863", "url": "https://gl.wikipedia.org/wiki?curid=2914", "title": "Jacoba Felice", "text": "Jacoba Felice, tam\u00e9n co\u00f1ecida como Jacqueline F\u00e9licie, foi unha m\u00e9dica de orixe alem\u00e1 de comezos do s\u00e9culo XIV.\nTraxectoria.\nO 11 de agosto do ano 1322 foi acusada de exercer pola Facultade de Medicina da Universidade de Par\u00eds, cos seguintes cargos por parte do tribunal: \"visitaba os enfermos, examinaba os seus ouri\u00f1os, tom\u00e1balles o pulso e tocaba os seus corpos e membros\". O resultado foi a inculpaci\u00f3n e a excomu\u00f1\u00f3n. Foi un caso paradigm\u00e1tico polo ben documentado que est\u00e1, do proceso de separaci\u00f3n na Europa cristi\u00e1 das mulleres do exercicio da medicina, cun certo peso na tradici\u00f3n musulm\u00e1 e xud\u00eda por aquel ent\u00f3n.\nA pesar de que testemu\u00f1aron \u00f3 seu favor moitos dos seus pacientes, inclu\u00edda unha criada do bispo encargado do caso que xa fora desafiuzada por varios m\u00e9dicos con anterioridade, foi acusada polo xurado, pois, segundo este, \"un home pode curar os enfermos moito mellor que calquera muller\"."}
{"id": "2916", "revid": "23204", "url": "https://gl.wikipedia.org/wiki?curid=2916", "title": "Williamina Fleming", "text": "Williamina Paton Stevens Fleming, co\u00f1ecida como Mina Fleming, nada en Dundee o 15 de maio de 1857 e finada en Boston o 21 de maio de 1911, foi unha astr\u00f3noma estadounidense de orixe escocesa.\nTraxectoria.\nAsistiu \u00e1 escola p\u00fablica de Dundee, e aos 14 anos xa axudaba no ensino dos rapaces. Exerc\u00eda de mestra ao tempo que aprend\u00eda como alumna, mediante o sistema \"pupil-teacher\". En maio de 1877, con 20 anos, casou con James Orr Fleming. O ano seguinte trasladouse aos EUA e asentouse en Boston, Massachusetts. Tras quedar embarazada en 1879, o seu marido abandonouna, co que se viu obrigada a encontrar traballo para mant\u00e9rense ela e o seu fillo Edward.\nTraballou como empregada do fogar na casa de Edward Charles Pickering, profesor de astronom\u00eda e director do Hardvard College Observatory. Pickering, frustrado co seu asistente masculino, declarou que a s\u00faa asistenta poder\u00eda levar a cabo o traballo mellor.\nAs\u00ed, en 1881 Pickering ofreceulle a Fleming un emprego temporal no observatorio para facer tarefas de oficina e alg\u00fans c\u00e1lculos matem\u00e1ticos. Por\u00e9n, axi\u00f1a pasou a ser membro permanente do persoal de investigaci\u00f3n. Pux\u00e9rona a cargo de decenas de mulleres novas. Estas foron empregadas para facer c\u00e1lculos matem\u00e1ticos, un proceso que na actualidade fan as computadoras. Mina dirix\u00edaas cunha disciplina implacable, polo que era temida e admirada a partes iguais. Amais, corrixiu todos os orixinais das publicaci\u00f3ns do observatorio. \nAxudou a elaborar un sistema de asignaci\u00f3n de estrelas, que consist\u00eda en asignar unha letra segundo a cantidade do hidr\u00f3xeno observado no espectro at\u00f3mico. As estrelas coa letra A estaban formadas por hidr\u00f3xeno case na s\u00faa totalidade, as clasificadas coa letra B conti\u00f1an menos hidr\u00f3xeno, e as\u00ed sucesivamente. Este sistema serviulle a Annie Jump Cannon como base de traballo, que foi mellorado ao desenvolver unha clasificaci\u00f3n baseada na temperatura. Nos seguintes 30 anos da s\u00faa vida, colaborou na an\u00e1lise fotogr\u00e1fica de espectros estelares.\nFleming contribu\u00edu na confecci\u00f3n do cat\u00e1logo Henry Draper, e nun per\u00edodo de nove anos catalogou m\u00e1is de 10 000 estrelas. Nese tempo tam\u00e9n descubriu 59 nebulosas gasosas, 310 estrelas variables e 10 novas. Tam\u00e9n estableceu os primeiros est\u00e1ndares fotogr\u00e1ficos de magnitude usados para medir o brillo das estrelas variables. En 1907 publicou unha lista con 222 estrellas variables descubertas por ela, e en 1910 descubriu propiedades dos espectros das ananas brancas, estrelas moi densas e moi quentes.\nEn 1888 Fleming descubriu a nebulosa Cabeza de Cabalo. William Pickering, quen tomou a fotograf\u00eda, especulou con que naquel lugar houbese materia escura oculta. Nos artigos e libros seguintes, Williamina Fleming non aparece nos cr\u00e9ditos. John Dreyer, principal encargado de recompilar informaci\u00f3n para o primeiro Cat\u00e1logo \u00cdndice, eliminou o seu nome da lista de obxectos que descubriron e atribuiulle todas as achegas a Pickering. Por\u00e9n, no segundo Cat\u00e1logo \u00cdndice de 1908, Fleming recibiu os cr\u00e9ditos que lle correspond\u00edan.\nEn 1899 Fleming recibiu o t\u00edtulo de Conservadora do Arquivo de Fotograf\u00edas Astron\u00f3micas en Harvard, o primeiro cargo institucional en Harvard concedido a unha muller. En 1906 logrou unha praza honoraria na Royal Astronomical Society de Londres, a primeira muller en ser elixida, e conseguiu un premio honorario do Wellesley College. Pouco despois da s\u00faa morte, a Sociedad Astron\u00f3mica de M\u00e9xico galardoouna coa medalla Guadalupe Almendaro polo descubrimento de novas estrelas.\nMorreu de pulmon\u00eda en Boston.\nA conexi\u00f3n desta astr\u00f3noma con Galicia d\u00e9bese a que o seu av\u00f3 naceu durante a Batalla de Elvi\u00f1a na Coru\u00f1a."}
{"id": "2918", "revid": "23204", "url": "https://gl.wikipedia.org/wiki?curid=2918", "title": "Dian Fossey", "text": "Dian Fossey, nada en 1932 e finada en 1985, foi unha bi\u00f3loga norteamericana.\nTraxectoria.\nNada o 16 de xaneiro de 1932, obtivo o t\u00edtulo en terapia ocupacional no San Jose State College no 1954, e trasladouse a Kentucky para traballar nun hospital que deixou polo impulso de visitar \u00c1frica, onde se reuniu co Dr. Leakey no 1963. En Ruanda creou o Centro de Investigaci\u00f3n Karisoke no 1967. No 1974 obtivo o doutoramento en Cambridge.\nEsta primat\u00f3loga norteamericana estivo interesada na vida dos gorilas, completando diversos estudos sobre varios grupos destes animais a partir da s\u00faa observaci\u00f3n diaria nos bosques de monta\u00f1a na contorna de Ruanda.\nFoi atopada asasinada o 26 de decembro de 1985. Hai evidencias que relacionan a s\u00faa morte coa s\u00faa defensa dos gorilas e o seu h\u00e1bitat.\n\u00c9 famosa a s\u00faa memoria \u201cGorilas na n\u00e9boa\u201d, de fondo cient\u00edfico, que foi levada \u00f3 cine de xeito novelado no filme \"Gorillas in the Mist: The Story of Dian Fossey\", protagonizado por Sigourney Weaver."}
{"id": "2919", "revid": "23204", "url": "https://gl.wikipedia.org/wiki?curid=2919", "title": "Gorila", "text": "Os gorilas constit\u00faense como o ep\u00f3nimo do genus \"Gorilla\", sendo os maiores primates existentes por tama\u00f1o. Son animais herb\u00edvoros que habitan as selvas tropicais de \u00c1frica central. O x\u00e9nero est\u00e1 dividido en d\u00faas especies, e de catro a cinco subespecies segundo os zo\u00f3logos. O ADN dos gorilas \u00e9 moi semellante a o do ser humano, cunha coincidencia do 95\u201399%. Isto fai dos gorilas un dos primates vivos m\u00e1is pr\u00f3ximos do ser humano, despois dos bonobos e os chimpanc\u00e9s.\nO h\u00e1bitat natural dos gorilas \u00e9 o bosque chuvioso de zonas tropicais e subtropicais. Malia que a s\u00faa \u00e1rea de distribuci\u00f3n abrangue unha pequena porcentaxe de \u00c1frica, os gorilas distrib\u00faense nunha gran variedade de altitudes. Os \"Gorilla beringei beringei\" habitan bosques entre os 2.225 e os 4.267 m, mentres que pola s\u00faa banda, o \"Gorilla gorilla\" mora en selvas densas e pantanos das terras baixas at\u00e9 o nivel do mar.\nEtimolox\u00eda.\nO f\u00edsico e misioneiro americano Thomas Staughton Savage e o naturalista Jeffries Wyman foron os primeiros en describir o \"Gorilla gorilla\", que eles chamaron \"Troglodytes gorilla\" en 1847 a partir de esp\u00e9cimes obtidos de Liberia. O nome foi derivado do grego \"\u0393\u03cc\u03c1\u03b9\u03bb\u03bb\u03b1\u03b9\" (\"Gorillai\"), que significa \"tribo de mulleres peludas\" . Este nome foi dado polo cartaxin\u00e9s Hann\u00f3n o Navegante, quen posibelmente visitou a \u00e1rea que hoxe se co\u00f1ece como Serra Leoa cara ao ano -480.\nClasificaci\u00f3n.\nAt\u00e9 hai pouco, consider\u00e1base que o gorila era unha \u00fanica especie con tres subespecies: o \"Gorilla gorilla\", o \"Gorilla beringei\" e o \"Gorilla beringei beringei\". Na actualidade, o gorila est\u00e1 dividido en d\u00faas especies, divididas \u00e1 s\u00faa vez en d\u00faas subespecies cada unha. M\u00e1is recentemente, tense afirmado a existencia dunha terceira subespecie de \"Gorilla beringei\", a cal non recibiu unha denominaci\u00f3n latina completa. Co\u00f1\u00e9cese como \"Gorilla beringei beringei\" de Bwindi.\nDebido \u00e1 falta de consenso, os cient\u00edficos contin\u00faan estudando as relaci\u00f3ns entre as diferentes especies de gorila. Deseguido aparece a clasificaci\u00f3n coas catro subespecies, que \u00e9 a que conta co maior consenso cient\u00edfico:\nComportamento e ecolox\u00eda.\nOs gorilas despr\u00e1zanse xeralmente a catro patas. As s\u00faas extremidades anteriores son m\u00e1is longas que as posteriores e asem\u00e9llanse a brazos, a\u00ednda que son utilizadas tam\u00e9n como punto de apoio ao cami\u00f1ar. Os machos miden entre 1,65 e 2 m de altura, e pesan entre 170 e 250\u00a0kg. As femias pesan arredor da metade do que os machos.\nO gorila \u00e9 unha especie en perigo e foi branco de cazadores furtivos durante longos per\u00edodos de tempo. As ameazas \u00e1 supervivencia dos gorilas incl\u00faen a destruci\u00f3n do seu h\u00e1bitat e a cacer\u00eda. Esta \u00faltima incrementouse cos conflitos armados nos pa\u00edses en que habita, e tam\u00e9n por un crecente interese polas \"carnes ex\u00f3ticas\". Na actualidade, est\u00edmase que hai arredor de 100.000 \"Gorilla gorilla gorilla\" en liberdade e 4.000 en zoos. Pola s\u00faa banda, o \"Gorilla beringei graueri\" rolda os 4.000 individuos en liberdade e 24 en catividade. En novembro de 2012, estim\u00e1base que a poboaci\u00f3n total de \"Gorilla beringei beringei\" ascend\u00eda a 880. A pesar de que o seu n\u00famero est\u00e1 medrando lentamente con respecto a anos anteriores, o \"Gorilla beringei beringei\" segue a considerarse como unha especie en perigo cr\u00edtico de extinci\u00f3n.\nFolerpa de Neve foi o \u00fanico caso de gorila albino que se co\u00f1ece at\u00e9 o momento presente. Calc\u00falase que naceu sobre 1964 e faleceu en Barcelona en 2003."}
{"id": "2922", "revid": "89787", "url": "https://gl.wikipedia.org/wiki?curid=2922", "title": "\u00c1cido desoxirribonucleico", "text": "O \u00e1cido desoxirribonucleico (ADN, ou DNA, nas s\u00faas siglas en ingl\u00e9s) \u00e9 un \u00e1cido nucleico que cont\u00e9n as instruci\u00f3ns xen\u00e9ticas usadas no desenvolvemento e funcionamento de todos os organismos vivos co\u00f1ecidos e alg\u00fans virus, e \u00e9 responsable da s\u00faa transmisi\u00f3n hereditaria. O papel principal da mol\u00e9cula de ADN \u00e9 o almacenamento a longo prazo de informaci\u00f3n. O ADN \u00e9 comparado a mi\u00fado cun plano ou unha receita, ou un c\u00f3digo, xa que cont\u00e9n as instruci\u00f3ns necesarias para constru\u00edr outros compo\u00f1entes das c\u00e9lulas, como as prote\u00ednas e as mol\u00e9culas de ARN. Os segmentos de ADN que levan esta informaci\u00f3n xen\u00e9tica son chamados xenes, pero as outras secuencias de ADN te\u00f1en prop\u00f3sitos estruturais ou toman parte na regulaci\u00f3n do uso desta informaci\u00f3n xen\u00e9tica.\nQuimicamente o ADN consiste en dous longos pol\u00edmeros formados por unidades sinxelas chamadas nucle\u00f3tidos, con columnas feitas de azucres e grupos fosfato unidos por v\u00ednculos \u00e9ster (esqueleto pentosa-fosfato). Estes dous pol\u00edmeros van en direcci\u00f3ns opostas, polo que se di que son antiparalelos e tr\u00e9nzanse entre si formando unha dobre h\u00e9lice. Unidas a cada azucre hai un dos catro tipos de mol\u00e9culas chamados bases, que son: adenina (A), guanina (G), citosina (C) e timina (T). As d\u00faas febras do ADN son complementarias en bases, xa que a adenina dunha cadea sempre est\u00e1 enfronte dunha timina da outra cadea, e viceversa, e a citosina sempre est\u00e1 en fronte dunha guanina. Son as secuencias formadas por estas catro bases as que codifican a informaci\u00f3n. Esta informaci\u00f3n \u00e9 lida usando o c\u00f3digo xen\u00e9tico, o cal especifica os amino\u00e1cidos que se deben utilizar durante a traduci\u00f3n das prote\u00ednas. A expresi\u00f3n dos xenes real\u00edzase copiando o anaco do ADN correspondente a ese xene noutro \u00e1cido nucleico, o ARNm, nun proceso chamado transcrici\u00f3n, e traducindo este ARNm a prote\u00ednas nos ribosomas.\nEn canto \u00e1 s\u00faa forma, as mol\u00e9culas de ADN do n\u00facleo das c\u00e9lulas eucari\u00f3ticas son de forma linear, pero as dos procariotas, mitocondrias e cloroplastos son tipicamente circulares.\nPropiedades f\u00edsicas e qu\u00edmicas.\nO ADN \u00e9 un longo pol\u00edmero formado por unidades repetitivas, os nucle\u00f3tidos. Unha dobre cadea de ADN mide de 22 a 26 \u00e1ngstroms (2,2 a 2,6 nan\u00f3metros) de di\u00e1metro, e unha unidade (un nucle\u00f3tido) mide 3,3 \u00c5 (0,33\u00a0nm) de longo. A\u00ednda que cada unidade individual que se repite \u00e9 moi pequena, os pol\u00edmeros de ADN poden ser mol\u00e9culas enormes que conte\u00f1en mill\u00f3ns de nucle\u00f3tidos. Por exemplo, o cromosoma humano m\u00e1is longo, que \u00e9 o cromosoma 1, ten aproximadamente 220 mill\u00f3ns de pares de bases.\nNos organismos vivos, o ADN non adoita existir como unha mol\u00e9cula individual, sen\u00f3n como unha parella de mol\u00e9culas longas estreitamente asociadas. As d\u00faas cadeas de ADN enr\u00f3lanse unha sobre a outra formando unha especie de escaleira de caracol, denominada dobre h\u00e9lice. O modelo de estrutura en dobre h\u00e9lice foi proposto en 1953 por James D. Watson e Francis Crick (o seu artigo \"Molecular Structure of Nucleic Acids: A Structure for Deoxyribose Nucleic Acid\" publicouse o 25 de abril de 1953 en \"Nature\"). O \u00e9xito deste modelo deb\u00edase \u00e1 s\u00faa consistencia coas propiedades f\u00edsicas e qu\u00edmicas do ADN co\u00f1ecidas. O estudo mostraba ademais que a complementariedade de bases pod\u00eda ser relevante na s\u00faa replicaci\u00f3n, e tam\u00e9n a importancia da secuencia de bases como portadora de informaci\u00f3n xen\u00e9tica. Cada unidade que se repite, o nucle\u00f3tido, cont\u00e9n un segmento da estrutura de soporte (azucre + fosfato), que mant\u00e9n a cadea unida, e unha base nitroxenada, que interacciona coa outra cadea de ADN na h\u00e9lice. En xeral, unha base ligada a un azucre denom\u00ednase nucle\u00f3sido e unha base ligada a un azucre e a un grupo fosfato recibe o nome de nucle\u00f3tido. A dobre h\u00e9lice do ADN \u00e9 estabilizada principalmente por d\u00faas forzas: enlaces de hidr\u00f3xeno entre as bases dos nucle\u00f3tidos e as interacci\u00f3ns entre as bases arom\u00e1ticas que se sit\u00faan unhas enriba das outras.\nCando se unen moitos nucle\u00f3tidos, como ocorre no ADN, o pol\u00edmero que se forma denom\u00ednase polinucle\u00f3tido.\nCompo\u00f1entes.\nEstrutura de soporte (esqueleto ou columna pentosa-fosfato): A estrutura de soporte dunha febra de ADN est\u00e1 formada por unidades alternas de grupos fosfato e azucre. O azucre no ADN \u00e9 a pentosa desoxirribosa.\nTam\u00e9n existen outras bases nitroxenadas, as chamadas bases nitroxenadas minoritarias, derivadas de forma natural ou sint\u00e9tica dalgunha outra base maioritaria. Por exemplo a hipoxantina, relativamente abundante no ARNt, ou a cafe\u00edna, ambas as d\u00faas derivadas da adenina. Outras, como o aciclovir, derivadas da guanina, son an\u00e1logos sint\u00e9ticos usados en terapia antiviral. Algunhas, como o 5-fluorouracilo, derivada do uracilo, son antitumorais. Unha base rara que se orixina por modificaci\u00f3n da timina e que pode considerarse un uracilo modificado \u00e9 a base J (beta-D-glicopiranosiloximetiluracilo), que se encontra nalg\u00fans microorganismos como os flaxelados \"Diplonema\" e \"Euglena\", e nos cinetopl\u00e1stidos.\nAs bases nitroxenadas te\u00f1en unha serie de caracter\u00edsticas que lles confiren unhas propiedades determinadas. Unha caracter\u00edstica importante \u00e9 o seu car\u00e1cter arom\u00e1tico, consecuencia da presenza no anel de dobres enlaces en posici\u00f3n conxugada. Isto d\u00e1lles a capacidade de absorber luz na zona ultravioleta do espectro en torno aos 260 nm, o cal pode aproveitarse para determinar o coeficiente de extinci\u00f3n do ADN e achar a concentraci\u00f3n existente dos \u00e1cidos nucleicos, e tam\u00e9n para calcular o contido G+C. Outra das s\u00faas caracter\u00edsticas \u00e9 que presentan tautomer\u00eda ou isomer\u00eda de grupos funcionais, debido a que un \u00e1tomo de hidr\u00f3xeno unido a outro \u00e1tomo pode migrar a unha posici\u00f3n veci\u00f1a; nas bases nitroxenadas danse dous tipos de tautomer\u00edas: tautomer\u00eda lactama-lactima, onde o hidr\u00f3xeno migra do nitr\u00f3xeno ao os\u00edxeno do grupo oxo (orixinando a forma lactama) e viceversa (forma lactima), e tautomer\u00eda imina-amina primaria, onde o hidr\u00f3xeno pode estar formando o grupo amina (forma amina primaria) ou migrar ao nitr\u00f3xeno adxacente (forma imina). A adenina s\u00f3 pode presentar tautomer\u00eda amina-imina, a timina e o uracilo mostran tautomer\u00eda lactama-lactima, e a guanina e citosina poden presentar ambas as d\u00faas. Por outro lado, e a\u00ednda que se trate de mol\u00e9culas apolares, as bases nitroxenadas presentan suficiente car\u00e1cter polar como para establecer pontes de hidr\u00f3xeno, xa que te\u00f1en \u00e1tomos moi electronegativos (nitr\u00f3xeno e os\u00edxeno) que presentan carga parcial negativa, e \u00e1tomos de hidr\u00f3xeno con carga parcial positiva, de maneira que se forman dipolos que permiten que se formen estes enlaces febles.\nCalc\u00falase que o xenoma humano haploide ten arredor de 3.000 mill\u00f3ns de pares de bases. Para indicar o tama\u00f1o das mol\u00e9culas de ADN ind\u00edcase o n\u00famero de pares de bases, e como derivados hai d\u00faas unidades de medida moi utilizadas, a quilobase (kb), que equivale a 1.000 pares de bases, e a megabase (Mb), que equivale a un mill\u00f3n de pares de bases.\nApareamento de bases.\nA dobre h\u00e9lice de ADN mantense estable grazas \u00e1 formaci\u00f3n de pontes de hidr\u00f3xeno entre as bases asociadas a cada unha das d\u00faas cadeas. Para a formaci\u00f3n dun enlace de hidr\u00f3xeno unha das bases debe presentar un \"doante\" de hidr\u00f3xenos cun \u00e1tomo de hidr\u00f3xeno con carga parcial positiva (-NH2 ou -NH) e a outra base debe presentar un grupo \"aceptor\" de hidr\u00f3xenos cun \u00e1tomo cargado electronegativamente (C=O ou N). As pontes de hidr\u00f3xeno son uni\u00f3ns m\u00e1is febles c\u00f3s t\u00edpicos enlaces qu\u00edmicos covalentes, como os que conectan os \u00e1tomos en cada febra de ADN, pero m\u00e1is fortes ca interacci\u00f3ns hidr\u00f3fobas individuais, enlaces de Van der Waals etc. Como as pontes de hidr\u00f3xeno non son enlaces covalentes, poden romper e formarse de novo de forma relativamente sinxela. Por esta raz\u00f3n, as d\u00faas febras da dobre h\u00e9lice poden separarse como unha cremalleira, ben por forza mec\u00e1nica ou por alta temperatura. A dobre h\u00e9lice estabil\u00edzase ademais polo efecto hidr\u00f3fobo e o empillamento, aos que non lles infl\u00fae a secuencia de bases do ADN. \nCada tipo de base nunha cadea forma un enlace unicamente cun tipo de base na outra cadea, o que se denomina \"complementariedade das bases\". As\u00ed, as purinas forman enlaces coas pirimidinas, de forma que A se enlaza s\u00f3 con T, e C s\u00f3 con G. A organizaci\u00f3n de dous nucle\u00f3tidos apareados ao longo da dobre h\u00e9lice denom\u00ednase \"apareamento de bases\". Este apareamento explica a observaci\u00f3n xa realizada por Erwin Chargaff (1905-2002), que mostrou que a cantidade de adenina era similar \u00e1 cantidade de timina, e que a de citosina era igual \u00e1 de guanina no ADN. Como resultado desta complementariedade, toda a informaci\u00f3n contida na secuencia de dobre cadea da h\u00e9lice de ADN est\u00e1 duplicada en cada cadea, o cal \u00e9 fundamental durante o proceso de replicaci\u00f3n do ADN. Esta interacci\u00f3n reversible e espec\u00edfica entre pares de bases complementarias \u00e9 esencial para todas as funci\u00f3ns do ADN nos organismos vivos.\nOs dous tipos de pares de bases forman un n\u00famero diferente de enlaces de hidr\u00f3xeno: A=T forman d\u00faas pontes de hidr\u00f3xeno, e C\u2261G forman tres pontes de hidr\u00f3xeno (ver imaxes). O par de bases GC \u00e9 polo tanto m\u00e1is forte que o par de bases AT. Como consecuencia, tanto a porcentaxe de pares de bases GC como a lonxitude total da dobre h\u00e9lice de ADN determinan a forza da asociaci\u00f3n entre as d\u00faas cadeas de ADN. As dobres h\u00e9lices longas de ADN con alto contido GC te\u00f1en cadeas que interaccionan m\u00e1is fortemente que as dobres h\u00e9lices curtas con alto contido en AT. Por esta raz\u00f3n, as zonas da dobre h\u00e9lice de ADN que necesitan separarse doadamente tenden a ter un alto contido en AT, como por exemplo a caixa TATA (eucariotas) ou a secuencia TATAAT da caixa de Pribnow (procariotas) dalg\u00fans promotores dos xenes. No laboratorio, a forza desta interacci\u00f3n pode medirse buscando a temperatura requirida para romper as pontes de hidr\u00f3xeno, chamada temperatura de fusi\u00f3n do ADN (tam\u00e9n denominada valor \"Tm\", do ingl\u00e9s \"melting temperature\"). Cando todos os pares de bases nunha dobre h\u00e9lice se desligan, as cadeas sep\u00e1ranse en soluci\u00f3n en d\u00faas cadeas completamente independentes. Estas mol\u00e9culas de ADN de cadea simple non te\u00f1en unha \u00fanica forma com\u00fan, sen\u00f3n que algunhas conformaci\u00f3ns son m\u00e1is estables ca outras.\nOutros tipos de pares de bases.\nExisten diferentes tipos de pares de bases que se poden formar por establecemento de pontes de hidr\u00f3xeno. Os que se observan normalmente na dobre h\u00e9lice de ADN son os chamados pares de bases de Watson e Crick, pero tam\u00e9n existen outros posibles pares de bases, como os denominados de Hoogsteen e cambaleantes, que poden aparecer en circunstancias particulares. Ademais, para cada tipo existe \u00e1 s\u00faa vez o mesmo par inverso, \u00e9 dicir, o que se d\u00e1 se se xira a base pirimid\u00ednica 180\u00ba sobre o seu eixe.\nEn total, na s\u00faa forma tautom\u00e9rica maioritaria, existen 28 posibles pares de bases nitroxenadas: 10 posibles pares de bases purina-pirimidina (2 pares de Watson e Crick e 2 pares de Watson e Crick inverso, 1 par de Hoogsteen e 2 pares de Hoogsteen inverso, 1 par cambaleante e 2 pares cambaleantes inversos), 7 pares homo purina-purina (A=A, G=G), 4 pares A=G e 7 pares pirimidina-pirimidina. Isto sen contar cos pares de bases que poden formarse se tam\u00e9n temos en conta as outras formas tautom\u00e9ricas minoritarias das bases nitroxenadas; estes, ademais, poden ser responsables de mutaci\u00f3ns puntuais por substituci\u00f3n de tipo transici\u00f3n.\nEstrutura.\nO ADN \u00e9 unha mol\u00e9cula bicatenaria, \u00e9 dicir, est\u00e1 formada por d\u00faas cadeas dispostas de forma antiparalela e coas bases nitroxenadas enfrontadas. Na s\u00faa estrutura tridimensional, dist\u00ednguense distintos niveis:\nTipos de estruturas en dobre h\u00e9lice.\nO ADN existe en moitas conformaci\u00f3ns. Por\u00e9n, en organismos vivos s\u00f3 se observaron as conformaci\u00f3ns ADN A, ADN B e ADN Z. A conformaci\u00f3n que adopta o ADN depende da s\u00faa secuencia, a cantidade e direcci\u00f3n de superenrolamento que presenta, a presenza de modificaci\u00f3ns qu\u00edmicas nas bases e as condici\u00f3ns da soluci\u00f3n, tales como a concentraci\u00f3n de i\u00f3ns de metais e poliaminas. Das tres conformaci\u00f3ns, a forma \"B\" \u00e9 a m\u00e1is com\u00fan nas condici\u00f3ns existentes nas c\u00e9lulas. As d\u00faas dobres h\u00e9lices alternativas do ADN difiren na s\u00faa xeometr\u00eda e dimensi\u00f3ns.\nA forma \"A\" \u00e9 unha espiral que xira cara \u00e1 dereita, m\u00e1is ampla c\u00e1 \"B\", cun suco menor superficial e m\u00e1is amplo, e un suco maior m\u00e1is estreito e profundo. A forma \"A\" aparece en condici\u00f3ns non fisiol\u00f3xicas en formas deshidratadas de ADN, mentres que na c\u00e9lula pode orixinarse en casos de apareamentos h\u00edbridos ADN-ARN, ademais de en complexos encima-ADN.\nOs segmentos de ADN nos que as bases foron modificadas por metilaci\u00f3n poden sufrir cambios conformacionais maiores e adoptaren a forma \"Z\". Neste caso, as cadeas xiran arredor do eixe da h\u00e9lice nunha espiral que xira cara \u00e1 esquerda, o oposto \u00e1 forma \"B\" m\u00e1is frecuente. Estas estruturas pouco frecuentes poden ser reco\u00f1ecidas por prote\u00ednas espec\u00edficas que se unen a ADN Z e posiblemente estean implicadas na regulaci\u00f3n da transcrici\u00f3n.\nEstruturas en cu\u00e1druplex.\nNos extremos dos cromosomas lineais existen rexi\u00f3ns especializadas de ADN denominadas tel\u00f3meros. A funci\u00f3n principal destas rexi\u00f3ns \u00e9 permitirlle \u00e1 c\u00e9lula replicar os extremos cromos\u00f3micos utilizando o encima telomerase, xa que os encimas que replican o resto do ADN non poden copiar os extremos 3' dos cromosomas. Estas terminaci\u00f3ns cromos\u00f3micas especializadas tam\u00e9n protexen os extremos do ADN, e evitan que os sistemas de reparaci\u00f3n do ADN da c\u00e9lula os procesen como ADN danado que debe ser corrixido. Nas c\u00e9lulas humanas os tel\u00f3meros son longas zonas de ADN dunha soa cadea que conte\u00f1en varios milleiros de repetici\u00f3ns dunha \u00fanica secuencia TTAGGG.\nEstas secuencias ricas en guanina poden estabilizar os extremos cromos\u00f3micos por medio da formaci\u00f3n de estruturas constitu\u00eddas por conxuntos amoreados de unidades de catro bases, en lugar dos pares de bases encontrados normalmente noutras estruturas de ADN. Neste caso, catro bases guanina forman unidades con superficie plana que se sit\u00faan unha sobre outra, formando unha estrutura cu\u00e1drupla-G estable. Estas estruturas estabil\u00edzanse formando pontes de hidr\u00f3xeno entre os extremos das bases e pola quelaci\u00f3n dun metal i\u00f3nico no centro de cada unidade de catro bases. Tam\u00e9n se poden formar outras estruturas, co conxunto central de catro bases procedente quer dunha febra sinxela (monocatenaria) pregada arredor das bases, quer de varias febras paralelas diferentes, de forma que cada unha contrib\u00fae cunha base \u00e1 estrutura central.\nAdemais destas estruturas amoreadas, os tel\u00f3meros tam\u00e9n forman longas estruturas en lazo, denominadas lazos telom\u00e9ricos ou lazos T (\"T-loops\" en ingl\u00e9s). Neste caso, as febras simples (monocatenarias) de ADN enr\u00f3lanse sobre si mesmas formando un amplo c\u00edrculo estabilizado por prote\u00ednas que se unen aos tel\u00f3meros. No extremo do lazo T, o ADN telom\u00e9rico de febra sinxela sux\u00e9itase a unha rexi\u00f3n de ADN de dobre cadea porque a febra de ADN telom\u00e9rico altera a dobre h\u00e9lice e empar\u00e9llase a unha das d\u00faas febras. Esta estrutura de tripla febra denom\u00ednase \"lazo de desprazamento\" ou \"lazo D\" (\"D-loop\").\nSucos maior e menor.\nA dobre h\u00e9lice \u00e9 unha espiral dextroxira, \u00e9 dicir, ambas as cadeas de nucle\u00f3tidos xiran \u00e1 dereita. Isto pode verificarse se nos fixamos, indo de abaixo a arriba, na direcci\u00f3n que seguen os segmentos das cadeas que quedan en primeiro plano. Se as d\u00faas febras xiran \u00e1 dereita dise que a dobre h\u00e9lice \u00e9 dextroxira, e se xiran \u00e1 esquerda, levoxira. A\u00ednda que a forma levoxira pode aparecer en h\u00e9lices alternativas debido a cambios conformacionais no ADN, a conformaci\u00f3n m\u00e1is com\u00fan que adopta a dobre h\u00e9lice do ADN \u00e9 dextroxira, xirando cada par de bases respecto ao anterior uns 36\u00ba.\nCando as d\u00faas cadeas de ADN se enrolan unha sobre a outra (sexa \u00e1 dereita ou \u00e1 esquerda), f\u00f3rmanse ocos ou sucos entre unha febra e a outra, deixando expostos os laterais das bases nitroxenadas do interior (ver a animaci\u00f3n). Na conformaci\u00f3n m\u00e1is com\u00fan que adopta o ADN aparecen, como consecuencia dos \u00e1ngulos formados entre os azucres de ambas as cadeas de cada par de bases nitroxenadas, dous tipos de sucos arredor da superficie da dobre h\u00e9lice: un deles, a fenda ou suco maior, que mide 22\u00a0\u00c5 (2,2 nm) de largo, e o outro, a fenda ou suco menor, que mide 12\u00a0\u00c5 (1,2\u00a0nm) de largo. Cada volta de h\u00e9lice (paso de rosca), que \u00e9 o tramo no que esta fixo un xiro de 360\u00ba, ou o que \u00e9 o mesmo, o tramo que vai desde o principio do suco maior ao final do suco menor, medir\u00e1, polo tanto, 34 \u00c5, e en cada unha desas voltas hai uns 10,5 pb.\nA largura do suco maior implica que os extremos das bases son m\u00e1is accesibles al\u00ed, de forma que a cantidade de grupos qu\u00edmicos expostos tam\u00e9n \u00e9 maior, o cal facilita a distinci\u00f3n entre os pares de bases A-T, T-A, C-G, G-C. Como consecuencia, tam\u00e9n se ver\u00e1 facilitado o reco\u00f1ecemento de secuencias de ADN por parte de diferentes prote\u00ednas sen a necesidade de abrir a dobre h\u00e9lice. As\u00ed, prote\u00ednas como os factores de transcrici\u00f3n que poden unirse a secuencias espec\u00edficas, frecuentemente contactan cos laterais das bases expostos no suco maior. Ao contrario, os grupos qu\u00edmicos que quedan expostos no suco menor son similares, de forma que o reco\u00f1ecemento dos pares de bases \u00e9 m\u00e1is dif\u00edcil; por iso se di que o suco maior cont\u00e9n m\u00e1is informaci\u00f3n c\u00f3 suco menor.\nSentido e antisentido.\nUnha secuencia de ADN denom\u00ednase \"sentido\" se a s\u00faa secuencia \u00e9 a mesma que a secuencia dun ARN mensaxeiro que se traduce nunha prote\u00edna (pero a ARN polimerase non fixo a transcrici\u00f3n do ARNm complementario a partir da febra sentido sen\u00f3n da antisentido). A secuencia da febra de ADN complementaria denom\u00ednase \"antisentido\". Polo tanto, o ARNm ten unha secuencia complementaria da febra antisentido (da cal se transcribiu) e igual \u00e1 da febra sentido. En ambas as febras de ADN da dobre h\u00e9lice poden existir tanto secuencias \"sentido\", que codifican ARNm, coma \"antisentido\", que non o codifican. \u00c9 dicir, as secuencias que codifican ARNm non est\u00e1n todas presentes nunha soa das febras, sen\u00f3n repartidas entre as d\u00faas febras. Tanto en procariotas coma en eucariotas prod\u00facense ARNs con secuencias \"antisentido\", pero a funci\u00f3n deses ARNs non est\u00e1 completamente clara. Prop\u00faxose que os ARN \"antisentido\" est\u00e1n implicados na regulaci\u00f3n da expresi\u00f3n x\u00e9nica por medio de apareamentos ARN-ARN: os ARNs antisentido apar\u00e9anse cos ARNm complementarios, bloqueando desta forma a s\u00faa traduci\u00f3n.\nNunhas poucas secuencias de ADN en procariotas e eucariotas (este feito \u00e9 m\u00e1is frecuente en pl\u00e1smidos e virus), a distinci\u00f3n entre febras \"sentido\" e \"antisentido\" \u00e9 m\u00e1is difusa, debido a que presentan xenes superpostos. Nestes casos, algunhas secuencias de ADN te\u00f1en unha funci\u00f3n dobre, codificando unha prote\u00edna cando se le ao longo dunha febra, e outra prote\u00edna cando se le na direcci\u00f3n contraria ao longo da outra febra. En bacterias, esta superposici\u00f3n pode estar implicada na regulaci\u00f3n da transcrici\u00f3n do xene, mentres que en virus os xenes superpostos aumentan a cantidade de informaci\u00f3n que pode codificarse nos seus diminutos xenomas.\nSuperenrolamento.\nO ADN pode retorcerse como unha corda nun proceso que se denomina superenrolamento do ADN. Cando o ADN est\u00e1 nun estado \"relaxado\", unha cadea normalmente xira arredor do eixe da dobre h\u00e9lice unha vez cada 10,4 pares de bases, pero se o ADN est\u00e1 retorto as febras poden estar unidas m\u00e1is estreitamente ou m\u00e1is relaxadamente. Se o ADN est\u00e1 retorto na direcci\u00f3n da h\u00e9lice, dise que o superenrolamento \u00e9 positivo, e as bases mant\u00e9\u00f1ense xuntas de forma m\u00e1is estreita. Se o ADN se retorce na direcci\u00f3n oposta, o superenrolamento ch\u00e1mase negativo, e as bases af\u00e1stanse. Na natureza, a maior parte do ADN ten un lixeiro superenrolamento negativo que \u00e9 producido por encimas denominados topoisomerases. Estes encimas tam\u00e9n son necesarios para liberar as forzas de torsi\u00f3n introducidas nas febras de ADN durante procesos como a transcrici\u00f3n e a replicaci\u00f3n.\nModificaci\u00f3ns qu\u00edmicas.\nModificaci\u00f3ns de bases.\nA expresi\u00f3n dos xenes est\u00e1 influenciada pola forma na que o ADN est\u00e1 empaquetado en cromosomas, nunha estrutura denominada cromatina. As modificaci\u00f3ns de bases poden estar implicadas no empaquetamento do ADN: as rexi\u00f3ns que presentan unha expresi\u00f3n x\u00e9nica baixa ou nula normalmente conte\u00f1en niveis altos de metilaci\u00f3n das bases citosina. Por exemplo, a metilaci\u00f3n de citosina produce 5-metilcitosina, que \u00e9 importante para a inactivaci\u00f3n do cromosoma X. O nivel medio de metilaci\u00f3n var\u00eda entre organismos: o verme \"Caenorhabditis elegans\" non presenta metilaci\u00f3n de citosina, mentres que os vertebrados presentan un nivel alto, de modo que ata o 1% do seu ADN cont\u00e9n 5-metilcitosina. Malia a importancia da 5-metilcitosina, esta pode desaminarse para xerar unha base timina. As citosinas metiladas son, polo tanto, particularmente sensibles \u00e1s mutaci\u00f3ns. Outras modificaci\u00f3ns de bases incl\u00faen a metilaci\u00f3n de adenina en bacterias, e a glicosilaci\u00f3n que orixina a \"base J\" en cinetopl\u00e1stidos (que pode considerarse un uracilo glicosilado).\nDanos no ADN.\nO ADN pode quedar danado pola acci\u00f3n de moitos tipos de mut\u00e1xenos que cambian a secuencia do ADN, como poden ser: axentes alquilantes, e radiaci\u00f3n electromagn\u00e9tica de alta enerx\u00eda, como luz ultravioleta (UV) e raios X. O tipo de dano producido no ADN depende do tipo de mut\u00e1xeno. Por exemplo, a luz UV pode danar o ADN producindo d\u00edmeros de timina, que se forman por ligamento cruzado entre bases pirimid\u00ednicas. Por outro lado, oxidantes tales como radicais libres ou o per\u00f3xido de hidr\u00f3xeno producen m\u00faltiples danos, inclu\u00edndo modificaci\u00f3ns de bases, sobre todo guanina, e roturas da dobre cadea. Nunha c\u00e9lula humana calquera, arredor de 500 bases sofren dano oxidativo cada d\u00eda. Destes danos oxidativos, os m\u00e1is perigosos son as roturas da dobre cadea, xa que son dif\u00edciles de arranxar e poden producir mutaci\u00f3ns puntuais, inserci\u00f3ns e deleci\u00f3ns da secuencia de ADN, ou translocaci\u00f3ns cromos\u00f3micas.\nMoitos mut\u00e1xenos col\u00f3canse entre dous pares de bases adxacentes, polo que se denominan \"axentes intercalantes\". A maior\u00eda dos axentes intercalantes son mol\u00e9culas arom\u00e1ticas e planas, como o bromuro de etidio, a daunomicina, a doxorrubicina e a talidomida. Para que un axente intercalante poida integrarse entre dous pares de bases, estas deben separarse, distorsionando as febras de ADN e abrindo a dobre h\u00e9lice. Isto inhibe a transcrici\u00f3n e a replicaci\u00f3n do ADN, causando toxicidade e mutaci\u00f3ns. Xa que logo, os axentes intercalantes do ADN son frecuentemente carcin\u00f3xenos: o benzopireno, as acridinas, a aflatoxina e o bromuro de etidio son exemplos ben co\u00f1ecidos. Por\u00e9n, debido \u00e1 s\u00faa capacidade para inhibir a replicaci\u00f3n e a transcrici\u00f3n do ADN, estas toxinas tam\u00e9n se utilizan en quimioterapia para inhibir o r\u00e1pido crecemento das c\u00e9lulas cancerosas.\nOs danos no ADN inician unha resposta que activa diferentes mecanismos de reparaci\u00f3n que reco\u00f1ecen danos espec\u00edficos no ADN, que son reparados no momento para recuperar a secuencia orixinal do ADN. Igualmente, o dano no ADN provoca a parada do ciclo celular, que implica a alteraci\u00f3n de numerosos procesos fisiol\u00f3xicos, o que \u00e1 s\u00faa vez implica s\u00edntese, transporte e degradaci\u00f3n de prote\u00ednas (v\u00e9xase tam\u00e9n ciclo celular). Alternativamente, se o dano xen\u00f3mico \u00e9 demasiado grande para que poida ser ama\u00f1ado, os mecanismos de control inducir\u00e1n a activaci\u00f3n dunha serie de v\u00edas celulares que levar\u00e1n \u00e1 apoptose ou morte celular.\nFunci\u00f3ns biol\u00f3xicas.\nAs funci\u00f3ns biol\u00f3xicas do ADN incl\u00faen o almacenamento de informaci\u00f3n (xenes e xenoma), a codificaci\u00f3n de prote\u00ednas (transcrici\u00f3n e traduci\u00f3n) e a s\u00faa autoduplicaci\u00f3n (replicaci\u00f3n do ADN) para asegurar a transmisi\u00f3n da informaci\u00f3n \u00e1s c\u00e9lulas fillas durante a divisi\u00f3n celular.\nXenes e xenoma.\nO ADN p\u00f3dese considerar como un almac\u00e9n que cont\u00e9n a informaci\u00f3n (mensaxe) necesaria para constru\u00edr e soster o organismo no que reside, a cal se transmite de xeraci\u00f3n en xeraci\u00f3n. O conxunto de informaci\u00f3n que cumpre esta funci\u00f3n nun organismo dado denom\u00ednase xenoma, e o ADN que o cont\u00e9n, ADN xen\u00f3mico.\nO ADN xen\u00f3mico (que se organiza en mol\u00e9culas de cromatina, que \u00e1 s\u00faa vez se ensamblan en cromosomas) enc\u00f3ntrase no n\u00facleo celular dos eucariotas, ademais de pequenas cantidades nas mitocondrias e cloroplastos. En procariotas, o ADN at\u00f3pase nunha formaci\u00f3n irregular denominada nucleoide.\nO ADN codificante.\nA informaci\u00f3n xen\u00e9tica dun xenoma est\u00e1 contida nos xenes, e o conxunto de toda a informaci\u00f3n que corresponde a un organismo denom\u00ednase xenotipo. Un xene \u00e9 unha unidade de herdanza e \u00e9 unha rexi\u00f3n de ADN que infl\u00fae nunha caracter\u00edstica particular dun organismo (como a cor dos ollos, por exemplo). Os xenes conte\u00f1en un \"marco aberto de lectura\" que pode transcribirse, ademais de secuencias reguladoras, tales como promotores e amplificadores (\"enhancers\"), que controlan a transcrici\u00f3n do marco aberto de lectura.\nDesde este punto de vista, as \"traballadoras\" deste mecanismo son as prote\u00ednas. Estas poden ser \"estruturais\", como as prote\u00ednas dos m\u00fasculos, cartilaxes, pelo etc., ou \"funcionais\", como a hemoglobina ou os innumerables encimas do organismo. A funci\u00f3n principal da herdanza \u00e9 a especificaci\u00f3n das prote\u00ednas, sendo o ADN unha especie de \"plano\" ou \"receita\" para producilas. A maior parte das veces a modificaci\u00f3n do ADN provocar\u00e1 unha disfunci\u00f3n proteica que dar\u00e1 lugar \u00e1 aparici\u00f3n dalgunha enfermidade. Pero en determinados casos, as modificaci\u00f3ns poder\u00e1n provocar cambios beneficiosos que dar\u00e1n lugar a individuos mellor adaptados ao seu contorno.\nAs m\u00e1is de trinta mil prote\u00ednas diferentes do corpo humano est\u00e1n constitu\u00eddas por vinte amino\u00e1cidos diferentes, e unha mol\u00e9cula de ADN debe especificar a secuencia en que se unen ditos amino\u00e1cidos.\nNo proceso de elaborar unha prote\u00edna, o ADN dun xene lese e transcr\u00edbese a ARN. Este ARN serve como mensaxeiro entre o ADN e a \"maquinaria\" que elaborar\u00e1 as prote\u00ednas e por iso recibe o nome de ARN mensaxeiro ou ARNm. O ARN mensaxeiro serve de molde \u00e1 maquinaria que elabora as prote\u00ednas, para que ensamble os amino\u00e1cidos na orde precisa para armar a prote\u00edna.\nO dogma central da biolox\u00eda molecular establec\u00eda que o fluxo de actividade e de informaci\u00f3n era: ADN \u2192 ARN \u2192 prote\u00edna. Non obstante, xa pouco despois da s\u00faa formulaci\u00f3n se demostrou que este \"dogma\" deb\u00eda ser ampliado, porque se encontraron outros fluxos de informaci\u00f3n. Hoxe sabemos que nalg\u00fans organismos (virus de ARN) e nos retrotranspos\u00f3ns a informaci\u00f3n fl\u00fae de ARN a ADN; este proceso co\u00f1\u00e9cese como transcrici\u00f3n inversa, tam\u00e9n chamada retrotranscrici\u00f3n ou reversotranscrici\u00f3n. Ademais, s\u00e1bese que existen secuencias de ADN que se transcriben a ARN e son funcionais como tales, sen chegar a traducirse nunca a prote\u00ednas: son os ARN non codificantes, como por exemplo os ARN interferentes.\nO ADN non codificante.\nO ADN do xenoma dun organismo pode dividirse conceptualmente en dous: o que codifica as prote\u00ednas (os xenes) e o que non codifica. En moitas especies, s\u00f3 unha pequena fracci\u00f3n do xenoma codifica prote\u00ednas. Por exemplo, s\u00f3 arredor do 1,5% do xenoma humano consiste en ex\u00f3ns que codifican prote\u00ednas (20.000 a 25.000 xenes), mentres que m\u00e1is do 90% consiste en ADN non codificante.\nO ADN non codificante (tam\u00e9n denominado por veces e con menos precisi\u00f3n \"ADN lixo\") corresponde a secuencias do xenoma que non xeran unha prote\u00edna (procedentes de transposici\u00f3ns, duplicaci\u00f3ns, translocaci\u00f3ns e recombinaci\u00f3ns de virus etc.), inclu\u00edndo os intr\u00f3ns. Ata hai pouco tempo pens\u00e1base que a maior parte do ADN non codificante non ti\u00f1a utilidade ningunha, mais estudos recentes indican que iso \u00e9 inexacto. Entre outras funci\u00f3ns, post\u00falase que parte do chamado \"ADN lixo\" regula a expresi\u00f3n diferencial dos xenes. Por exemplo, algunhas secuencias te\u00f1en afinidade por prote\u00ednas especiais que te\u00f1en a capacidade de unirse ao ADN (como os homeodominios, os complexos receptores de hormonas esteroides etc.), cun papel importante no control dos mecanismos de transcrici\u00f3n e replicaci\u00f3n. Estas secuencias ch\u00e1manse frecuentemente \"secuencias reguladoras\", e os investigadores supo\u00f1en que s\u00f3 se levan identificado unha pequena fracci\u00f3n das que realmente existen. A presenza de tanto ADN non codificante en xenomas eucari\u00f3ticos e as diferenzas en tama\u00f1o do xenoma entre especies representan unha inc\u00f3gnita a resolver que \u00e9 co\u00f1ecida como o \"enigma do valor C\".\nRecentemente, un grupo de investigadores da Universidade de Yale descubriu unha secuencia de ADN non codificante que ser\u00eda a responsable de que os seres humanos desenvolveran a capacidade de agarrar e/ou manipular obxectos ou ferramentas.\nPor outro lado, algunhas secuencias de ADN desempe\u00f1an un papel estrutural nos cromosomas: os tel\u00f3meros e centr\u00f3meros conte\u00f1en poucos ou ning\u00fan xene codificante de prote\u00ednas, pero son importantes para estabilizaren a estrutura dos cromosomas. Alg\u00fans xenes non codifican prote\u00ednas, pero si se transcriben en ARN: ARN ribos\u00f3mico, ARN de transferencia e ARN interferente (que \u00e9 ARN que bloquea a expresi\u00f3n de xenes espec\u00edficos). A estrutura de intr\u00f3ns e ex\u00f3ns dalg\u00fans xenes (como os de inmunoglobulinas e protocadherinas) son importantes por permitiren os empalmes alternativos do pre-ARN mensaxeiro que fan posible a s\u00edntese de diferentes prote\u00ednas a partir dun mesmo xene (sen esta capacidade non existir\u00eda o sistema inmune, por exemplo). Algunhas secuencias de ADN non codificante representan pseudoxenes que te\u00f1en valor evolutivo, xa que permiten a creaci\u00f3n de novos xenes con novas funci\u00f3ns. Outros ADN non codificantes proceden da duplicaci\u00f3n de pequenas rexi\u00f3ns do ADN; isto ten moita utilidade, xa que o rastrexo destas secuencias repetitivas permite estudos filoxen\u00e9ticos.\nTranscrici\u00f3n e traduci\u00f3n.\nNun xene, a secuencia de nucle\u00f3tidos ao longo dunha febra de ADN transcr\u00edbese a un ARN mensaxeiro e esta secuencia \u00e1 s\u00faa vez trad\u00facese a unha prote\u00edna que un organismo \u00e9 capaz de sintetizar ou \"expresar\" nun ou varios momentos da s\u00faa vida, usando a informaci\u00f3n de dita secuencia.\nA relaci\u00f3n entre a secuencia de nucle\u00f3tidos e a secuencia de amino\u00e1cidos da prote\u00edna v\u00e9n determinada polo c\u00f3digo xen\u00e9tico, que se utiliza durante o proceso de traduci\u00f3n ou s\u00edntese de prote\u00ednas. A unidade codificadora do c\u00f3digo xen\u00e9tico \u00e9 un grupo de tres nucle\u00f3tidos (triplete), representado polas tres letras iniciais das bases nitroxenadas (por exemplo, ACT, CAG, TTT). Os tripletes do ADN transcr\u00edbense nas s\u00faas bases complementarias no ARN mensaxeiro, e neste caso os tripletes denom\u00ednanse cod\u00f3ns (para o exemplo anterior, UGA, GUC, AAA). No ribosoma cada cod\u00f3n do ARN mensaxeiro interacciona cunha mol\u00e9cula de ARN de transferencia que conte\u00f1a o triplete complementario, denominado anticod\u00f3n. Cada ARNt leva o amino\u00e1cido correspondente ao cod\u00f3n de acordo co c\u00f3digo xen\u00e9tico, de modo que o ribosoma vai unindo os amino\u00e1cidos para formar unha nova prote\u00edna de acordo coas \"instruci\u00f3ns\" da secuencia do ARNm. Existen 64 cod\u00f3ns posibles, de modo que corresponde m\u00e1is dun para cada amino\u00e1cido (por iso se di que o c\u00f3digo xen\u00e9tico \u00e9 un c\u00f3digo dexenerado: non \u00e9 un\u00edvoco). Alg\u00fans cod\u00f3ns indican a terminaci\u00f3n da s\u00edntese, o fin da secuencia codificante; estes cod\u00f3ns de terminaci\u00f3n, tam\u00e9n chamados de parada, de \"stop\" ou \"sen sentido\", son UAA, UGA e UAG.\nReplicaci\u00f3n do ADN.\nA replicaci\u00f3n do ADN \u00e9 o proceso polo cal se obte\u00f1en copias ou r\u00e9plicas id\u00e9nticas dunha mol\u00e9cula de ADN. A replicaci\u00f3n \u00e9 fundamental para a transferencia da informaci\u00f3n xen\u00e9tica dunha xeraci\u00f3n \u00e1 seguinte e, polo tanto, \u00e9 a base da herdanza. O mecanismo consiste esencialmente na separaci\u00f3n das d\u00faas febras da dobre h\u00e9lice, as cales serven de molde para a posterior s\u00edntese de cadeas complementarias a cada unha delas. O proceso \u00e9 diferente en cada unha das febras debido ao mecanismo de funcionamento da ADN polimerase. O resultado final son d\u00faas mol\u00e9culas id\u00e9nticas \u00e1 orixinal. Este tipo de replicaci\u00f3n denom\u00ednase \"semiconservativa\" (ou semiconservadora) debido a que cada unha das d\u00faas mol\u00e9culas orixinadas na duplicaci\u00f3n presenta unha cadea procedente da mol\u00e9cula \"nai\" e outra acabada de sintetizar.\nInteracci\u00f3ns ADN-prote\u00edna.\nTodas as funci\u00f3ns do ADN dependen das s\u00faas interacci\u00f3ns con prote\u00ednas. Estas interacci\u00f3ns poden ser inespec\u00edficas, ou a prote\u00edna pode unirse de forma espec\u00edfica a unha \u00fanica secuencia de ADN. Tam\u00e9n poden unirse ao ADN encimas, entre os cales son especialmente importantes as polimerases, que copian as secuencias de bases do ADN durante a transcrici\u00f3n e a replicaci\u00f3n.\nProte\u00ednas que se unen ao ADN.\nInteracci\u00f3ns inespec\u00edficas.\nInteracci\u00f3n do ADN con histonas (en branco). Os amino\u00e1cidos b\u00e1sicos destas prote\u00ednas (en azul) \u00fanense aos grupos \u00e1cidos dos fosfatos do ADN (en vermello).\nAs prote\u00ednas estruturais que se unen ao ADN son exemplos ben co\u00f1ecidos de interacci\u00f3ns inespec\u00edficas ADN-prote\u00ednas. Nos cromosomas, o ADN forma complexos con prote\u00ednas estruturais. Estas prote\u00ednas organizan o ADN nunha estrutura compacta denominada cromatina. En eucariotas a formaci\u00f3n desta estrutura implica a uni\u00f3n do ADN a un complexo formado por pequenas prote\u00ednas b\u00e1sicas denominadas histonas, mentres que en procariotas est\u00e1n implicadas unha gran variedade de prote\u00ednas. As histonas forman un complexo de forma cil\u00edndrica denominado nucleosoma, arredor do cal se enrola a dobre h\u00e9lice do ADN dando case d\u00faas voltas. Estas interacci\u00f3ns inespec\u00edficas quedan determinadas pola existencia de residuos b\u00e1sicos nas histonas, que forman enlaces i\u00f3nicos co esqueleto de azucre-fosfato do ADN e, polo tanto, son en gran parte independentes da secuencia de bases. Estes amino\u00e1cidos b\u00e1sicos experimentan modificaci\u00f3ns qu\u00edmicas como metilaci\u00f3n, fosforilaci\u00f3n e acetilaci\u00f3n, que alteran a forza da interacci\u00f3n entre o ADN e as histonas, facendo ao ADN m\u00e1is ou menos accesible aos factores de transcrici\u00f3n e, polo tanto, modificando a taxa de transcrici\u00f3n.\nOutras prote\u00ednas que se unen ao ADN de maneira inespec\u00edfica na cromatina incl\u00faen as prote\u00ednas do grupo de alta mobilidade (HMG) que se unen ao ADN pregado ou distorsionado. Estas prote\u00ednas son importantes durante o pregamento dos nucleosomas, organiz\u00e1ndoos en estruturas m\u00e1is complexas para constitu\u00edren os cromosomas durante o proceso de condensaci\u00f3n cromos\u00f3mica. Prop\u00faxose que neste proceso tam\u00e9n intervir\u00edan outras prote\u00ednas, formando unha especie de \"andamio\" sobre o cal se organiza a cromatina; os principais compo\u00f1entes desta estrutura ser\u00edan o encima topoisomerase II \u03b1 (ou \"topoIIalpha\") e a condensina 13S. Por\u00e9n, o papel estrutural da topoisomerase II alfa na organizaci\u00f3n dos cromosomas a\u00ednda se discute, xa que alg\u00fans investigadores argumentan que este encima se intercambia rapidamente tanto nos brazos cromos\u00f3micos coma nos cinetocoros durante a mitose.\nInteracci\u00f3ns espec\u00edficas.\nUn grupo ben definido de prote\u00ednas que se ligan ao ADN \u00e9 o conformado polas prote\u00ednas que se unen especificamente ao ADN monocatenario ou ADN de febra sinxela (ssDNA). En humanos, a prote\u00edna A de replicaci\u00f3n \u00e9 a mellor co\u00f1ecida da s\u00faa familia e act\u00faa en procesos nos que a dobre h\u00e9lice se separa, como a replicaci\u00f3n do ADN, a recombinaci\u00f3n ou a reparaci\u00f3n do ADN. Estas prote\u00ednas parecen estabilizar o ADN monocatenario, protex\u00e9ndoo para evitar que forme estruturas de talo-lazo ou de que sexa degradado por nucleases.\nPor\u00e9n, outras prote\u00ednas evolucionaron para unirse especificamente a secuencias determinadas de ADN. A especificidade da interacci\u00f3n das prote\u00ednas co ADN procede dos m\u00faltiples contactos coas bases do ADN, o que lles permite \"ler\" a secuencia do ADN. A maior\u00eda desas interacci\u00f3ns coas bases ocorre no suco maior, onde as bases son m\u00e1is accesibles.\nAs prote\u00ednas espec\u00edficas estudadas con maior detalle son as encargadas de regular a transcrici\u00f3n, denominadas factores de transcrici\u00f3n. Cada factor de transcrici\u00f3n \u00fanese a unha secuencia concreta de ADN e activa ou inhibe a transcrici\u00f3n dos xenes que presentan estas secuencias pr\u00f3ximas aos seus promotores. Os factores de transcrici\u00f3n poden efectuar isto de d\u00faas formas:\nComo os ADN diana poden encontrarse por todo o xenoma do organismo, os cambios na actividade dun tipo de factor de transcrici\u00f3n poden afectar a miles de xenes. En consecuencia, estas prote\u00ednas son frecuentemente as dianas dos procesos de transduci\u00f3n de sinais que controlan as respostas a cambios ambientais ou a diferenciaci\u00f3n e desenvolvemento celular.\nEncimas que modifican o ADN.\nNucleases e ligases.\nAs nucleases son encimas que cortan as febras de ADN catalizando a hidr\u00f3lise dos enlaces fosfodi\u00e9ster. As nucleases que hidrolizan nucle\u00f3tidos a partir dos extremos das febras de ADN denom\u00ednanse \"exonucleases\", mentres que as que cortan no interior das febras son \"endonucleases\". As nucleases m\u00e1is utilizadas en biolox\u00eda molecular son os encimas de restrici\u00f3n, que son endonucleases que cortan o ADN onde este ten determinadas secuencias de nucle\u00f3tidos espec\u00edficas. Por exemplo, o encima EcoRV, que se mostra na figura da esquerda, reco\u00f1ece a secuencia de 6 bases 5\u2032-GAT|ATC-3\u2032, e fai un corte en ambas as febras do ADN na li\u00f1a vertical indicada, xerando d\u00faas mol\u00e9culas de ADN cos extremos romos. Outros encimas de restrici\u00f3n xeran extremos cohesivos, xa que cortan de forma diferente as d\u00faas febras de ADN. Na natureza, estes encimas pres\u00e9ntanse nas bacterias, e protexen \u00e1s mesmas contra as infecci\u00f3ns de fagos, ao dixeriren o ADN de ditos fagos cando entra a trav\u00e9s da parede bacteriana, actuando como un mecanismo de defensa. En biotecnolox\u00eda, estas nucleases espec\u00edficas de secuencias do ADN util\u00edzanse en enxe\u00f1ar\u00eda xen\u00e9tica para clonar fragmentos de ADN, e na t\u00e9cnica da pegada xen\u00e9tica.\nOs encimas denominados ADN ligases poden unir febras de ADN cortadas ou rotas. As ligases son particularmente importantes na replicaci\u00f3n da febra que sofre replicaci\u00f3n descontinua no ADN (febra retardada), xa que unen os fragmentos (de Okazaki) curtos de ADN xerados na forquita de replicaci\u00f3n para formar unha copia completa do molde de ADN. Tam\u00e9n se utilizan na reparaci\u00f3n do ADN e en procesos de recombinaci\u00f3n xen\u00e9tica.\nTopoisomerases e helicases.\nAs topoisomerases son encimas que pos\u00faen \u00e1 vez actividade nuclease e ligase. Estas prote\u00ednas var\u00edan a cantidade de ADN superenrolado. Alg\u00fans destes encimas funcionan cortando a h\u00e9lice de ADN e permitindo que unha secci\u00f3n rote, de maneira que reducen o grao de superenrolamento. Unha vez feito isto, o encima volve unir os fragmentos de ADN. Outros tipos de encimas poden cortar unha h\u00e9lice de ADN e logo pasar a segunda febra de ADN a trav\u00e9s da rotura, antes de unir as h\u00e9lices. As topoisomerases son necesarias para moitos procesos nos que interv\u00e9n o ADN, como a replicaci\u00f3n do ADN e a transcrici\u00f3n.\nAs helicases son unhas prote\u00ednas que pertencen ao grupo dos motores moleculares. Utilizan enerx\u00eda qu\u00edmica almacenada nos nucle\u00f3sidos trifosfatos, fundamentalmente ATP, para romperen pontes de hidr\u00f3xeno entre bases e separaren a dobre h\u00e9lice de ADN en febras simples. Estes encimas son esenciais para a maior\u00eda dos procesos nos que os encimas necesitan acceder \u00e1s bases do ADN.\nPolimerases.\nAs polimerases son encimas que sintetizan cadeas de nucle\u00f3tidos a partir de nucle\u00f3sidos trifosfato. A secuencia dos seus produtos \u00e9 copia de cadeas de polinucle\u00f3tidos existentes, que se denominan \"moldes\". Estes encimas funcionan engadindo nucle\u00f3tidos ao grupo hidroxilo en 3' do nucle\u00f3tido previo da cadea de ADN. En consecuencia, todas as polimerases funcionan en direcci\u00f3n 5\u2032 \u2192 3\u2032. Nos sitios activos destes encimas, o nucle\u00f3sido trifosfato que se incorpora aparea a s\u00faa base coa correspondente no molde: isto permite que a polimerase sintetice de forma precisa a cadea complementaria ao molde.\nAs polimerases clasif\u00edcanse de acordo co tipo de molde que utilizan:\nRecombinaci\u00f3n xen\u00e9tica.\nEstrutura dun estado intermedio en uni\u00f3n de Holliday na recombinaci\u00f3n xen\u00e9tica. As catro febras de ADN separadas est\u00e1n coloreadas en vermello, azul, verde e amarelo.\nUnha h\u00e9lice de ADN normalmente non interacciona con outros segmentos de ADN, e nas c\u00e9lulas humanas os diferentes cromosomas mesmo ocupan \u00e1reas separadas no n\u00facleo celular, denominadas \u201cterritorios cromos\u00f3micos\u201d. A separaci\u00f3n f\u00edsica dos diferentes cromosomas \u00e9 importante para que o ADN mante\u00f1a a s\u00faa capacidade de funcionar como un almac\u00e9n estable de informaci\u00f3n. Un dos poucos momentos nos que os cromosomas interaccionan \u00e9 durante o sobrecruzamento cromos\u00f3mico, durante o cal se recombinan. O sobrecruzamento cromos\u00f3mico ocorre cando dous cromosomas hom\u00f3logos intercambian segmentos, para o cal as d\u00faas h\u00e9lices de ADN rompen, interc\u00e1mbianse e \u00fanense de novo.\nA recombinaci\u00f3n permite que os cromosomas intercambien informaci\u00f3n xen\u00e9tica e produce novas combinaci\u00f3ns de alelos, o que aumenta a eficiencia da selecci\u00f3n natural e pode ser importante na evoluci\u00f3n r\u00e1pida de novas prote\u00ednas. Durante a profase I da meiose, unha vez que os cromosomas hom\u00f3logos est\u00e1n perfectamente apareados formando estruturas chamadas bivalentes, prod\u00facese o sobrecruzamento ou entrecruzamento \"(crossing-over)\", no cal as crom\u00e1tides hom\u00f3logas (non irm\u00e1s), procedentes do pai e da nai, intercambian material xen\u00e9tico. Como consecuencia do sobrecruzamento prod\u00facese unha recombinaci\u00f3n xen\u00e9tica, que acrecenta en gran medida a variabilidade xen\u00e9tica entre a descendencia de proxenitores que se reproducen por v\u00eda sexual. A recombinaci\u00f3n xen\u00e9tica tam\u00e9n pode estar implicada na reparaci\u00f3n do ADN, en particular na resposta celular \u00e1s roturas de dobre febra do ADN.\nA forma m\u00e1is frecuente de sobrecruzamento cromos\u00f3mico \u00e9 a recombinaci\u00f3n hom\u00f3loga, na que os dous cromosomas implicados comparten secuencias moi similares. A recombinaci\u00f3n non hom\u00f3loga pode ser dani\u00f1a para as c\u00e9lulas, xa que pode producir translocaci\u00f3ns cromos\u00f3micas e anomal\u00edas xen\u00e9ticas. A reacci\u00f3n de recombinaci\u00f3n est\u00e1 catalizada por encimas co\u00f1ecidos como recombinases, tales como RAD51. O primeiro paso no proceso de recombinaci\u00f3n \u00e9 unha rotura de dobre febra no ADN, causada por unha endonuclease ou por un dano no ADN. Posteriormente, unha serie de pasos catalizados en parte pola recombinase, conducen \u00e1 uni\u00f3n das d\u00faas h\u00e9lices formando polo menos unha uni\u00f3n de Holliday, na que un segmento dunha febra simple \u00e9 ali\u00f1ado ou hibridado (\"annealed\") coa febra complementaria na outra h\u00e9lice. A uni\u00f3n de Holliday \u00e9 unha estrutura de uni\u00f3n tetra\u00e9drica que pode moverse ao longo do par de cromosomas, intercambiando unha febra por outra. A reacci\u00f3n de recombinaci\u00f3n detense polo corte da uni\u00f3n e a subseguinte reuni\u00f3n dos segmentos de ADN libres.\nEvoluci\u00f3n do metabolismo de ADN.\nO ADN cont\u00e9n a informaci\u00f3n xen\u00e9tica que permite \u00e1 maior\u00eda dos organismos viventes funcionar, crecer e reproducirse. Por\u00e9n, non est\u00e1 claro durante canto tempo leva exercendo esta funci\u00f3n nos ~3000 mill\u00f3ns de anos da historia da vida, xa que se suxeriu que as formas de vida m\u00e1is temper\u00e1s poder\u00edan ter utilizado ARN como material xen\u00e9tico. O ARN puido funcionar inicialmente como a mol\u00e9cula central dun metabolismo primixenio, xa que pode transmitir informaci\u00f3n xen\u00e9tica e simultaneamente actuar como catalizador formando parte de ribozimas. Este antigo \" mundo de ARN\" onde os \u00e1cidos nucleicos funcionar\u00edan como catalizadores e como almac\u00e9ns de informaci\u00f3n xen\u00e9tica puido influ\u00edr na evoluci\u00f3n do c\u00f3digo xen\u00e9tico actual, baseado en catro nucle\u00f3tidos. Isto deber\u00edase a que o n\u00famero de bases diferentes nun organismo \u00e9 un compromiso entre un n\u00famero pequeno de bases (o que aumentar\u00eda a precisi\u00f3n da replicaci\u00f3n) e un n\u00famero grande de bases (que aumentar\u00eda a eficiencia catal\u00edtica dos ribozimas).\nPor\u00e9n, non temos evidencias directas dos sistemas xen\u00e9ticos primitivos, xa que a recuperaci\u00f3n do ADN a partir da maior parte dos f\u00f3siles \u00e9 imposible, porque o ADN s\u00f3 pode sobrevivir no medio ambiente durante menos dun mill\u00f3n de anos, e logo empeza a degradarse lentamente en fragmentos de menor tama\u00f1o en soluci\u00f3n. Algunhas investigaci\u00f3ns pretenden que se obtivo ADN m\u00e1is antigo, por exemplo un informe sobre o illamento dunha bacteria viable a partir dun cristal salino de 250 mill\u00f3ns de anos de antig\u00fcidade, mais estes datos son controvertidos.\nNon obstante, poden utilizarse ferramentas de evoluci\u00f3n molecular para inferir os xenomas de organismos primitivos a partir de organismos contempor\u00e1neos. En moitos casos, estas inferencias son suficientemente fiables, de maneira que unha biomol\u00e9cula codificada nun xenoma primitivo pode resucitarse no laboratorio para ser estudada hoxe. Unha vez que a biomol\u00e9cula primixenia se resucitou, as s\u00faas propiedades poden ofrecer inferencias sobre ambientes e estilos de vida primixenios. Este proceso relaci\u00f3nase co campo emerxente da \"paleoxen\u00e9tica experimental\".\nMalia todo, o proceso de traballo \"cara atr\u00e1s\" desde o presente ten limitaci\u00f3ns inherentes, raz\u00f3n pola cal outros investigadores tratan de aclarar o mecanismo evolutivo traballando desde a orixe da Terra en diante. Tendo suficiente informaci\u00f3n sobre a qu\u00edmica no cosmos, o xeito en que as substancias c\u00f3smicas puideron depositarse na Terra, e as transformaci\u00f3ns que puideron ter lugar na superficie terrestre primixenia, quizais poderiamos aprender o suficiente sobre as orixes para desenvolver modelos de evoluci\u00f3n ulterior da informaci\u00f3n xen\u00e9tica.\nT\u00e9cnicas m\u00e1is com\u00fans.\nO co\u00f1ecemento da estrutura do ADN permitiu o desenvolvemento de moitas ferramentas tecnol\u00f3xicas que explotan as s\u00faas propiedades fisicoqu\u00edmicas para analizar a s\u00faa implicaci\u00f3n en problemas concretos: por exemplo, desde an\u00e1lises filoxe\u0144eticas para detectar semellanzas entre diferentes taxons, \u00e1 caracterizaci\u00f3n da variabilidade individual dun paciente na s\u00faa resposta a un determinado f\u00e1rmaco, pasando por un enfoque global, a nivel xen\u00f3mico, de calquera caracter\u00edstica espec\u00edfica nun grupo de individuos de interese.\nPodemos clasificar as metodolox\u00edas de an\u00e1lise do ADN en dous grupos: (1) as que procuran a s\u00faa multiplicaci\u00f3n, xa sexa \"in vivo\", como a reacci\u00f3n en cadea da polimerase (PCR), ou \"in vitro\", como a clonaci\u00f3n, e (2) as que explotan as propiedades espec\u00edficas de elementos concretos, ou de xenomas clonados, como \u00e9 o caso da secuenciaci\u00f3n do ADN e da hibridaci\u00f3n con sondas espec\u00edficas (\"Southern blot\" e chips de ADN).\nTecnolox\u00eda do ADN recombinante.\nA tecnolox\u00eda do ADN recombinante, pedra angular da enxe\u00f1ar\u00eda xen\u00e9tica, permite multiplicar en grandes cantidades un fragmento de ADN de interese, o cal se di que foi clonado. Para iso, debe introducirse dito fragmento noutro elemento de ADN, xeralmente un pl\u00e1smido, que pos\u00fae na s\u00faa secuencia os elementos necesarios para que a maquinaria celular dun hospedador, normalmente a bacteria \"Escherichia coli\", o replique. Deste modo, unha vez transformada a cepa bacteriana, o fragmento de ADN clonado reprod\u00facese cada vez que a bacteria se divide.\nPara clonar a secuencia de ADN de interese, empr\u00e9ganse encimas como ferramentas de corte e empalme do fragmento e do vector (o pl\u00e1smido). Ditos encimas pertencen a dous grupos: en primeiro lugar, os encimas de restrici\u00f3n, que pos\u00faen a capacidade de reco\u00f1ecer e cortar secuencias espec\u00edficas; en segundo lugar, a ADN ligase, que establece un enlace covalente entre extremos de ADN compatibles (ver secci\u00f3n Nucleases e ligases).\nSecuenciaci\u00f3n.\nA secuenciaci\u00f3n do ADN consiste en determinar a orde dos nucle\u00f3tidos dun pol\u00edmero de ADN de calquera lonxitude, pero adoita dirixirse \u00e1 determinaci\u00f3n de xenomas completos, debido a que as t\u00e9cnicas actuais permiten realizar esta secuenciaci\u00f3n a gran velocidade, o cal foi de grande importancia para proxectos de secuenciaci\u00f3n a grande escala como o Proxecto Xenoma Humano. Outros proxectos relacionados, en ocasi\u00f3ns froito da colaboraci\u00f3n entre cient\u00edficos a escala mundial, estableceu a secuencia completa do ADN de moitos xenomas de animais, plantas e microorganismos.\nO m\u00e9todo de secuenciaci\u00f3n de Sanger foi o m\u00e1is empregado durante o s\u00e9culo XX. Bas\u00e9ase na s\u00edntese de ADN en presenza de desoxirribonucle\u00f3sidos trifosfato (ddNTP), compostos que, a diferenza dos desoxinucle\u00f3sidos normais (dNTPs), carecen dun grupo hidroxilo no seu extremo 3'. A\u00ednda que os didesoxinucle\u00f3sidos trifosfatados poden incorporarse \u00e1 cadea en s\u00edntese, a carencia dun extremo 3'-OH imposibilita a xeraci\u00f3n dun novo enlace fosfodi\u00e9ster co nucle\u00f3tido seguinte; polo tanto, provocan o remate da s\u00edntese. Por esta raz\u00f3n, o m\u00e9todo de secuenciaci\u00f3n tam\u00e9n se denomina \u00abde terminaci\u00f3n de cadea\u00bb. A reacci\u00f3n real\u00edzase usualmente preparando un tubo co ADN molde, a polimerase, un cebador ou \"primer\", desoxinucle\u00f3sidos normais e unha pequena cantidade de didesoxinucle\u00f3sidos marcados con fluorescencia na s\u00faa base nitroxenada. Deste modo, o ddTTP pode ir marcado en azul, o ddATP en vermello etc. Durante a polimerizaci\u00f3n, vanse truncando as cadeas crecentes, ao chou, en distintas posici\u00f3ns. Polo tanto, prod\u00facese unha serie de produtos de distinto tama\u00f1o, coincidindo a posici\u00f3n da terminaci\u00f3n coa incorporaci\u00f3n do ddNTP correspondente. Unha vez terminada a reacci\u00f3n, \u00e9 posible someter a mestura a unha electroforese capilar (que separa todos os fragmentos segundo a s\u00faa lonxitude) na cal se le a fluorescencia para cada posici\u00f3n do pol\u00edmero. No noso exemplo, a lectura azul-vermello-azul-azul traducir\u00edase como TATT.\nReacci\u00f3n en cadea da polimerase (PCR).\nA reacci\u00f3n en cadea da polimerase, xeralmente co\u00f1ecida polas s\u00faas siglas en ingl\u00e9s como PCR, \u00e9 unha t\u00e9cnica de biolox\u00eda molecular descrita en 1986 por Kary Mullis, cuxo obxectivo \u00e9 obter un gran n\u00famero de copias dun fragmento de ADN dado, partindo dunha escasa cantidade inicial. Para iso, empr\u00e9gase unha ADN polimerase termoestable que, en presenza dunha mestura dos catro desoxinucle\u00f3tidos, un tamp\u00f3n da forza i\u00f3nica axeitada e os cati\u00f3ns precisos para a actividade do encima, dous oligonucle\u00f3tidos (denominados cebadores ou \"primers\") complementarios dunha parte da secuencia (situados a distancia suficiente e en direcci\u00f3n antiparalela) e baixo unhas condici\u00f3ns de temperatura adecuadas, controladas por un aparello denominado termociclador, xera exponencialmente novos fragmentos de ADN semellantes ao orixinal e acoutados polos dous cebadores.\nA PCR pode efectuarse como unha t\u00e9cnica de punto final, \u00e9 dicir, como unha ferramenta de xeraci\u00f3n do ADN desexado, ou como un m\u00e9todo continuo, no que se aval\u00ede dita polimerizaci\u00f3n a tempo real. Esta \u00faltima variante \u00e9 com\u00fan na PCR cuantitativa.\nSouthern blot.\nO m\u00e9todo de \u00abtransferencia de Southern\u00bb ou \u00abSouthern blot\u00bb permite a detecci\u00f3n dunha secuencia de ADN nunha mostra complexa ou non do \u00e1cido nucleico. Combina unha separaci\u00f3n mediante masa e carga (efectuada por medio dunha electroforese en xel) cunha hibridaci\u00f3n cunha sonda de \u00e1cido nucleico marcada dalg\u00fan modo (xa sexa con radioactividade ou cun composto qu\u00edmico) que, tras varias reacci\u00f3ns, dea lugar \u00e1 aparici\u00f3n dun sinal de cor ou fluorescencia. Dita hibridaci\u00f3n real\u00edzase trala transferencia do ADN separado por electroforese a unha membrana de filtro. Unha t\u00e9cnica semellante, pero na cal non se produce a mencionada separaci\u00f3n electrofor\u00e9tica denom\u00ednase dot blot.\nO m\u00e9todo recibe o seu nome en honor ao seu inventor, o bi\u00f3logo ingl\u00e9s Edwin Southern. Por analox\u00eda ao m\u00e9todo Southern, desenvolv\u00e9ronse t\u00e9cnicas parecidas que permiten a detecci\u00f3n de secuencias dadas de ARN (m\u00e9todo northern, que emprega sondas de ARN ou ADN marcadas) ou de prote\u00ednas espec\u00edficas (t\u00e9cnica western, baseada no uso de anticorpos).\nChips de ADN.\nOs chips de ADN son colecci\u00f3ns de oligonucle\u00f3tidos de ADN complementario dispostos en ringleiras fixadas sobre un soporte, frecuentemente de cristal. Util\u00edzanse para o estudo de mutaci\u00f3ns de xenes co\u00f1ecidos ou para monitorizar a expresi\u00f3n x\u00e9nica dunha preparaci\u00f3n de ARN.\nAplicaci\u00f3ns.\nEnxe\u00f1ar\u00eda xen\u00e9tica.\nA investigaci\u00f3n sobre o ADN ten unha grande influencia, sobre todo en medicina, mais tam\u00e9n en agricultura e gandar\u00eda, onde os obxectivos son os mesmos que coas t\u00e9cnicas tradicionais que o home leva utilizando desde hai milenios: domesticaci\u00f3n, selecci\u00f3n e cruces dirixidos para obter variedades de animais e plantas m\u00e1is produtivos. A moderna biolox\u00eda e bioqu\u00edmica fan uso intensivo da tecnolox\u00eda do ADN recombinante, introducindo xenes de interese en organismos, co obxectivo de expresar unha prote\u00edna recombinante concreta, que pode ser:\nMedicina forense.\nEn investigaci\u00f3n forense p\u00f3dese utilizar o ADN presente no sangue, o seme, as c\u00e9lulas de pel, saliva ou pelo de restos atopados na escena dun crime para identificar ao responsable. Esta t\u00e9cnica denom\u00ednase pegada xen\u00e9tica, ou tam\u00e9n \"perfil de ADN\". Ao realizar a proba da pegada xen\u00e9tica, comp\u00e1rase a lonxitude de secci\u00f3ns moi variables de ADN repetitivo, como os microsat\u00e9lites, entre persoas diferentes. Este m\u00e9todo \u00e9 moi fiable para identificar un criminal. Por\u00e9n, a identificaci\u00f3n pode complicarse se a escena est\u00e1 contaminada con ADN de persoas diferentes. A t\u00e9cnica da pegada xen\u00e9tica foi desenvolvida en 1984 polo xenetista brit\u00e1nico Sir Alec Jeffreys, e utilizouse por primeira vez en medicina forense para condenar a unha persoa en Inglaterra en 1983 e 1986. P\u00f3dese requirir \u00e1s persoas acusadas de certos tipos de crimes que fornezan unha mostra de ADN para introducir os resultados nunha base de datos. Isto facilitou o labor dos investigadores na resoluci\u00f3n de casos antigos, onde s\u00f3 se obtivo unha mostra de ADN da escena do crime, nalg\u00fans casos permitindo exonerar a un convicto. A pegada xen\u00e9tica tam\u00e9n pode utilizarse para identificar cad\u00e1veres en accidentes en masa, ou para realizar probas de consanguinidade.\nBioinform\u00e1tica.\nA bioinform\u00e1tica implica a manipulaci\u00f3n, procura e extracci\u00f3n de informaci\u00f3n dos datos da secuencia do ADN. O desenvolvemento das t\u00e9cnicas para almacenar e buscar secuencias de ADN supuxo avances no desenvolvemento do software dos computadores, para moitas aplicaci\u00f3ns, especialmente algoritmos de busca de frases, aprendizaxe autom\u00e1tica e teor\u00edas de bases de datos. A procura de frases ou algoritmos de coincidencias, que buscan a presenza dunha secuencia de letras dentro dunha secuencia de letras maior, desenvolveuse para buscar secuencias espec\u00edficas de nucle\u00f3tidos. Noutras aplicaci\u00f3ns como editores de textos, poden funcionar mesmo algoritmos simples, pero as secuencias de ADN poden xerar que estes algoritmos presenten un comportamento de case-o-peor-caso, debido ao baixo n\u00famero de caracteres. O problema relacionado do ali\u00f1amento de secuencias persegue identificar secuencias hom\u00f3logas e localizar mutaci\u00f3ns espec\u00edficas que as diferencien. Estas t\u00e9cnicas, fundamentalmente o ali\u00f1amento m\u00faltiple de secuencias, util\u00edzanse ao estudar as relaci\u00f3ns filoxen\u00e9ticas e a funci\u00f3n das prote\u00ednas. As colecci\u00f3ns de datos que representan secuencias de ADN do tama\u00f1o dun xenoma, tales como as producidas polo Proxecto Xenoma Humano, son dif\u00edciles de usar sen anotaci\u00f3ns, que marcan a localizaci\u00f3n dos xenes e os elementos reguladores en cada cromosoma. As rexi\u00f3ns de ADN que te\u00f1en patr\u00f3ns asociados con xenes que codifican prote\u00ednas (ou ARN) poden identificarse por algoritmos de localizaci\u00f3n de xenes, o que permite aos investigadores predicir a presenza de produtos x\u00e9nicos espec\u00edficos nun organismo mesmo antes de que fose illado experimentalmente.\nNanotecnolox\u00eda de ADN.\nA nanotecnolox\u00eda de ADN utiliza as propiedades \u00fanicas de reco\u00f1ecemento molecular do ADN e outros \u00e1cidos nucleicos para crear complexos ramificados autoensamblados con propiedades \u00fatiles. Neste caso, o ADN util\u00edzase como un material estrutural, m\u00e1is que como un portador de informaci\u00f3n biol\u00f3xica. Isto levou \u00e1 creaci\u00f3n de ret\u00edculas peri\u00f3dicas de d\u00faas dimensi\u00f3ns usando o m\u00e9todo de \"ADN origami\", ademais de estruturas en tres dimensi\u00f3ns con forma de poliedros.\nTam\u00e9n se demostrou a creaci\u00f3n de aparellos nanomec\u00e1nicos e autoensamblaxes algor\u00edtmicas, e estas estruturas de ADN foron utilizadas como moldes para a colocaci\u00f3n doutras mol\u00e9culas como nanopart\u00edculas de ouro coloidal e mol\u00e9culas da prote\u00edna estreptavidina.\nEvoluci\u00f3n, historia e antropolox\u00eda.\nAo longo do tempo, o ADN almacena mutaci\u00f3ns que se herdan e, polo tanto, cont\u00e9n informaci\u00f3n hist\u00f3rica, de maneira que comparando secuencias de ADN, os xenetistas poden inferir a historia evolutiva dos organismos, a s\u00faa filoxenia. A investigaci\u00f3n filoxen\u00e9tica \u00e9 unha ferramenta fundamental en biolox\u00eda evolutiva. Se comparamos as secuencias de ADN dentro dunha especie, os xenetistas de poboaci\u00f3ns poden co\u00f1ecer a historia de determinadas poboaci\u00f3ns. Isto p\u00f3dese utilizar nunha ampla variedade de estudos, desde ecolox\u00eda ata antropolox\u00eda. Por outro lado, o ADN tam\u00e9n se utiliza para estudar relaci\u00f3ns familiares recentes.\nAlmacenamento de informaci\u00f3n.\nEn 2013 publicouse en \"Nature\" que o Instituto Europeo de Bioinform\u00e1tica e a compa\u00f1\u00eda Agilent Technologies propuxeran un mecanismo para usar a capacidade do ADN de codificar informaci\u00f3n como un medio para o almacenamento de datos dixital. O grupo conseguiu codificar 739 kilobytes de datos en c\u00f3digo de ADN, sintetizar ese ADN, secuencialo despois e descodificar a informaci\u00f3n de novo \u00e1 s\u00faa forma orixinal, cunha exactitude do 100%. A informaci\u00f3n codificada consist\u00eda en ficheiros de texto e de son. Anteriormente, public\u00e1rase un experimento realizado por investigadores da Universidade Harvard, onde se codificara o texto dun libro de 54.000 p\u00e1xinas.\nHistoria da investigaci\u00f3n do ADN.\nO ADN foi illado por primeira vez polo m\u00e9dico su\u00edzo Friedrich Miescher que, en 1869, descubriu unha substancia microsc\u00f3pica no pus de vendaxes de feridas. Como se atopaba no n\u00facleo das c\u00e9lulas chamoulle \"nucle\u00edna\". En 1919, Phoebus Levene identificou a base nitroxenada, o azucre e o fosfato da unidade nucleot\u00eddica. Levene suxeriu que o ADN consist\u00eda nunha cadea de nucle\u00f3tidos unidos uns a outros polos seus fosfatos. Por\u00e9n, Levene pensaba que a cadea era moi curta e as bases repet\u00edanse continuamente nunha orde determinada. En 1937 William Astbury fixo a primeira difracci\u00f3n de raios X do ADN, que mostraba que ti\u00f1a unha estrutura regular.\nEn 1927 Nikolai Koltsov propuxo que as caracter\u00edsticas hereditarias herd\u00e1banse por medio dunha \"mol\u00e9cula xigante hereditaria\" que estar\u00eda feita de \"d\u00faas cadeas especulares que se replicar\u00edan de modo semiconservativo usando cada unha das cadeas como molde\". En 1928, Frederick Griffith descubriu que o car\u00e1cter \"liso\" de certas cepas da bacteria pneumococo pod\u00eda transformarse en \"rugoso\" mesturando bacterias mortas \"lisas\" con bacterias vivas \"rugosas\". Algunha substancia deb\u00eda pasar dunhas a outras levando a informaci\u00f3n necesaria, pero non soubo identificar cal era. Naquela \u00e9poca moitos pensaban que a informaci\u00f3n xen\u00e9tica se almacenaba nas prote\u00ednas. Anos despois en 1943 Oswald Avery, xunto con MacLeod e McCarty, identificaron ao ADN como mol\u00e9cula causante da transformaci\u00f3n no experimento de Griffith. O papel do ADN como mol\u00e9cula hereditaria foi confirmado nos experimentos de Hershey e Chase con virus en 1952.\nEn 1953, James D. Watson e Francis Crick propuxeron o primeiro modelo de dobre h\u00e9lice do ADN, que foi publicado en \"Nature\". O seu modelo de dobre h\u00e9lice estaba baseado na imaxe de difracci\u00f3n de raios X etiquetada como \"Foto 51\" tomada por Rosalind Franklin e Raymond Gosling en maio de 1952, e na informaci\u00f3n sobre o apareamento de bases obtida anos antes de Erwin Chargaff. As regras de Chargaff xogaron un importante papel no establecemento das configuraci\u00f3ns de dobre h\u00e9lice dos ADN B e A.\nAs probas experimentais que apoiaban o modelo de Watson e Crick foron publicadas nunha serie de cinco artigos nunha mesma edici\u00f3n de \"Nature\". Destes cinco artigos, o de Franklin e Gosling foi a primeira publicaci\u00f3n das s\u00faas propias difracci\u00f3ns de raios X e m\u00e9todos de an\u00e1lise orixinais que parcialmente sosti\u00f1an o modelo de Watson e Crick; esta edici\u00f3n tam\u00e9n conti\u00f1a un artigo da estrutura do ADN de Maurice Wilkins e dous dos seus colegas, cuxas an\u00e1lises e modelos de raios X do ADN B \"in vivo\" tam\u00e9n apoiaban a presenza \"in vivo\" da dobre h\u00e9lice do ADN proposta por Crick e Watson nas d\u00faas p\u00e1xinas previas de \"Nature\". En 1962, despois da morte de Franklin, Watson, Crick, e Wilkins recibiron conxuntamente o Premio Nobel de Fisiolox\u00eda e Medicina. Por\u00e9n, as regras do Nobel daquela \u00e9poca s\u00f3 permit\u00edan que fose outorgado a persoas vivas (Franklin xa morrera daquela), e iniciouse un forte debate que a\u00ednda contin\u00faa sobre quen deber\u00eda recibir o cr\u00e9dito polo seu descubrimento.\nCrick presentou en 1957 o dogma central da biolox\u00eda molecular, que predic\u00eda as relaci\u00f3ns entre o ADN, ARN e prote\u00ednas, e formulou a \"hip\u00f3tese do adaptador\". O mecanismo de replicaci\u00f3n semiconservativo do ADN foi demostrado nos experimentos de 1958 de Meselson e Stahl con is\u00f3topos do nitr\u00f3xeno. Posteriores traballos de Crick e colaboradores demostraron que o c\u00f3digo xen\u00e9tico estaba baseado en tripletes de bases non solapados, chamados cod\u00f3ns, o que permitiu a Har Gobind Khorana, Robert W. Holley e Marshall Warren Nirenberg descifrar o c\u00f3digo xen\u00e9tico. Estes descubrimentos representaron o nacemento da biolox\u00eda molecular."}
{"id": "2924", "revid": "1822", "url": "https://gl.wikipedia.org/wiki?curid=2924", "title": "Rosalind Franklin", "text": "Rosalind Franklin, nada en Londres o 25 de xullo de 1920 e finada na mesma cidade o 16 de abril de 1958, foi unha bi\u00f3loga inglesa.\nTraxectoria.\nDedicouse \u00e1 biolox\u00eda molecular e colaborou no descubrimento do ADN tras doutorarse en qu\u00edmica-f\u00edsica na Universidade de Cambridge no 1945. Aprendeu t\u00e9cnicas de difracci\u00f3n de raios X durante unha estad\u00eda de tres anos en Par\u00eds, no Laboratorio Central dos Servizos Qu\u00edmicos do Estado, tras o que se converteu en investigadora asociada no King's College de Londres. Sen o seu co\u00f1ecemento, outro investigador asociado do centro, M. Wilkins, amosou a James D. Watson algunha fotograf\u00eda de difracci\u00f3n de raios X de ADN (ver foto 51) tomada polo equipo de Rosalind, quen, en contacto con Francis Crick, logrou determinar posteriormente a estrutura da mol\u00e9cula. No mesmo n\u00famero de \"Nature\" no que se publicou o artigo crucial de Watson e Crick publicouse tam\u00e9n outro de Wilkins e Franklin sobre o soporte de datos da difracci\u00f3n de raios X. Os tres primeiros foron galardoados co Premio Nobel de Medicina en 1962, pero daquela Rosalind Franklin xa estaba morta."}
{"id": "2927", "revid": "43749", "url": "https://gl.wikipedia.org/wiki?curid=2927", "title": "Mar\u00eda G\u00f6ppert", "text": ""}
{"id": "2932", "revid": "1987", "url": "https://gl.wikipedia.org/wiki?curid=2932", "title": "Varda", "text": "Varda Elent\u00e1ri \u00e9 un personaxe ficticio do \"legendarium\" de J. R. R. Tolkien que aparece principalmente na s\u00faa obra O Silmarillion. \u00c9 unha dos Valar, os seres anxelicais que custodian e gobernan Arda (o mundo no universo de Tolkien).\nPersonaxe.\nVarda \u00e9 unha dos Aratar, os oito Valar de maior poder, e a esposa de Manw\u00eb, co cal vive no cumio de Taniquetil, a monta\u00f1a m\u00e1is alta de Arda, en Valinor. Ambos semellan complementar os poderes do outro cando est\u00e1n xuntos:\nA luz \u00e9 o seu elemento: dise que na s\u00faa cara pervive a luz de Eru (Deus na mitolox\u00eda de Tolkien), e durante a creaci\u00f3n das D\u00faas L\u00e1mpadas de Arda, foi Varda quen as acendeu, concentrando a luz difusa que iluminaba Arda xusto despois da s\u00faa creaci\u00f3n.\nVarda tam\u00e9n \u00e9 co\u00f1ecida como a \"Ra\u00ed\u00f1a das Estrelas\", pois foi ela quen creou as primeiras estrelas no ceo xa antes da formaci\u00f3n de Arda, e m\u00e1is tarde as constelaci\u00f3ns, a partir do orballo da \u00c1rbore Telperion. Entre estas \u00faltimas salienta Valacirca, a \"Fouce dos Valar\": sete estrelas que Varda colocou no ceo do norte como desaf\u00edo a Melkor, o Vala maligno, e como agoiro da Batalla Final que se librar\u00e1 ao final dos tempos. Melkor odia a Varda por riba de todos os demais Valar, porque xa antes da creaci\u00f3n da M\u00fasica dos Ainur ela viu no seu interior e rexeitouno.\nCando o Sol e a L\u00faa foron creados a partir do derradeiro froito e a derradeira flor das D\u00faas \u00c1rbores de Valinor, Varda deu aos barcos que os hab\u00edan transportar polo ceo a capacidade de viaxar polas rexi\u00f3ns m\u00e1is baixas de Ilmen (o equivalente do sistema solar de Tolkien), e fixou unha ruta para cada un dos dous astros. Tam\u00e9n atendeu \u00e1s pregarias de Irmo e Est\u00eb, e organizou os ciclos do Sol e a L\u00faa de xeito que existisen o d\u00eda e a noite.\nVarda \u00e9 descrita como posuidora dunha beleza indescrit\u00edbel e foi reverenciada polos elfos que a chamaban \"Elbereth\".\nNomes.\nComo a maior\u00eda dos personaxes do legendarium, Varda ten un nome diferente en cada unha das linguas ficticias de Tolkien. O seu nome Quenya \"Varda\" significa \"sublime\" ou \"elevada\", e o seu sobrenome \"Elent\u00e1ri\" quere dicir \"Ra\u00ed\u00f1a Estrela\". Outro dos seus sobrenomes \u00e9 \"Tintall\u00eb\", que significa \"Acendedora de Estrelas\".\nEn Sindarin, tam\u00e9n se lle co\u00f1ece como \"Elbereth\" (\"Ra\u00ed\u00f1a Estrela\"), \"Gilthoniel\" (\"Acendedora de Estrelas\") e \"Fanuilos\" (\"Sempre Branca\"). En Quenya primitivo recib\u00eda o nome de \"Barath\u012b\", en Telerin o de \"Baradis\", e en Ad\u00fbnaico o seu nome era \"Avrad\u00ee\"."}
{"id": "2935", "revid": "89787", "url": "https://gl.wikipedia.org/wiki?curid=2935", "title": "Jane Goodall", "text": "Dame Valerie Jane Goodall (PhD, DBE), nada como Valerie Jane Morris-Goodall en Londres o 3 de abril de 1934, m\u00e1is co\u00f1ecida como Jane Goodall \u00e9 unha primat\u00f3loga, et\u00f3loga antrop\u00f3loga e activista medioambiental brit\u00e1nica. \nTraxectoria.\nEstudou o comportamento social e familiar dos chimpanc\u00e9s no Gombe National Park en Tanzania. Fixo o reco\u00f1ecemento da aprendizaxe social, o pensamento, actividade e cultura dos chimpanc\u00e9s salvaxes, a s\u00faa diferenciaci\u00f3n dos bonobos e a inclusi\u00f3n de ambas as especies co gorila como hom\u00ednidos.\nUnha das s\u00faas maiores contribuci\u00f3ns \u00e1 primatolox\u00eda foi o descubrimento do uso de ferramentas polos chimpanc\u00e9s: observou que alg\u00fans exemplares introduc\u00edan rami\u00f1as nos furados dos termiteiros, co que alg\u00fans t\u00e9rmites agarraban o pau coas s\u00faas mand\u00edbulas e \u00f3 retirar o pau pod\u00edan ser comidas polo animal.\nNo seu m\u00e9todo de estudo dos primates introduciu unha compo\u00f1ente humana nomeando os animais en troques de asignarlles un n\u00famero, pr\u00e1ctica habitual ata ent\u00f3n.\nPertence ao comit\u00e9 do proxecto dos Dereitos Non-humanos das Naci\u00f3ns Unidas dende a s\u00faa creaci\u00f3n en 1996 e foi nomeada mensaxeira da paz pola ONU en 2002. No ano 2003 foi reco\u00f1ecida co Premio Pr\u00edncipe de Asturias de Investigaci\u00f3n Cient\u00edfica e T\u00e9cnica.\n\u00c1frica.\nGoodall sempre foi unha apaixonada dos animais e \u00c1frica, o cal a levou \u00e1 granxa dun amigo seu nas terras altas de Kenya en 1957. Al\u00ed conseguiu traballo de secretaria e seguindo o consello do seu amigo chamou por tel\u00e9fono ao paleont\u00f3logo e arque\u00f3logo kenyano, Louis Leakey, para concertar unha cita para discutir de animais. Leakey, que cr\u00eda que o estudo dos grandes simios poder\u00eda dar indicaci\u00f3ns da conduta dos primeiros hom\u00ednidos, estaba en busca dun investigador de chimpanc\u00e9s, a\u00ednda que esta idea gardouna para si mesmo. No canto do anterior, propuxo a Goodall que traballase para el como secretaria. Despois de que a s\u00faa esposa Mary Leakey aprobara, Louis mandou a Goodall \u00e1 Garganta de Olduvai en Tanzania, onde puxo en marcha os seus plans.\nEn 1958, Leakey enviou a Goodall a Londres para estudar a conduta dos primates con Osman Hill e anatom\u00eda dos primates con John R. Napier. Leakey recadou fondos e o 14 de xullo de 1960, Goodall foi ao Parque nacional Gombe Stream, convert\u00e9ndose na primeira das Trimates. A s\u00faa nai acompa\u00f1ouna -a s\u00faa presenza era necesaria para satisfacer os requirimentos de David Antsey, xefe dos gardi\u00e1ns, quen estaba preocupado pola s\u00faa seguridade- Tanzania era Tanganica nese tempo e era un protectorado brit\u00e1nico.\nLeakey conseguiu os fondos e en 1962, mandou a Goodall, quen non ti\u00f1a t\u00edtulo universitario, a Universidade de Cambridge onde obtivo un doutoramento (PhD) en etolox\u00eda. Foi a oitava persoa \u00e1 que se lle permitiu estudar un doutoramento sen contar cunha licenciatura previa. Defendeu a s\u00faa tese en 1965 baixo a tutela de Robert Hinde, antes mestre de St. John's College, Cambridge, titulada \u00abComportamento do chimpanc\u00e9 en liberdade\u00bb, detallando os primeiros cinco anos do seu estudo na Reserva Gombe.\nVida persoal.\nGoodall estivo casada d\u00faas veces. O 28 de marzo de 1964 casou cun nobre holand\u00e9s, o bar\u00f3n Hugo van Lawick, fot\u00f3grafo de vida silvestre, na Chelsea Old Church, Londres, e ela f\u00edxose co\u00f1ecida co nome de baronesa Jane van Lawick -Goodall durante o seu matrimonio. A parella tivo un fillo, Hugo Eric Louis (nacido en 1967); e divorciouse en 1974. O seguinte ano casou con Derek Bryceson (un membro do parlamento de Tanzania e director dos seus parques nacionais); quen morreu de cancro en outubro de 1980. Coa s\u00faa posici\u00f3n no goberno de Tanzania como cabeza do sistema de parques nacionais, Bryceson foi capaz de protexer a investigaci\u00f3n de Goodall e de aplicar unha prohibici\u00f3n ao turismo en Gombe mentres estivo vivo.\nGoodall expresou a s\u00faa fascinaci\u00f3n polo P\u00e9 Grande.\nAo ser preguntada se cr\u00eda en Deus, Goodall dixo en setembro do 2010: \u00abNon te\u00f1o idea de quen ou que \u00e9 Deus. Pero s\u00ed creo nun poder espiritual maior. S\u00edntoo en particular cando estou na natureza. \u00c9 algo que \u00e9 m\u00e1is grande e m\u00e1is forte que eu ou calquera. S\u00edntoo. Iso \u00e9 suficiente para min.\u00bb\nVida profesional.\nInvestigaci\u00f3n no Parque nacional Gombe Stream.\nGoodall \u00e9 co\u00f1ecida polos seus estudos sobre a vida social e familiar dos chimpanc\u00e9s. Empezou a estudar na comunidade de chimpanc\u00e9s de Kasakela, no Parque nacional Gombe Stream, Tanzania, en 1960. Sen un transfondo universitario que influenciar\u00eda a s\u00faa investigaci\u00f3n, Goodall observou cousas que as estritas doutrinas cient\u00edficas pasar\u00edan por alto. No canto de numerar aos chimpanc\u00e9s que observaba, d\u00e1balles nomes como Fifi e David Greybeard, e notou que ti\u00f1an personalidades \u00fanicas e individuais, unha idea non convencional nese tempo. Descubriu que, \u00abnon soamente os seres humanos te\u00f1en personalidade, e son capaces de ter pensamento racional e emoci\u00f3ns como alegr\u00eda e tristeza\u00bb. Ademais observou condutas como abrazos, bicos, palmadas nas costas e mesmo c\u00f3xegas que n\u00f3s consideramos como acci\u00f3ns \u00abhumanas\u00bb. Goodall insiste que estes xestos son evidencia de \u00abas relaci\u00f3ns afectivas, pr\u00f3ximas e de apoio que se establecen entre membros da familia e outros individuos dentro dunha comunidade, que pode ter unha esperanza de vida de m\u00e1is de 50 anos\u00bb. Estes achados suxiren que as similitudes entre humanos e chimpanc\u00e9s non s\u00f3 son xen\u00e9ticas sen\u00f3n que poden ser vistas nas emoci\u00f3ns, intelixencia e relaci\u00f3ns familiares e sociais.\nA investigaci\u00f3n de Goodall en Gombe Stream \u00e9 reco\u00f1ecida na comunidade cient\u00edfica por contradicir d\u00faas crenzas moi arraigadas naquel ent\u00f3n: que soamente os humanos pod\u00edan crear e utilizar ferramentas, e que os chimpanc\u00e9s eran vexetarianos. Observando a un chimpanc\u00e9 alimentarse dun termiteiro, puido apreciar que este colocaba repetidamente talos de pasto nos foxos do mont\u00edculo e remov\u00edaos cubertos de t\u00e9rmites, \u00abpescando\u00bb t\u00e9rmites efectivamente. Os simios tam\u00e9n tomaban poli\u00f1as das \u00e1rbores e remov\u00edanlles as follas, para facelas m\u00e1is efectivas, unha maneira de modificar obxectos, o que \u00e9 o inicio rudimentario da construci\u00f3n de ferramentas. Os humanos distingu\u00edronse a si mesmos do resto do reino animal como Home, o creador de ferramentas\u00bb por moito tempo. En resposta aos achados revolucionarios de Goodall, Louis Leakey escribiu: \"Agora, debemos de redefinir ao home, redefinir \u00e1s ferramentas ou aceptar aos chimpanc\u00e9s como humanos!\u00bb.\nEn contraste \u00e1s condutas cari\u00f1osas e pac\u00edficas que observou, Goodall tam\u00e9n atopou o lado agresivo da natureza dos chimpanc\u00e9s en Gombe Stream. Descubriu que estes animais feren e cazan a primates m\u00e1is pequenos como monos colobos sistematicamente. Goodall observou a un grupo de caza illar un colobo na parte alta dunha \u00e1rbore e bloquear todas as posibles sa\u00eddas, e despois a un chimpanc\u00e9 rubir, capturar e matar ao colobo. Ent\u00f3n, os outros tomaron cada un unha parte do cad\u00e1ver, e compart\u00edrono cos membros restantes da tropa en resposta a condutas de rogo. Os chimpanc\u00e9s de Gombe matan e devoran ata a un terzo da poboaci\u00f3n de colobos no parque cada ano. Isto pola s\u00faa propia conta foi un descubrimento maior que desafiou as concepci\u00f3ns previas da conduta e dieta dos chimpanc\u00e9s.\nPero, talvez a\u00ednda m\u00e1is alarmante e perturbadora, era a tendencia \u00e1 agresi\u00f3n e violencia dentro dos grupos de chimpanc\u00e9s. Goodall observou a femias dominantes matar deliberadamente a femias m\u00e1is novas no grupo para manter a s\u00faa dominancia, \u00e1s veces chegando a o canibalismo.\nInstituto Jane Goodall.\nEn 1977, Goodall estableceu o Instituto Jane Goodall (IJG), o cal apoia \u00e1 investigaci\u00f3n de Gombe, e do cal ela \u00e9 a l\u00edder global, nun esforzo por protexer aos chimpanc\u00e9s e aos seus h\u00e1bitats. Con dezanove oficinas ao redor do mundo, o IJG \u00e9 altamente reco\u00f1ecido polos seus programas de conservaci\u00f3n e desenvolvemento en \u00c1frica, innovadores e centrados na comunidade. O seu programa global para a mocidade, Roots &amp; Shoots (Ra\u00edces e Brotes) iniciouse en 1991 cando un grupo de dezaseis adolescentes locais reun\u00edronse con ela no seu soportal traseiro, en Dar e Salaam, Tanzania. Eles estaban ansiosos por discutir unha variedade de problemas dos que sab\u00edan por experiencia e que lles causaban gran preocupaci\u00f3n. A organizaci\u00f3n agora ten m\u00e1is de dez mil grupos en m\u00e1is de cen pa\u00edses.\nDebido \u00e1 excesiva cantidade de notas escritas a man, fotograf\u00edas e informaci\u00f3n apil\u00e1ndose no fogar de Jane en Dar e Salaam a mediados dos 90, o Instituto Jane Goodall para o Estudo dos Primates foi creado na Universidade de Minnesota, para organizar e almacenar esta informaci\u00f3n. Actualmente os arquivos de informaci\u00f3n orixinais de Jane Goodall residen a\u00ed e foron dixitalizados, analizados e situados nunha base de datos en li\u00f1a. O 17 de marzo de 2011, o portavoz da Universidade de Duke, Karl Bates, anunciou que os arquivos se mover\u00edan a Duke, baixo a supervisi\u00f3n de Anne E. Pusey. a directora de antropolox\u00eda evolutiva de Duke, Pusey, quen administraba os arquivos en Minessota e traballaba con Goodall en Tanzania, traballara en Duke por un ano.\nHoxe en d\u00eda, Goodall dedica virtualmente todo o seu tempo \u00e1 defensa dos chimpanc\u00e9s e o seu ambiente, viaxando case trescentos d\u00edas ao ano. Goodall tam\u00e9n \u00e9 un membro do consello do santuario de chimpanc\u00e9s m\u00e1is grande f\u00f3ra de \u00c1frica, \"Save the Chimps (Salven aos Chimpanc\u00e9s)\" en Fort Pierce, Florida.\nActivismo.\nEn 2011, Goodall apadri\u00f1ou ao grupo de protecci\u00f3n animal australiano, Voiceless, The Animal Protection Institute (Sen voz, o Instituto de Protecci\u00f3n Animal). \u00abPor d\u00e9cadas sent\u00edn preocupaci\u00f3n pola granxa, en parte polo tremendo dano que se inflixe ao medio ambiente, pero tam\u00e9n pola impactante crueldade perpetuada en mill\u00f3ns de seres sensibles\u00bb.\nEn 2012 Goodall tomou o rol de retadora no Desaf\u00edo de Participaci\u00f3n na Conservaci\u00f3n coa Escola DO, antes co\u00f1ecida como Academia D&amp; F. Traballou cun grupo de aspirantes a emprendedor social para crear un taller que puxese en contacto a xente nova coa conservaci\u00f3n da biodiversidade, e para atacar o problema percibido da falta de consciencia global no tema.\nEn 2014 Goodall escribiu a executivos de Air France criticando o continuo transporte de monos cara a laboratorios realizado a trav\u00e9s desa aerol\u00ednea. Segundo Goodall esta pr\u00e1ctica era \u00abcruel e traum\u00e1tica\u00bb para os monos involucrados. O mesmo ano, Goodall tam\u00e9n escribiu aos Institutos Nacionais de Sa\u00fade ( National Institutes of Health ou NIH) criticando os experimentos de privaci\u00f3n maternal realizados en monos beb\u00e9 nos seus laboratorios.\nAntes das elecci\u00f3ns xerais do Reino Unido de 2015, ela era unha de varias celebridades que aprobaban a candidatura parlamentaria de Caroline Lucas do Partido Verde de Inglaterra e Gales.\nGoodall critica a caza de raposo e foi unha das m\u00e1is de vinte persoas famosas que asinaron unha carta aos membros do parlamento brit\u00e1nico en 2015, para opo\u00f1erse ao plan do primeiro ministro conservador David Cameron que buscaba emendar a Acta de Caza de 2004 que a prohib\u00eda.\nEn 2020 puxo voz a un poema de Tom Rivett- Carnac apelando \u00e1 esperanza despois da pandemia do COVID-19.\nCr\u00edticas.\nAlg\u00fans primat\u00f3logos suxeriron fallos na metodolox\u00eda de Goodall, cuestionando a validez das s\u00faas observaci\u00f3ns. Goodall utilizou pr\u00e1cticas pouco convencionais no seu estudo, por exemplo, o po\u00f1erlle nomes aos individuos no canto de numeralos, como era habitual nesa \u00e9poca. A numeraci\u00f3n utiliz\u00e1base para previr o apego emocional e a perda de obxectividade.\nGoodall escribiu respecto diso en 1993: \u00abCando, a principios dos 60, p\u00faxenme a usar con total descaro palabras como infancia, adolescencia, motivaci\u00f3n, estado de \u00e1nimo, recib\u00edn moitas cr\u00edticas. Peor a\u00ednda foi que me atrevese a suxerir que os chimpanc\u00e9s ti\u00f1an personalidades. Atribu\u00edrlle aos animais non humanos unhas caracter\u00edsticas humanas equivale a cometer o pecado m\u00e1is grave da etolox\u00eda:,\u200b o antropomorfismo.\u00bb"}
{"id": "2936", "revid": "98629", "url": "https://gl.wikipedia.org/wiki?curid=2936", "title": "Chimpanc\u00e9 com\u00fan", "text": "O chimpanc\u00e9 com\u00fan (\"Pan troglodytes\") \u00e9 unha das d\u00faas especies do x\u00e9nero \"Pan\". Habita os bosques tropicais e as sabanas da \u00c1frica central e occidental. Os adultos, no seu estado natural, te\u00f1en un peso medio de 43\u00a0kg para os machos e 33\u00a0kg para as femias. a s\u00faa altura media \u00e9 respectivamente de 160\u00a0cm e 130\u00a0cm. Corren perigo de extinci\u00f3n pola degradaci\u00f3n e destruci\u00f3n do seu h\u00e1bitat natural. Estim\u00e1base no ano 2003 que o seu n\u00famero oscilaba entre os 170.000 e os 300.000 individuos."}
{"id": "2940", "revid": "98629", "url": "https://gl.wikipedia.org/wiki?curid=2940", "title": "Laura Bassi", "text": "Laura Bassi, nada o 31 de outubro de 1711 e morta o 20 de febreiro de 1778, foi unha reputada cient\u00edfica, poeta e fil\u00f3sofa italiana, profesora da Universidade de Bolonia por m\u00e1is de 40 anos e primeira Catedr\u00e1tica de f\u00edsica dunha universidade europea. Pioneira na introduci\u00f3n das ideas newtonianas en Italia, foi unha das primeiras mulleres que logrou un \u00e9xito semellante.\nTraxectoria.\nFormaci\u00f3n e primeiros anos.\nLaura Mar\u00eda Catharina Bassi naceu en Bolo\u00f1a o 29 de novembro de 1711. Seu pai, natural de M\u00f3dena, era un avogado de orixe non nobre.\nLaura manifestou dende moi nena as s\u00faas prodixiosa dotes intelectuais, o que levou a seu pai a proporcionarlle unha temper\u00e1 instruci\u00f3n na s\u00faa casa. Con tan s\u00f3 cinco anos comezou a recibir clases de lat\u00edn, franc\u00e9s e matem\u00e1ticas da man de seu curm\u00e1n, o padre Lorenzo Stegani. A partir dos trece anos pasou a ser tutelada polo m\u00e9dico da familia e erudito local Gaetano Tacconi, tam\u00e9n profesor de filosof\u00eda e anatom\u00eda da Universidade de Bolo\u00f1a. quen dirixiu durante os seguintes sete anos a s\u00faa formaci\u00f3n en filosof\u00eda, metaf\u00edsica, l\u00f3xica e historia natural. Tacconi decidiu promocionala nos c\u00edrculos acad\u00e9micos da cidade e as extraordinarias capacidades intelectuais da nena Bassi foron co\u00f1ecidas entre a intelectualidade de Bolo\u00f1a, empezando os acad\u00e9micos a visitar a casa Bassi para co\u00f1ecer de primeira man a brillantez da pequena Laura. Entre eles o cardeal Prospero Lambertini -quen anos m\u00e1is tarde ser\u00eda o Papa Benedicto XIV- cando volveu a Bolo\u00f1a como arcebispo, decatouse da capacidade de Laura na arte da oratoria e dende ese momento a animou no seu traballo cient\u00edfico e se converteu no seu principal mentor e mecenas, proporcion\u00e1ndolle o apoio necesario \u00f3 longo da s\u00faa carreira.\nO seu ano de gloria.\nNo ano 1732, cando a\u00ednda non ti\u00f1a cumpridos os vinte e un anos, te\u00f1en lugar unha serie de acontecementos que marcar\u00e1n de maneira determinante a s\u00faa vida posterior.\nO 17 de abril, animada pola s\u00faa familia e amigos, participa nun debate p\u00fablico sobre filosof\u00eda enfront\u00e1ndose a cinco notables acad\u00e9micos de Bolo\u00f1a. Debido \u00e1 grande expectaci\u00f3n que espertou o evento, este celebrouse no Palacio dos Senadores de Bolo\u00f1a e nel Bassi demostrou ser unha polemista eficaz, impresionando \u00f3 p\u00fablico asistente, entre os que estaban personaxes de peso como o legado papal, o cardenal Grimaldi e o cardeal Pr\u00f3spero Lambertini.\nA s\u00faa carreira profesional.\nComo muller, tivo numerosas dificultades para exercer a s\u00faa profesi\u00f3n. Seus colegas preocup\u00e1ronse de que ela non creara un precedente que animara a outras mulleres a aspirar a carreiras profesionais e que puidese levar a mulleres novas a convivir entre eles. Condicionaron a s\u00faa actividade p\u00fablica \u00e1 aprobaci\u00f3n dos seus colegas.\nNestes primeiros anos Bassi continuou os seus estudos en diversas \u00e1reas: historia natural, grego, mec\u00e1nica e hidr\u00e1ulica cun dos seus titores da infancia, Tacconi, ata que o abandonou porque necesitaba ser m\u00e1is independente intelectualmente do que este pretend\u00eda. A continuaci\u00f3n pasou tres anos estudando matem\u00e1ticas superiores con Gabriele Manfredi, compaxinando estes estudos cos de poes\u00eda, actividade que continuar\u00e1 \u00f3 longo de toda a s\u00faa vida. Con esta formaci\u00f3n en matem\u00e1ticas superiores Bassi conseguiu unha comprensi\u00f3n m\u00e1is profunda das \u00e1reas m\u00e1is complexas da f\u00edsica, e empezou a interesarse polas ideas de Newton, algunhas das cales eran moi controvertidas nesa \u00e9poca. Isto permitiulle, en 1735, ter acceso a unha colecci\u00f3n especial de libros esenciais no Vaticano, o \"Indice Liborum Prohibitorium,\" que ata o momento estivera vetado \u00e1s mulleres eruditas.\nEstas dificultades v\u00edronse un pouco aliviadas cando en 1738 casa co m\u00e9dico e f\u00edsico Giuseppe Veratti (1707-1793). Segundo ela mesma comenta: \u2018\"Elix\u00edn a unha persoa que cami\u00f1a pola mi\u00f1a mesma senda de aprendizaxe, e pola s\u00faa longa experiencia estou segura que non me disuadir\u00e1 dela\".\u2019\nCo seu matrimonio consegue facilitar a s\u00faa carreira profesional -a pesar dos entre oito e doce fillas e fillos que tivo- xa que a partir dese momento era o seu marido, en vez do Senado ou seus colegas, quen deb\u00eda concederlle os permisos necesarios para impartir conferencias p\u00fablicas e desenvolver alg\u00fans outros aspectos da s\u00faa profesi\u00f3n. A parella compartiu non s\u00f3 vida dom\u00e9stica sen\u00f3n tam\u00e9n traballo profesional e curiosidade intelectual. \u00a0\nEn 1742 \u2013para paliar as dificultades que ti\u00f1a no desempe\u00f1o da s\u00faa profesi\u00f3n\u2013 empeza a dar clases particulares de f\u00edsica experimental na s\u00faa casa, e en 1749 inaugura, xunto a seu home, un laboratorio, tam\u00e9n no seu domicilio, que pronto se fixeron famosos en toda Europa. Al\u00ed acolleron tanto a persoas de ciencia de renome como a estudantes con interese sobre todo na f\u00edsica newtoniana, toda unha novidade nese momento e que non era a\u00ednda contemplada nos cursos da universidade. Os seus potentes co\u00f1ecementos de f\u00edsica e matem\u00e1ticas, xunto coa s\u00faa formaci\u00f3n pioneira nas teor\u00edas de Newton -que contrastaba cos enfoques tradicionais dos seus colegas- fixeron de Bassi unha figura clave na difusi\u00f3n da ciencia newtoniana en Italia. Esta fama que adquiriu coa s\u00faa docencia privada valeulle tam\u00e9n un aumento de soldo, que ela reclamou, na universidade.\nEn 1745 o xa Papa Benedicto XIV creou unha nova secci\u00f3n no Instituto de Ciencias, a Benedettini, co obxectivo de estimular novas investigaci\u00f3ns cient\u00edficas en Bolo\u00f1a, seguindo o modelo da Academia de Ciencias de Par\u00eds. Vinte e catro acad\u00e9micos foron aceptados entre os Benedettini, cunha recompensa econ\u00f3mica de cincuenta liras, a condici\u00f3n de que presentasen \u00f3 menos un traballo anual sobre novos fitos cient\u00edficos. Bassi non estaba entre os vinte e catro nomeados inicialmente, pero ela non se conformou e solicitou, a trav\u00e9s dun amigo influente, ser inclu\u00edda neste selecto grupo. O Papa creou unha nova praza, a vix\u00e9simo quinta, entre os Benedettini para que fose ocupada por Bassi. Ela pronto presentou o seu primeiro traballo \u00e1 Academia e as\u00ed continuou durante toda a s\u00faa vida, tendo no momento da s\u00faa morte presentados e publicados 31 traballos.\nEn 1776, cando Paolo Battista Balbi morreu, deixando unha vacante na C\u00e1tedra de F\u00edsica Experimental do Instituto de Ciencia, ligado \u00e1 Academia de Ciencia, o marido de Bassi era asistente de Balbi. A pesar de que el fose a opci\u00f3n m\u00e1is obvia para relevar a Balbi, Bassi presentou a s\u00faa candidatura. Finalmente, polas s\u00faas destacadas habilidades en matem\u00e1ticas, foi ela a nomeada para ocupar dita c\u00e1tedra, con seu marido, Veratti, como o seu asistente; sendo nomeada ademais Presidente do Instituto. Ocupouse da l\u00f3xica, a metaf\u00edsica, a filosof\u00eda, a qu\u00edmica, a hidr\u00e1ulica, as matem\u00e1ticas, a mec\u00e1nica, a \u00e1lxebra, a xeometr\u00eda, linguas antigas e modernas.\nCando Bassi morreu, dous anos m\u00e1is tarde, o seu marido asumiu o cargo de Presidente e posteriormente foi sucedido polo seu fillo Paolo, quen se mantivo no cargo ata 1796.\nLaura Bassi morreu o 20 de febreiro de 1778 en Bolo\u00f1a e foi enterrada na Igrexa do Corpus Domini.\nLegado.\nFoi recordada polas s\u00faas fortes convicci\u00f3ns relixiosas, a s\u00faa dedicaci\u00f3n \u00f3s menos afortunados, e a s\u00faa poes\u00eda \u2013da que ela nunca pasou de considerarse unha afeccionada\u2013, pero por riba de todo foi recordada polo seu legado cient\u00edfico. Foi unha das figuras m\u00e1is relevantes da intelectualidade da florecente Bolo\u00f1a do s\u00e9culo XVIII. Un cr\u00e1ter de Venus foi bautizado Bassi na s\u00faa honra.\nO seu extenso epistolario mostra que mantivo contacto cos personaxes m\u00e1is c\u00e9lebres da s\u00faa \u00e9poca como Volta ou Voltaire. Axudando a este \u00faltimo a entrar na Academia de Ciencias de Bolo\u00f1a en 1744-45.\nPublicou m\u00e1is de trinta traballos -unha boa parte foron sobre f\u00edsica newtoniana e cartesiana- sendo das primeiras persoas que explicou f\u00edsica newtoniana en Italia. Algunhas das s\u00faas disertaci\u00f3ns foron publicadas nos \u201cComentarios do Instituto de Bolo\u00f1a\u201d -conservadas na Academia das Ciencias de Bolo\u00f1a (unha de qu\u00edmica, trece de f\u00edsica, once de hidr\u00e1ulica, d\u00faas de matem\u00e1tica, unha de mec\u00e1nica e unha de tecnolox\u00eda)- e\u00a0 mostran o importante papel desenvolvido por Laura Bassi na discusi\u00f3n cient\u00edfica do seu tempo. Foi tam\u00e9n autora de versos, que foron publicados en varias antolox\u00edas, entre elas a de Agostino Gobbi, \"Scelta di sonetti e canzoni dei pi\u00f9 eccellenti rimatori d\u00b4ogni secolo\" (Venezia, 1739).\nCon todo, como recolle por exemplo a profesora Carolina Mart\u00ednez Pulido no seu artigo \"Mujeres entre bambalinas y artefactos para desvelar los enigmas de la reproducci\u00f3n\", as s\u00faas contribuci\u00f3ns foron totalmente ignoradas e non s\u00f3 non aparecen referencias s\u00faas nas historias oficiais da ciencia, sen\u00f3n que alg\u00fans historiadores afirman que s\u00f3 deu lecci\u00f3ns privadas na s\u00faa casa, pese a estar documentada a s\u00faa docencia na Universidade de Bolo\u00f1a durante m\u00e1is de cuarenta anos.\nLaura Bassi constit\u00fae un bo exemplo do esquecemento, desconsideraci\u00f3n e invisibilidade sufrida polas mulleres na historia da ciencia. Os logros de Laura Bassi mostraron que as mulleres pod\u00edan ser educadas en matem\u00e1ticas e f\u00edsica, ser mestras exitosas e brillantes investigadoras cient\u00edficas.\nEla conseguiu ter unha larga carreira cient\u00edfica en pe de igualdade cos homes da \u00e9poca, salvando t\u00f3dalas dificultades que lle foron xurdindo \u00f3 longo da mesma pola s\u00faa condici\u00f3n de muller, e tam\u00e9n formou unha extensa familia. Foi, polo tanto, unha pioneira na conciliaci\u00f3n da vida familiar e profesional."}
{"id": "2941", "revid": "89787", "url": "https://gl.wikipedia.org/wiki?curid=2941", "title": "Leonardo da Vinci", "text": "Leonardo da Vinci (), nado en Anchiano, Toscana (Rep\u00fablica de Florencia), preto de Vinci, o 15 de abril de 1452 e finado en Amboise (Francia) o 2 de maio de 1519, foi un artista florentino e destacado pol\u00edmata en diferentes eidos: foi pintor, arquitecto, enxe\u00f1eiro, cient\u00edfico, escultor, inventor, urbanista, matem\u00e1tico, escritor e m\u00fasico, icona do Renacemento italiano.\nFrecuentemente descrito como un arquetipo e s\u00edmbolo do home do Renacemento, xenio universal, ademais de fil\u00f3sofo humanista cuxa curiosidade infinita s\u00f3 pode ser equiparable \u00e1 s\u00faa capacidade inventiva, Leonardo da Vinci \u00e9 considerado como un dos m\u00e1is grandes pintores de t\u00f3dolos tempos e, probablemente, \u00e9 a persoa co maior n\u00famero de co\u00f1ecemento en m\u00faltiples disciplinas que xamais existiu.\n\u00c9 m\u00e1is co\u00f1ecido como pintor e d\u00faas das s\u00faas obras m\u00e1is soadas son a \"Mona Lisa\", tam\u00e9n co\u00f1ecida como \"A Gioconda\", e \"A \u00daltima Cea\", copiadas e parodiadas en m\u00faltiples ocasi\u00f3ns, do mesmo xeito que o seu debuxo do \"Home de Vitruvio\", que chegar\u00eda a ser retomado en numerosos traballos derivados. Por\u00e9n, s\u00f3 se co\u00f1ecen unha vintena das s\u00faas obras, debido principalmente aos seus constantes (e \u00e1s veces desastrosos) experimentos con novas t\u00e9cnicas e \u00e1 s\u00faa inconstancia cr\u00f3nica. Este reducido n\u00famero de creaci\u00f3ns, xunto cos seus cadernos que conte\u00f1en debuxos, diagramas cient\u00edficos e reflexi\u00f3ns sobre a natureza da pintura, constit\u00faen un legado para as sucesivas xeraci\u00f3ns de artistas, s\u00f3 igualado, salvando as distancias, unicamente por Michelangelo.\nA pegada de Leonardo na historia da arte europea \u00e9 bastante profunda. Algunhas t\u00e9cnicas desenvolvidas por el, destacadamente o \"sfumato\" e o \"clarescuro\", torn\u00e1ronse unha regra para a pintura dos s\u00e9culos vindeiros.\nComo enxe\u00f1eiro e inventor, Leonardo desenvolveu ideas moi adiantadas ao seu tempo, tales como o helic\u00f3ptero, o carro de combate, o submarino e o autom\u00f3bil. Moi poucos dos seus proxectos chegaron a constru\u00edrse (entre eles a m\u00e1quina para medir o l\u00edmite el\u00e1stico dun cable), xa que a maior\u00eda a\u00ednda non eran realizables nesa \u00e9poca. Como cient\u00edfico, Leonardo da Vinci fixo progresar moito o co\u00f1ecemento nas \u00e1reas da anatom\u00eda, a enxe\u00f1ar\u00eda civil, a \u00f3ptica e a hidrodin\u00e1mica.\nNo ano 2008 foi elixido, nunha enquisa elaborada co motivo da celebraci\u00f3n do D\u00eda de Europa en 50 pa\u00edses europeos, o personaxe m\u00e1is influente na sociedade europea actual. Nun estudo realizado en 1926 o seu cociente intelectual (CI) foi estimado en cerca de 180.\nTraxectoria.\nInfancia.\nLeonardo da Vinci naceu o s\u00e1bado , \u00abna terceira hora da noite\u00bb, \u00e9 dicir, tres horas despois do Avemar\u00eda, o que ser\u00eda \u00e1s 22:30, no castelo de Vinci, preto de Florencia, produto dunha relaci\u00f3n amorosa ilex\u00edtima entre o seu pai, Messer Piero Fruosino di Antonio da Vinci (1427 \u2013 1504), notario, chanceler e embaixador da Rep\u00fablica de Florencia e descendente dunha rica familia de notables italianos, e da s\u00faa nai, Caterina (1427 circa \u2013 1495 circa), unha humilde rapaza cuxa familia campesi\u00f1a habitaba na pequena localidade toscana de Anchiano, situada a dous quil\u00f3metros de Vinci, no territorio da provincia de Florencia, en Italia. Un estudo de 2006 indica que \u00e9 probable que Caterina fose unha escrava orixinaria de Oriente Medio.\nLeonardo, ou Lionardo segundo o seu nome de bautizo, tivo cinco madri\u00f1as e cinco padri\u00f1os, todos eles habitantes da vila. O bautismo tivo lugar na pr\u00f3xima igrexa parroquial de Santa Croce, pero tanto o pai coma a nai estiveron ausentes, xa que non estaban casados. Pouco se sabe sobre os primeiros anos da vida de Leonardo. Pasou os primeiros cinco anos na aldea de Anchiano na casa da s\u00faa nai, ata que en 1457 ela casou con Antonio di Piero Buti del Vacca da Vinci, un campesi\u00f1o da localidade co que tivo cinco fillos, e foi acollido ent\u00f3n na casa da familia do seu pai na vila de Vinci, onde foi tratado como un fillo lex\u00edtimo. Neste lugar, Leonardo recibiu instruci\u00f3n, aprendeu a ler e escribir, e adquiriu co\u00f1ecementos de aritm\u00e9tica. Con todo, practicamente non aprendeu lat\u00edn, base do ensino tradicional. O feito de que tivese unha ortograf\u00eda ca\u00f3tica mostra que a s\u00faa instruci\u00f3n non estivo exenta de lagoas; en todo caso non foi a dun universitario.\nEntre tanto, en 1452, o pai casou cunha moza de dezaseis anos proveniente dunha familia rica de Florencia, Albiera degli Amadori. Esta, ao non ter fillos, envorcou o seu afecto en Leonardo, pero morreu sendo moi nova debido a complicaci\u00f3ns dun parto, en 1464. A\u00ednda que era considerado plenamente desde o seu nacemento como fillo do seu pai, Leonardo nunca foi reco\u00f1ecido formalmente como fillo lex\u00edtimo. O seu pai casou ata catro veces, d\u00e1ndolle dez irm\u00e1ns e d\u00faas irm\u00e1s lex\u00edtimas. Destas relaci\u00f3ns, o pequeno Leonardo tivo un moi bo v\u00ednculo coa \u00faltima muller do seu pai, Lucrezia Guglielmo Cortigiani, afecto que se evidencia nunha nota onde se dirixe a ela como \u00abquerida e doce nai\u00bb.\nNaquela \u00e9poca, as convenci\u00f3ns modernas nos nomes de persoas non se desenvolveran a\u00ednda en Europa, polo que unicamente as grandes familias fac\u00edan uso do apelido patron\u00edmico. A xente da vila adoitaba ser designada polo seu nome, ao que se lle engad\u00edan todo tipo de precisi\u00f3ns \u00fatiles: o nome do pai, o lugar de orixe, un alcume, o nome do mestre no caso dos artes\u00e1ns etc. Por conseguinte, o nome do artista foi \u00abLeonardo di ser Piero Da Vinci\u00bb, cuxo significado \u00e9 \u00abLeonardo, fillo do mestre Piero De Vinci\u00bb; con todo, o termo \u00abDa\u00bb leva unha mai\u00fascula para denotar que se trata dun apelido. O propio Leonardo asinaba simplemente as s\u00faas obras como \u00abLeonardo\u00bb ou \u00abIo, Leonardo\u00bb (Eu, Leonardo), as\u00ed que a maior\u00eda das autoridades atrib\u00faen as s\u00faas obras a \u00abLeonardo\u00bb sen o \u00abda Vinci\u00bb, e \u00e9 veros\u00edmil que se abstivese de empregar o apelido do seu pai por ser fillo ilex\u00edtimo. \"Vinci\" prov\u00e9n de \"vinchio\" ou \"vinco\", denominaci\u00f3n que reciben unhas plantas similares aos xuncos, que crecen na contorna do regato Vincio e que eran utilizadas polos artes\u00e1ns toscanos.\nA s\u00faa avoa paterna, Lucia di ser Piero di Zoso, unha ceramista pr\u00f3xima a Leonardo, foi probablemente a persoa que o iniciou nas artes. Un co\u00f1ecido presaxio refire que un mi\u00f1ato chegando do ceo fixera un voo estacionario sobre o seu berce, tocando a s\u00faa cara coa cola.\nGiorgio Vasari, bi\u00f3grafo do s\u00e9culo XVI dos pintores do Renacemento, conta en \"Le Vite\" (1568), a historia dun campesi\u00f1o local que pediu a \"ser\" Piero que o seu talentoso fillo lle pintase unha imaxe sobre unha placa. Leonardo pintou ent\u00f3n unha representaci\u00f3n dun drag\u00f3n chuspindo lume, tan ben realizada que ser Piero vendeuna a un mercador de arte florentino, quen \u00e1 s\u00faa vez a revendeu ao duque de Mil\u00e1n. Logo de conseguir un beneficio, \"ser\" Piero comprou unha placa decorada cun coraz\u00f3n atravesado por unha frecha e entregoulla ao campesi\u00f1o. Esta historia, as\u00ed e todo, ten que ser tomada con cautela porque, como Paul Barolsky di, moitas historias de \"Le Vite\" son meras invenci\u00f3ns po\u00e9ticas.\nFormaci\u00f3n no taller de Verrocchio.\nO mozo Leonardo era un amante da natureza, a cal observaba con gran curiosidade e interes\u00e1base por todo. Debuxaba caricaturas e practicaba a escritura especular en dialecto toscano. Giorgio Vasari conta unha an\u00e9cdota sobre os primeiros pasos na carreira art\u00edstica do grande artista: \u00ab\"Un d\u00eda, ser Piero tomou alg\u00fans dos seus debuxos e amosoullos ao seu amigo Andrea del Verrocchio e pediulle insistentemente que lle dixese se Leonardo se poder\u00eda dedicar \u00e1 arte do debuxo e se poder\u00eda conseguir algo nesta materia. Andrea sorprendeuse moito dos extraordinarios dons de Leonardo e recomendoulle a ser Piero que lle deixase escoller este oficio, de maneira que ser Piero resolveu que Leonardo entrar\u00eda a traballar no taller de Andrea. Leonardo non se fixo rogar; e, non contento con exercer este oficio, realizou todo o que se relacionaba coa arte do debuxo\"\u00bb. Foi as\u00ed como, a partir de 1466, Leonardo entrou de aprendiz nun dos obradoiros de arte m\u00e1is prestixiosos baixo o maxisterio de Andrea di Cione, co\u00f1ecido como \"Verrocchio\", a quen lle debe parte da s\u00faa excelente formaci\u00f3n multidisciplinaria, na que se aproxima a outros artistas como Sandro Botticelli, Perugino ou Domenico Ghirlandaio. En efecto, a finais de 1468, a\u00ednda que Leonardo estaba empadroado como residente do municipio de Vinci, viaxaba moi a mi\u00fado a Florencia, onde traballaba o seu pai.\nVerrocchio foi un artista de renome, e moi ecl\u00e9ctico. De formaci\u00f3n era ourive e ferreiro, pero ademais foi pintor, escultor e fundidor. Traballou sobre todo para o poderoso mecenas Lourenzo de Medici. Os encargos principais foron retablos e estatuas conmemorativas para as igrexas, pero as s\u00faas obras m\u00e1is grandes foron frescos para as capelas, coma as creadas por Domenico Ghirlandaio para a capela Tornabuoni, e grandes esculturas coma as estatuas ecuestres de \"Erasmo de Narni\" por Donatello e \"Bartolomeo Colleoni\" de Verrocchio. Leonardo traballou tam\u00e9n con Antonio Pollaiuolo, que ti\u00f1a o seu taller moi preto do de Verrocchio, onde fixo os seus primeiros estudos no campo da anatom\u00eda e talvez no lat\u00edn e o grego.\nLogo dun ano dedicado \u00e1 limpeza dos pinceis e outras pequenas actividades propias dun aprendiz, Verrocchio iniciou a Leonardo nas numerosas t\u00e9cnicas que se practicaban nun obradoiro tradicional. As\u00ed, neste contexto, Leonardo tivo a oportunidade de aprender as bases da qu\u00edmica, da metalurxia, do traballo do coiro e do xeso, da mec\u00e1nica e da carpinter\u00eda, as\u00ed como de diversas t\u00e9cnicas art\u00edsticas coma o debuxo, a pintura e a escultura sobre m\u00e1rmore e bronce. Igualmente, recibiu formaci\u00f3n en habilidades como a preparaci\u00f3n das cores, o gravado e a pintura de frescos. Ao se decatar do talento excepcional que ti\u00f1a Leonardo, Verrocchio decidiu confiarlle ao seu alumno terminar alg\u00fans dos seus traballos.\nA formaci\u00f3n recibida durante a s\u00faa aprendizaxe no taller de Verrocchio vai m\u00e1is al\u00f3 e est\u00e9ndese a outros \u00e1mbitos culturais. Estudou c\u00e1lculo algor\u00edtmico e mostrou o bo co\u00f1ecemento que ti\u00f1a citando aos dous abaquistas florentinos m\u00e1is relevantes, Paolo dal Pozzo Toscanelli e Leonardoo Chernionese. Posteriormente, Leonardo mencionou a \"Nobel opera de arithm\u00e9tica\" de Piero Borgi, impresa en Venecia en 1484, e que representa perfectamente o saber destas escolas de abaquistas.\nNon se co\u00f1ece a existencia de ningunha obra de Leonardo durante a \u00e9poca en que traballou con Verrocchio. Segundo Vasari, unicamente colaborou nunha pintura chamada \"Bautismo de Cristo\" (1472-1475). Por outra banda, segundo a lenda, Verrocchio abandonou a terminaci\u00f3n da obra cando se sentiu superado pola calidade do mozo Leonardo, que deixou o seu toque maxistral nun pequeno anxo presente na obra. Tam\u00e9n, de acordo coa tradici\u00f3n de que era o aprendiz quen deb\u00eda posar, Leonardo servir\u00eda de modelo para o \"David\" de Verrocchio, unha escultura en bronce. Do mesmo xeito, tam\u00e9n se sup\u00f3n que \u00e9 o retrato de Leonardo o que representa ao arcanxo Miguel na obra \"Tob\u00edas e o anxo\" de Verrocchio.\nEn 1472, \u00e1 idade de vinte anos, apareceu rexistrado no \"Libro vermello\" do Gremio de San Lucas, o soado gremio dos artistas e doutores en medicina, que en Florencia se agrupaba coa denominaci\u00f3n da \"Campagnia de pittori\". Desta \u00e9poca \u00e9 un dos seus primeiros traballos co\u00f1ecidos, a \"Paisaxe do val do Arno\" ou \"Paisaxe de Santa Maria della neve\" (1473), un debuxo feito con pluma e tinta. Foi as\u00ed como comezou a s\u00faa carreira de pintor con obras xa destacables coma \"A Anunciaci\u00f3n\" (1472-1475), e mellorou a t\u00e9cnica do \"sfumato\" ata un punto de refinamento nunca conseguido antes del.\nNo ano 1476 sempre aparece mencionado como axudante de Verrocchio, xa que, mesmo despois de que o seu pai lle axudase a ter o seu propio obradoiro, el continuou colaborando con Verrocchio debido a que lle profesaba un grande afecto. Durante este per\u00edodo, recibiu encargos persoais e pintou o seu primeiro cadro, \"A Virxe do caravel\" (1476). O arquivo xudicial deste mesmo ano recolle o dato de que foi acusado, xunto con outros tres rapaces, de ter relaci\u00f3ns homosexuais \u2013foron acusados dun caso de sodom\u00eda, pr\u00e1ctica que naquela \u00e9poca en Florencia era ilegal, cun modelo de 17 anos, Xacobe Saltarelli\u2013. A acusaci\u00f3n non foi adiante, e todos foron absoltos por falta de probas; os acusados tiveron que soportar durante un tempo a vixilancia dos \"serenos\", unha especie de polic\u00eda \"anti-vicio\" renacentista. Este documento, que part\u00eda dunha acusaci\u00f3n an\u00f3nima, non permite afirmar categoricamente que Leonardo fose homosexual.\nLeonardo, segundo parece, non mantivo relaci\u00f3ns \u00edntimas con ningunha muller ao longo da s\u00faa vida. A partir desta data ata 1478 non existen rexistros nin de obras s\u00faas nin do seu paradoiro, a\u00ednda que se acostuma pensar que Leonardo estivese no seu taller, en Florencia, entre 1476 e 1481. Pronto Leonardo tam\u00e9n destacou como enxe\u00f1eiro. En 1478, ofreceuse para levantar a igrexa octogonal de San Xo\u00e1n de Florencia. Nese ano Leonardo contaba con 26 anos, e foi cando se afastou do lado do seu mestre logo de superalo brillantemente en todas as disciplinas. Deste xeito converteuse nun mestre pintor independente.\nEn Mil\u00e1n e ao servizo de Ludovico Sforza (1482-1500).\nEn 1481 o mosteiro de San Donato encargoulle a \"Adoraci\u00f3n dos magos\", pero Leonardo nunca acabou este cadro, probablemente decepcionado ou humillado por non ser elixido polo papa Sisto IV para decorar a capela Sistina do Vaticano, en Roma, onde hab\u00eda unha forte competencia entre varios pintores (como Michelangelo). O neoplatonismo, que naquel tempo estaba de moda en Florencia, puido desempe\u00f1ar tam\u00e9n un importante papel na decisi\u00f3n da s\u00faa marcha a unha cidade m\u00e1is aberta, acad\u00e9mica e pragm\u00e1tica coma Mil\u00e1n. Probablemente nesta nova contorna estaba m\u00e1is en consonancia co seu esp\u00edrito, que se baseaba nun desenvolvemento emp\u00edrico dos seus m\u00faltiples experimentos.\nLeonardo pintou \"A Virxe das rochas\" (1483-1486) para a confraternidade da Inmaculada Concepci\u00f3n, que ir\u00eda \u00e1 capela de San Francisco o Grande de Mil\u00e1n. Este cadro foi a orixe dun conflito entre o autor e os propietarios que durou varios anos. Leonardo obtivo o dereito de poder copiar a obra, pero posteriormente iniciouse un problema legal que non se resolveu ata que houbo decisi\u00f3ns xudiciais e a intervenci\u00f3n dalg\u00fans amigos, terminando con d\u00faas versi\u00f3ns da obra. Hoxe en d\u00eda unha versi\u00f3n at\u00f3pase na National Gallery de Londres e a outra no Museo do Louvre en Par\u00eds.\nEn Florencia o traballo de Leonardo non pasou inadvertido. Lourenzo de Medici decatouse de que Leonardo creara unha lira de prata en forma de cabeza de cabalo, e impresionado pola calidade do seu traballo, enviou a Leonardo con ela a Mil\u00e1n como emisario florentino, e tam\u00e9n para que traballase para o mecenas e duque de Mil\u00e1n, Ludovico Sforza. O obxectivo desta manobra era manter boas relaci\u00f3ns con este importante rival. Probablemente foi acompa\u00f1ado polo m\u00fasico Atalante Migliorotti. Ademais escribiulle unha carta ao duque, que se atopa no \"Codici Atl\u00e1ntico\", na que describe as numerosas e variadas habilidades de Leonardo no \u00e1mbito da enxe\u00f1er\u00eda e inf\u00f3rmalle de que tam\u00e9n \u00e9 pintor. Por iso a principal ocupaci\u00f3n de Leonardo a partir de ent\u00f3n foi a de enxe\u00f1eiro, seguindo a tradici\u00f3n dos enxe\u00f1eiros que o precederon. Leonardo aparec\u00eda na lista dos enxe\u00f1eiros dos Sforza e cando foi enviado a Pavia, o 21 de xu\u00f1o de 1493, f\u00edxoo co t\u00edtulo de \"ing\u00e9niarius ducalis\" (enxe\u00f1eiro ducal). Sforza encargoulle a realizaci\u00f3n de diversas tarefas, d\u00e1ndolle o m\u00edtico t\u00edtulo de \"Apeles florentino\", reco\u00f1ecemento reservado unicamente para os grandes pintores. Deste xeito dedicouse a \u00aborganizar festas e espect\u00e1culos con decoraci\u00f3ns suntuosas\u00bb no palacio e inventando enxe\u00f1os que marabillaban ao p\u00fablico, como na voda de Ludovico Sforza e Beatrice d'Este e para a de Ana Sforza e Afonso I d'Este. Tam\u00e9n pintou varios retratos na corte de Mil\u00e1n. Este contacto de Leonardo coas elites ilustradas de Mil\u00e1n foi importante porque lle fixo darse conta das lagoas que ti\u00f1a na s\u00faa formaci\u00f3n.\nOcupouse tanto do estudo para a c\u00fapula da Catedral de Mil\u00e1n, coma da realizaci\u00f3n da versi\u00f3n en arxila para o molde de \"Il Cavallo\", unha impo\u00f1ente estatua ecuestre en honra de Francisco I Sforza, o pai de Ludovico Sforza. \u00cda facerse con setenta toneladas de bronce, o que constitu\u00eda unha verdadeira proeza t\u00e9cnica para a \u00e9poca. A escultura permaneceu inacabada durante varios anos, e o propio Miguel Anxo reco\u00f1eceuse incapaz de fundila. Cando Leonardo acabou a versi\u00f3n en arxila para o molde, e xa ti\u00f1a feitos os plans para o proceso de fundici\u00f3n, o bronce foi utilizado para a fabricaci\u00f3n de can\u00f3ns, xa que houbo que defender a cidade da invasi\u00f3n de Carlos VIII de Francia.\nEn 1490 participou nunha especie de congreso de arquitectos e enxe\u00f1eiros, reunidos para debater alg\u00fans aspectos do acabado da c\u00fapula da catedral de Mil\u00e1n. Al\u00ed co\u00f1eceu a un enxe\u00f1eiro de renome, Francesco di Giorgio Martini, que lle recomendou ir a Parma a consultar con Giovanni Antonio Amadeo e Luca Fancelli, para aclarar determinados aspectos da construci\u00f3n da catedral.\nNesta \u00e9poca Leonardo reflexionou sobre proxectos t\u00e9cnicos e militares. Mellorou os reloxos, o tear, os guindastres e moitas outras ferramentas. Estudou tam\u00e9n o urbanismo e propuxo planos de cidades ideais. Interesouse pola disposici\u00f3n hidr\u00e1ulica e un documento de 1498 c\u00edtao como enxe\u00f1eiro e encargado dos traballos en r\u00edos e canles. En 1495 unha lista detallada dos gastos relativos a un funeral suxiren a morte da s\u00faa nai Caterina.\nContra 1490 creou unha academia que levaba o seu nome, na que durante uns anos ensinou os seus co\u00f1ecementos, anotando todas as s\u00faas investigaci\u00f3ns en pequenos tratados. Pintou o fresco da \"\u00daltima cea\" (1494-1498) para o convento dominico de Santa Maria delle Grazie. En 1496 chegou a Mil\u00e1n Luca Pacioli e estableceu unha grande amizade con Leonardo, que realizou para el as t\u00e1boas que se gravaron na s\u00faa obra \"A Divina proportione\". Un pouco m\u00e1is tarde, en 1498, constru\u00edu o teito do castelo dos Sforza.\nEn 1499 as tropas de Lu\u00eds XII de Francia conquistaron o Ducado de Mil\u00e1n destitu\u00edndo a Ludovico Sforza, que fuxiu a Alema\u00f1a co seu sobri\u00f1o Maximiliano I. O 6 de outubro entrou na cidade Lu\u00eds XII e reivindicou os seus dereitos \u00e1 sucesi\u00f3n dos Visconti. Leonardo atopouse unha ma\u00f1\u00e1 con que os franceses estaban usando como branco para os adestramentos de tiro o seu modelo de arxila a escala real do cabalo da estatua ecuestre de Francisco Sforza, que quedou totalmente destru\u00eddo. O rei Lu\u00eds XII considerou a posibilidade de cortar o muro onde se atopaba \"A \u00faltima cea\" para levala a Francia, coma tam\u00e9n o pensou Napole\u00f3n Bonaparte s\u00e9culos m\u00e1is tarde. Coa ca\u00edda dos Sforza Leonardo quedou ao servizo do conde de Ligny, Lu\u00eds de Luxemburgo, que lle pediu que preparase unha relaci\u00f3n sobre o estado da defensa militar da Toscana. O 14 de decembro Leonardo fixo depositar 600 flor\u00edns no Hospital de Santa Maria Nuova de Florencia, que actuaba como banca. O retorno inesperado de Ludovico Sforza modificou os seus proxectos e fuxiu de Mil\u00e1n co seu asistente Salai e o matem\u00e1tico Luca Pacioli primeiro cara a Mantua e logo a Venecia.\nDe Venecia a Florencia (1501-1508).\nEn marzo de 1499, Leonardo traballou como arquitecto e enxe\u00f1eiro militar para os venecianos que quer\u00edan constru\u00edr protecci\u00f3ns na s\u00faa cidade. Por este motivo, elaborou sistemas para defender a cidade dun posible ataque naval dos turcos e, entre as s\u00faas propostas, destaca a invenci\u00f3n dun tipo de escafandro submarino cun casco rudimentario. Os turcos non atacaron e o invento nunca foi utilizado. A finais de abril, volveu a Florencia e al\u00ed, logo de facer un estudo sobre os cursos de auga na rexi\u00f3n de Friuli, propuxo un sistema de esclusas para facer posible o levantamento do curso do r\u00edo Isonzo e as\u00ed poder alagar toda unha rexi\u00f3n que cubr\u00eda as proximidades de Venecia.\nRegresou a Venecia en abril de 1500 para permanecer al\u00ed durante un par de meses logo de estar en Mantua en compa\u00f1\u00eda do frade matem\u00e1tico Luca Pacioli. En Mantua destacou por un retrato que lle fixo a Isabel d'Este. Unha carta do 4 de abril de 1501 na que Pierre de Nuvola responde \u00e1 duquesa de Mantua, en relaci\u00f3n a Leonardo afirma que \u00abos seus estudos matem\u00e1ticos afast\u00e1rono da pintura\u00bb; Leonardo continuaba levando a cabo grandes investigaci\u00f3ns. En 1501, recibiu no convento da Santissima Annunziata a aprobaci\u00f3n para facer un bosquexo preparatorio do que ser\u00eda \"A Virxe e o Neno con santa Ana e san Xo\u00e1n Bautista\", unha obra que provocou tal admiraci\u00f3n que \u00abhomes e mulleres, novas e vellos\u00bb acud\u00edan a observala \u00abcoma se estivesen participando nun gran festival\u00bb. Realizou unha breve estancia en Roma, na Vila Adriana, en T\u00edvoli. Estivo traballando na \"Virxe do fuso\", un encargo de Florimond Robertet, o secretario de Estado de Lu\u00eds XII de Francia.\nEn 1502, foi solicitado polo pr\u00edncipe C\u00e9sar Borgia, duque de Valentinois e fillo do papa Alexandre VI, e obtivo o cargo de \"capit\u00e1n e enxe\u00f1eiro xeral\". Quedou nas Marcas e en Emilia-Roma\u00f1a para inspeccionar as fortalezas e os territorios recentemente conquistados, enchendo os seus cadernos de m\u00faltiples observaci\u00f3ns, cartas, esbozos de traballo e copias de obras consultadas nas bibliotecas das cidades que visitaba. Al\u00ed reencontrouse con Nicol\u00e1s Maquiavelo, \"esp\u00eda\" de Florencia ao servizo dos Borgia.\nO 18 de outubro de 1503, regresou a Florencia, onde exerceu as funci\u00f3ns de arquitecto e enxe\u00f1eiro hidr\u00e1ulico. Volveu inscribirse no gremio de San Lucas e dedicou dous anos, de 1503 a 1505, \u00e1 preparaci\u00f3n e execuci\u00f3n d\"'A batalla de Anghiari\", unha pintura mural impo\u00f1ente de sete por dezasete metros, mentres Michelangelo pintaba \"A batalla de Cascina\" na parede oposta. As d\u00faas obras perd\u00e9ronse. A obra de Miguel Anxo co\u00f1eceuse a partir dunha copia de Bastiano da Sangallo de 1542, e a pintura de Leonardo co\u00f1\u00e9cese a partir de esbozos preparatorios e de varias copias da secci\u00f3n central, das que sen d\u00fabida a m\u00e1is destacada \u00e9 a de Rubens. Parece ser que as causas da alteraci\u00f3n da obra foron o lume que se utilizou para secar m\u00e1is rapidamente a pintura ou a calidade do material usado; posteriormente foi recuberta, probablemente por un fresco de Giorgio Vasari.\nA mi\u00fado, consult\u00e1base a Leonardo como experto, por exemplo, para estudar a estabilidade do campanario da bas\u00edlica de San Miniato al Monte e no momento da elecci\u00f3n da situaci\u00f3n do \"David\" de Miguel Anxo, sobre o que a s\u00faa opini\u00f3n se opu\u00f1a \u00e1 deste. Foi neste per\u00edodo cando presentou \u00e1 cidade de Florencia o seu proxecto de desviaci\u00f3n do r\u00edo Arno, destinado, por unha banda, a crear unha v\u00eda navegable capaz de conectar Florencia co mar e, por outra, a permitir o control das terribles inundaci\u00f3ns. Este per\u00edodo foi importante para a formaci\u00f3n cient\u00edfica de Leonardo.\nDe Mil\u00e1n a Roma.\nEn 1504, volveu traballar en Mil\u00e1n, que, naquela \u00e9poca, atop\u00e1base baixo o control de Maximiliano Sforza grazas ao apoio dos mercenarios su\u00edzos. Moitos dos alumnos e os interesados na pintura co\u00f1eceron ou traballaron con Leonardo en Mil\u00e1n; entre eles, cabe destacar a Bernardino Luini, Giovanni Antonio Boltraffio e Marco d'Oggiono. O seu pai morreu o 9 de xullo e Leonardo foi apartado da herdanza debido \u00e1 s\u00faa ilexitimidade; as\u00ed e todo, m\u00e1is tarde o seu t\u00edo nomear\u00edao o seu herdeiro universal. O mesmo ano, Leonardo realizou estudos anat\u00f3micos e intentou clasificar as s\u00faas innumerables notas. Tam\u00e9n nesta \u00e9poca empezou a traballar na \"Gioconda\" (1503-1506, e despois 1510-1515) obra habitualmente considerada como un retrato de Lisa Gherardini ou, polo nome de casada, \"Monna Lisa do Giocondo\". Con todo, hai numerosas interpretaci\u00f3ns sobre este cadro que a\u00ednda son motivo de debate e discusi\u00f3n.\nEn 1505, dedicouse a estudar o voo dos paxaros e redactou o \"Codice sul volo degli uccelli\" (C\u00f3dice sobre o voo dos paxaros). A partir de ent\u00f3n, observaci\u00f3ns, experiencias e reconstruci\u00f3ns suced\u00e9ronse con moita intensidade. Un ano m\u00e1is tarde, o goberno de Florencia permitiulle reunirse co gobernador franc\u00e9s de Mil\u00e1n, Charles II d'Amboise, que o retivo con el a pesar das protestas por parte de Florencia. Leonardo quedou no medio de disputas entre franceses e toscanos, e foi urxido polo tribunal para que acabase \"A Virxe das rochas\" co seu alumno Ambrogio de Predis, mentres se atopaba traballando n\"'A batalla de Anghiari\".\nEn 1507, Leonardo quedou como \u00fanico herdeiro do seu t\u00edo Francesco, pero os irm\u00e1ns de Leonardo iniciaron un procedemento para modificar o testamento. Leonardo apelou a Charles d'Amboise e a Florimond Robertet para que intervi\u00f1esen no seu favor;\nLu\u00eds XII tornou a Mil\u00e1n e Leonardo converteuse de novo no organizador das festas que se celebraban na capital lombarda.\nEn 1508, viviu co escultor Giovanni Francesco R\u00fastica en casa de Piero di Braccio Martelli, en Florencia, pero logo marchou e foi vivir a Mil\u00e1n, a \"Porta Orientale\", na parroquia de Santa Babila. Lu\u00eds XII volveu pronto a Italia e en maio de 1509 entrou en Mil\u00e1n. Pronto dirixiu os seus ex\u00e9rcitos contra Venecia e Leonardo seguiu ao rei en calidade de enxe\u00f1eiro militar, e asistiu \u00e1 batalla de Agnadel. En 1511, morreu o gobernador Charles d'Amboise e, en 1512, trala batalla de R\u00e1vena, Francia marchou do territorio italiano. Este segundo per\u00edodo milan\u00e9s permitiulle a Leonardo profundar nas s\u00faas investigaci\u00f3ns de ciencia pura. En 1509, a aparici\u00f3n de \"De expendentis che fugiendis rebus\" de Giorgio Valla tivo unha grande influencia sobre el.\nEn setembro de 1513, Leonardo da Vinci foi a Roma, onde traballou para o papa Le\u00f3n X, membro da rica e poderosa familia dos Medici. Naqueles momentos, no Vaticano, Rafael e Michelangelo ti\u00f1an moito traballo. Ante o \u00e9xito de Sangallo, Leonardo non recibiu m\u00e1is que encargos modestos e parece que non participou na construci\u00f3n das numerosas fortalezas romanas, pouco relevantes, nin no embelecemento da capital. Tampouco tivo \u00e9xito a s\u00faa pintura e refuxiouse noutra especialidade, quizais a s\u00faa preferida, a hidr\u00e1ulica, e realizou un proxecto de secado das Lagoas Pontinas, que pertenc\u00edan ao duque Xuliano II de Medici. En 1514, realizou a serie dos \"Diluvios\", que foi unha resposta parcial \u00e1 grande obra que Miguel Anxo desenvolvera na b\u00f3veda da Capela Sistina.\n\u00abOs Medici cre\u00e1ronme, os Medici destru\u00edronme\u00bb, escribiu Leonardo, sen d\u00fabida para subli\u00f1ar as decepci\u00f3ns da s\u00faa estancia en Roma. Pensou que nunca se lle deixar\u00eda mostrar a s\u00faa capacidade coa realizaci\u00f3n dun encargo importante. Probablemente tam\u00e9n era co\u00f1ecida a s\u00faa inestabilidade, o seu f\u00e1cil des\u00e1nimo e a s\u00faa dificultade para finalizar o que empezara.\nOs \u00faltimos anos en Francia.\nEn setembro de 1515, o novo rei de Francia, Francisco I, reconquistou Mil\u00e1n tras vencer na batalla de Marignano. En novembro do mesmo ano, Leonardo dese\u00f1ou un novo proxecto sobre a disposici\u00f3n do barrio de Medici en Florencia. O 19 de decembro, estivo presente na reuni\u00f3n entre Francisco I e o papa Le\u00f3n X que se celebrou en Bolo\u00f1a. Francisco I encargoulle a Leonardo un le\u00f3n mec\u00e1nico que puidese andar e co detalle de que o peito se abrise para amosar unha flor de lis. Non se sabe para que ocasi\u00f3n foi concibido este le\u00f3n, pero pode ter relaci\u00f3n coa chegada do rei a Li\u00f3n, ou coas conversaci\u00f3ns de paz entre o rei e o papa.\nEn 1516 marchou a Francia xunto co seu axudante, o pintor Francesco Melzi, e quizais tam\u00e9n con Salai; o seu novo mecenas e protector, o rei de Francia Francisco I, instalounos na casa onde este vivira na s\u00faa nenez, o castelo de Clos-Luc\u00e9, preto do castelo de Amboise. Foi o \u00abprimeiro pintor, primeiro enxe\u00f1eiro e primeiro arquitecto do rei\u00bb, e recibiu unha pensi\u00f3n de 10.000 escudos. Na corte francesa estaban m\u00e1is interesados polo pintor ca polo enxe\u00f1eiro, que en Italia era o m\u00e1is valorado. O feito de que Francisco I lle dese o castelo de Clos-Luc\u00e9 p\u00f3dese entender como unha mensaxe a Leonardo para que \u00abfixese o que el quixese\u00bb. Non foi o primeiro artista en recibir esta honra, pois Andrea Solario e Giovanni Giocondo preced\u00e9rano uns anos antes. O rei estaba fascinado con Leonardo e tratouno como un pai. A casa e o castelo de Amboise estaban conectados por un paso subterr\u00e1neo que permit\u00eda ao soberano render visita ao artista e home de ciencia con total discreci\u00f3n. Leonardo proxectou o palacio real de Romorantin, que Francisco I pretend\u00eda erixir para a s\u00faa nai Lu\u00edsa de Savoia: ser\u00eda unha pequena cidade, para a que previu o desv\u00edo dun r\u00edo que a enriquecese con auga e fertilizase os eidos veci\u00f1os. En 1518 participou nas celebraci\u00f3ns do bautizo do Delf\u00edn e das vodas de Lourenzo de Medici cunha sobri\u00f1a do rei franc\u00e9s. Ese mesmo ano Salai abandonou a Leonardo e retornou a Mil\u00e1n, onde m\u00e1is adiante, o 19 de xaneiro de 1524, pereceu nun duelo.\nO 23 de abril de 1519, Leonardo, enfermo desde hab\u00eda varios meses, redactou o seu testamento perante un notario de Amboise. Pediu un sacerdote para se confesar e recibir a extremaunci\u00f3n. Finou o 2 de maio de 1519, en Cloux, \u00e1 idade de 67 anos. A tradici\u00f3n conta que morreu en brazos de Francisco I, pero probablemente isto bas\u00e9ase nunha interpretaci\u00f3n err\u00f3nea dunha ep\u00edgrafe redactada por Giorgio Vasari:\nEsta ep\u00edgrafe, que nunca se viu escrita en ning\u00fan monumento, cont\u00e9n as palabras \u00ab\"sinu rexio\"\u00bb, que poden significar, no sentido literal \u00absobre o peito dun rei\u00bb, pero tam\u00e9n, nun sentido metaf\u00f3rico, \u00abno afecto dun rei\u00bb, e poden ser unha alusi\u00f3n \u00e1 morte de Leonardo nun castelo real.\nNesa \u00e9poca, a corte estaba instalada no castelo de Saint-Germain-en-Laye, onde, o 31 de marzo, a ra\u00ed\u00f1a Claudia de Francia deu a luz a Henrique; e o diario de Francisco I non indica ningunha viaxe do rei ata o mes de xullo. Doutra banda, Francesco Melzi, o disc\u00edpulo de Leonardo, que herdou os seus libros e os seus pinceis e que foi depositario do seu testamento, escribiulle unha carta ao irm\u00e1n de Leonardo onde conta a morte do seu amo, e nela non fai ningunha alusi\u00f3n \u00e1 circunstancia mencionada, nin \u00e1 presenza do rei.\nSegundo a s\u00faa \u00faltima vontade, sesenta esmoleiros seguiron o seu cortexo f\u00fanebre e foi enterrado na capela de Saint-Hubert, no recinto do castelo de Amboise.\nLeonardo non casou nunca e non tivo esposa nin fillos; legou o conxunto das s\u00faas obras para que fosen publicadas ao seu disc\u00edpulo preferido, Francesco Melzi, alumno desde os dez anos. Deulle sobre todo os seus manuscritos, cadernos pequenos, documentos e instrumentos. Francesco, logo de acompa\u00f1alo durante a s\u00faa estancia en Francia, quedou con Leonardo ata a s\u00faa morte, e administrou a s\u00faa herdanza durante os cincuenta anos posteriores \u00e1 morte do seu mestre. Con todo, non publicou nada das obras de Leonardo nin vendeu ningunha das numerosas pinturas, por exemplo \"A Gioconda\", que se atopaba a\u00ednda no seu taller. Os vi\u00f1edos de Leonardo foron divididos entre Gian Giacomo Caprotti da Oreno, outro alumno e disc\u00edpulo moi prezado por Leonardo que entrara ao seu servizo \u00e1 idade de quince anos, e o seu servente Battista di Vilussis. O terreo foi legado aos irm\u00e1ns de Leonardo e a s\u00faa serventa recibiu un bonito abrigo negro.\nA morte de Leonardo \u00e9 tam\u00e9n o comezo da dispersi\u00f3n e a perda de dous terzos dos cincuenta mil documentos orixinais multidisciplinarios redactados en toscano antigo e codificados por el. Cada caderno, manuscrito, p\u00e1xina, esbozo, debuxo, texto e nota foi considerado plenamente como unha obra de arte. Non quedaron m\u00e1is que uns trece mil documentos, dos cales a maior\u00eda cons\u00e9rvanse no arquivo da Cidade do Vaticano.\nVinte anos despois da morte de Leonardo, Francisco I confesoulle ao escultor Benvenuto Cellini:\nRelaci\u00f3ns e influencias.\nLeonardo en Florencia: mestres e contempor\u00e1neos.\nEn 1466, cando Leonardo comezaba a s\u00faa aprendizaxe con Andrea del Verrocchio, morreu o grande escultor Donatello, \u00e1 s\u00faa vez mestre de Verrocchio. O pintor Paolo Uccello \u2013que experimentara coa perspectiva e influ\u00edu no desenvolvemento da pintura de paisaxes\u2013 xa era moi vello, e os pintores Piero della Francesca e Fra Filippo Lippi, o escultor Luca della Robbia e o arquitecto e escritor Leon Battista Alberti ti\u00f1an uns 60 anos. Os artistas m\u00e1is famosos da xeraci\u00f3n seguinte foron Andrea del Verrocchio, Antonio Pollaiuolo e o escultor Mino da Fiesole.\nA mocidade de Leonardo desenvolveuse nunha casa de Florencia en cuxas paredes colgaban obras deses artistas e dos contempor\u00e1neos de Donatello, Masaccio (cuxos frescos figurativos e realistas est\u00e1n impregnados de emoci\u00f3n) e Lorenzo Ghiberti (cuxas \"Portas do Para\u00edso\" amosan unha gran complexidade compositiva, axuntando o traballo como arquitecto co esmero nos detalles). Piero della Francesca fixera un estudo detallado da perspectiva, e foi o primeiro pintor en levar a cabo un estudo cient\u00edfico da luz. Os seus traballos, as\u00ed como os tratados de Leon Battista Alberti deberon ter un profundo efecto nos novos artistas, e en particular no observador Leonardo e nas s\u00faas obras.\nA representaci\u00f3n do espido de Masaccio na \"Expulsi\u00f3n de Ad\u00e1n e Eva do Para\u00edso terreal\", cun Ad\u00e1n cuxos \u00f3rganos xenitais non estaban cubertos cunha folla de parra, crea unha imaxe moi expresiva das formas humanas que ter\u00eda unha grande influencia na pintura, sobre todo por estar representados en tres dimensi\u00f3ns grazas a un novo emprego da luz e a sombra, que Leonardo desenvolvera nas s\u00faas propias obras. O humanismo do Renacemento e a s\u00faa influencia a trav\u00e9s do \"David\" de Donatello pode ser apreciado nas pinturas m\u00e1is tard\u00edas de Leonardo, en particular, no seu \"San Xo\u00e1n Bautista\".\nDaquela, Florencia estaba gobernada por Lourenzo de Medici e mailo seu irm\u00e1n Xuliano (1453-1478), que morreu por mor da conspiraci\u00f3n dos Pazzi. Ludovico Sforza, que gobernou Mil\u00e1n entre 1479 e 1499, e a cuxa corte foi enviado Leonardo como embaixador dos Medici, era tam\u00e9n contempor\u00e1neo seu. Amais, por intermediaci\u00f3n dos Medici Leonardo tomou contacto cos vellos fil\u00f3sofos humanistas como Marsilio Ficino, adscrito ao neoplatonismo, e Cristoforo Landino, autor de comentarios de obras cl\u00e1sicas. Giovanni Pico della Mirandola estivo igualmente vinculado \u00e1 corte dos Medici. Leonardo escribiu m\u00e1is tarde unha nota marxinal no seu diario: \u00abOs Medici cre\u00e1ronme, os Medici destru\u00edronme\u00bb; o significado dese comentario \u00e9 a\u00ednda motivo de controversia.\nA\u00ednda que se adoita citalos xuntos, os tres xigantes do Renacemento, Leonardo, Michelangelo e Rafael, non son da mesma xeraci\u00f3n. Leonardo ti\u00f1a 23 anos cando naceu Michelangelo, e 31 cando naceu Rafael. Este morreu en 1520, un ano despois que Leonardo, e Miguel Anxo, en 1564, 44 anos m\u00e1is tarde.\nAsistentes e alumnos.\nGian Giacomo Caprotti da Oreno, chamado \"\u00abil Salaino\u00bb\" (o diabi\u00f1o) ou Salai, foi descrito por Giorgio Vasari como \u00abun simp\u00e1tico e belo moci\u00f1o de cabelos finos e crechos, que encantaba a Leonardo\u00bb. Salai entrou ao servizo de Leonardo en 1490 \u00e1 idade de 10 anos. A s\u00faa relaci\u00f3n non foi f\u00e1cil. Un ano m\u00e1is tarde, Leonardo fixo unha lista das faltas do mozo, e cualificouno de \u00abladr\u00f3n, mentireiro, teimudo e lamb\u00f3n\u00bb. O \"pequeno dia\u00f1o\" roubara di\u00f1eiro e obxectos de valor en polo menos cinco ocasi\u00f3ns, e dilapidara unha fortuna en roupa, chegando a comprar vinte e cinco pares de zapatos. Con todo, as anotaci\u00f3ns de Leonardo dos primeiros anos da s\u00faa relaci\u00f3n co mozo conte\u00f1en numerosas imaxes do adolescente. Salai foi o seu servente e asistente oficial, durante os trinta anos seguintes.\nEn 1506, Leonardo tomou como alumno a Francesco Melzi, de 15 anos, fillo dun arist\u00f3crata lombardo. Melzi converteuse en compa\u00f1eiro de por vida de Leonardo, e \u00e9 considerado o seu alumno favorito. Permaneceu en Francia con Leonardo e Salai, e estivo co mestre ata a s\u00faa morte. Salai abandonou Francia en 1518 e regresou a Mil\u00e1n, onde constru\u00edu unha casa no vi\u00f1edo dunha leira de Leonardo que finalmente o pintor lle deixou en herdanza. En 1525, Salai morreu violentamente, quizais asasinado ou a consecuencia dun duelo.\nSalai executou un certo n\u00famero de cadros baixo o nome de Andrea Salai, pero a\u00ednda que Giorgio Vasari afirmou que Leonardo lle ensinara moitas cousas sobre pintura, a s\u00faa obra consid\u00e9rase menos valiosa c\u00e1 doutros alumnos de Leonardo, como Marco d'Oggiono ou Giovanni Antonio Boltraffio. En 1515, pintou unha versi\u00f3n espida da Gioconda, chamada \"Monna Vanna\". \u00c1 s\u00faa morte en 1525, a \"Gioconda\" propiedade de Salai foi taxada en 105 liras, o que sup\u00f3n un valor excepcionalmente elevado para un retrato de tama\u00f1o pequeno.\nGiovanni Antonio Boltraffio e Marco d'Oggiono formaron parte do taller de Leonardo cando este regresou a Mil\u00e1n, e tense constancia da existencia de numerosos alumnos, como Ambrogio de Predis, Bernardino di Conti, Francesco Napoletano ou Andrea Solario, estes \u00faltimos menos co\u00f1ecidos.\nVida privada.\nLeonardo da Vinci tivo moitos amigos que gozaron de reco\u00f1ecemento nos seus respectivos campos ou tiveron unha influencia importante na s\u00faa \u00e9poca. Por exemplo, o matem\u00e1tico Luca Pacioli, co que colaborou nun libro; C\u00e9sar Borgia, a cuxo servizo pasou dous anos; Lourenzo de Medici, ou o m\u00e9dico Marcantonio della Torre. Co\u00f1eceu a Nicol\u00e1s Maquiavelo, con quen tivo unha estreita amizade, e ao seu rival Miguel Anxo. Entre as s\u00faas amizades tam\u00e9n se atopaban Franchino Gaffurio e Isabel d'Este. Leonardo non pareceu ter relaci\u00f3ns estreitas con ningunha muller, ag\u00e1s Isabel, de quen fixo un retrato no transcurso dunha viaxe que o levou a Mantua, retrato que parece ser a base para un cadro, hoxe perdido. Foi tam\u00e9n amigo do arquitecto Jacopo Andrea da Ferrara ata o seu asasinato.\nAl\u00e9n da amizade, Leonardo gardou a s\u00faa vida privada en segredo. A s\u00faa vida, as s\u00faas capacidades extraordinarias de invenci\u00f3n, a s\u00faa \u00abexcepcional beleza f\u00edsica\u00bb, a s\u00faa \u00abgraza infinita\u00bb, a s\u00faa \u00abgran forza e xenerosidade\u00bb, a \u00abformidable amplitude do seu esp\u00edrito\u00bb, tal e como as describe Vasari espertaron a curiosidade. Numerosos autores especularon sobre os diferentes aspectos da personalidade de Leonardo. A s\u00faa sexualidade foi obxecto de estudos e an\u00e1lises. Esa tendencia comezou a mediados do s\u00e9culo XVI e incrementouse no transcurso dos s\u00e9culos XIX e XX, pod\u00e9ndose destacar entre os estudosos a Sigmund Freud.\nAs relaci\u00f3ns m\u00e1is \u00edntimas de Leonardo foron cos seus alumnos Salai e Francesco Melzi. Melzi deixou escrito que os sentimentos de Leonardo eran unha mestura de amor e de paix\u00f3n. Despois do s\u00e9culo XVI describ\u00edronse esas relaci\u00f3ns como er\u00f3ticas. A partir de ent\u00f3n escribiuse moito sobre esa presunta homosexualidade e sobre o papel desta na s\u00faa arte, en particular na impresi\u00f3n andr\u00f3xina que se manifesta no seu \"Baco\", e m\u00e1is concretamente nalg\u00fan dos seus debuxos.\nLeonardo foi un apaixonado admirador da natureza e os animais, ata o punto de converterse en vexetariano, e de comprar aves engaioladas para logo po\u00f1elas en liberdade. Foi tam\u00e9n un excelente m\u00fasico. \u00c9 ben co\u00f1ecido que Leonardo era zurdo, o que explicar\u00eda a utilizaci\u00f3n que fac\u00eda da escritura especular.\nArtista.\nPintura.\nA pesar da relativa toma de conciencia e a admiraci\u00f3n que Leonardo espertou como cient\u00edfico e inventor nos \u00faltimos anos, a s\u00faa fama descansou sobre as s\u00faas creaci\u00f3ns como pintor de varias obras, autenticadas ou que se lle atrib\u00faen, e que son consideradas grandes obras mestras do patrimonio universal.\nAs s\u00faas pinturas son soadas. Por unha banda, foron copiadas e imitadas polos estudantes, e por outra foron o centro de debate e controversia entre os especialistas. Entre as calidades, cabe destacar as t\u00e9cnicas pict\u00f3ricas innovadoras que empregou, o sentido da composici\u00f3n e o uso sutil dos \"sfumatos\" de cores, o co\u00f1ecemento profundo da anatom\u00eda humana e animal, da bot\u00e1nica e a xeolox\u00eda, a utilizaci\u00f3n que fac\u00eda da luz, o interese pola fisionom\u00eda, a capacidade de reflectir a forma en que os humanos utilizan o rexistro das emoci\u00f3ns e as expresi\u00f3ns xestuais. Dominaba sobre todo a t\u00e9cnica do \"sfumato\" e a combinaci\u00f3n de sombras e luces. Todas estas calidades aparecen reunidas en obras como \"A Gioconda\", hoxe en d\u00eda no museo do Louvre de Par\u00eds, \"A \u00faltima cea\", outro dos cadros emblem\u00e1ticos de Leonardo, fresco en parede que foi mutilado pola apertura dunha porta no refectorio onde est\u00e1 situado, e \"A Virxe das rochas\", actualmente na National Gallery de Londres.\nLeonardo realizou numerosos retratos de mulleres, pero tan s\u00f3 se lle co\u00f1ece un retrato de home, \"Retrato dun m\u00fasico\". Tam\u00e9n debuxou esbozos caricaturescos dos seus contempor\u00e1neos na moda da arte grotesca.\nNos seus debuxos e pinturas introduce unha concepci\u00f3n innovadora en relaci\u00f3n \u00e1 perspectiva. El consideraba que as artes pict\u00f3ricas forman parte dunha ciencia e ti\u00f1a moito interese polos fundamentos cient\u00edficos e o control racional da pintura. Pero a utilizaci\u00f3n, a mi\u00fado suposta, do n\u00famero de ouro na s\u00faa obra non foi verificada. O seu traballo sobre as proporci\u00f3ns no debuxo do \"Home de Vitruvio\", lim\u00edtase ao uso de fracci\u00f3ns de enteiros. Atribu\u00edselle a mi\u00fado a frase \u00abO personaxe m\u00e1is digno de eloxios \u00e9 o que, polo seu movemento, traduce mellor as paix\u00f3ns da alma\u00bb, que explica ben o seu pensamento de pintor.\nLeonardo era un pintor compulsivo que decote esbozaba grandes obras pict\u00f3ricas para deixalas, ao cabo, sen rematar.\nPrimeiras obras.\nO primeiro traballo de Leonardo que se co\u00f1ece \u00e9 unha parte do \"Bautismo de Cristo\" de Verrocchio e os seus alumnos. Outras pinturas que parecen datar deste per\u00edodo son d\u00faas \"Anunciaci\u00f3ns\". Unha delas \u00e9 pequena, 59 cent\u00edmetros de longo e 14 de alto; tr\u00e1tase dunha \"predela\" para ir na base dunha composici\u00f3n m\u00e1is grande, neste caso un cadro de Lorenzo di Credi do cal foi separada. A outra \u00e9 un traballo moito m\u00e1is grande, de 217 cent\u00edmetros de longo. Nestas d\u00faas Anunciaci\u00f3ns, Leonardo representou a Virxe Mar\u00eda sentada ou de xeonllos \u00e1 dereita da imaxe, cun anxo de perfil que se achega a ela desde a esquerda. Gran parte do seu traballo realizouno no movemento da roupa e as \u00e1s do anxo, e a\u00ednda que anteriormente foi atribu\u00eddo a Domenico Ghirlandaio, \u00e9 agora case universalmente atribu\u00eddo a Leonardo. Entre 1478 e 1482, pintou a \"Madonna Benois\", unha obra que lle \u00e9 atribu\u00edda pero cuxa data de execuci\u00f3n \u00e9 moi debatida. Datada contra 1474-1476, outra pintura que se lle atribu\u00edu ao pintor florentino \u00e9 un pequeno \"Retrato de Xenebra de Benci\". A \"Virxe do caravel\", cuxa data de execuci\u00f3n pres\u00famese que foi \u00f3 redor de 1473, \u00e9 outra das s\u00faas obras deste per\u00edodo.\nD\u00e9cada de 1480.\nNa d\u00e9cada de 1480, Leonardo recibiu dous grandes encargos e comezou a traballar para outra obra que foi igualmente de grande importancia en termos de composici\u00f3n. Desgraciadamente, d\u00faas delas nunca foron terminadas, e a terceira foi sometida a un proceso de negociaci\u00f3n para a finalizaci\u00f3n e o pago. Un destes cadros foi o de \"San Xer\u00f3nimo\". Liana Bortolon, asocia este cadro a un per\u00edodo dif\u00edcil da vida de Leonardo; os signos da melancol\u00eda p\u00f3dense ler no seu diario: \u00abPensaba que aprend\u00eda a vivir; aprend\u00eda s\u00f3 a morrer\u00bb.\nA fixaci\u00f3n audaz e innovadora da composici\u00f3n de San Xer\u00f3nimo, cos elementos da paisaxe e o drama persoal, aparece igualmente noutra grande obra inacabada, a \"Adoraci\u00f3n dos Magos\", un encargo dos frades agosti\u00f1os de San Donato de Scopeto. Foi un cadro moi complexo, e Leonardo realizou numerosos debuxos e estudos preparatorios, inclu\u00edndo un moi detallado para a perspectiva lineal dunha ru\u00edna de arquitectura cl\u00e1sica que serve de fondo \u00e1 escena. Pero, en 1482, a petici\u00f3n de Lourenzo de Medici, Leonardo marchou a Mil\u00e1n para ga\u00f1ar os favores de Ludovico Sforza, de xeito que abandonou a creaci\u00f3n do cadro.\nA terceira obra importante deste per\u00edodo \u00e9 \"A Virxe das rochas\", que foi un encargo da confrar\u00eda da Inmaculada Concepci\u00f3n de Mil\u00e1n. A pintura servir\u00eda para encher un gran retablo xa constru\u00eddo, e tivo unha elaboraci\u00f3n case tan complexa coma a \"Adoraci\u00f3n dos Magos\", a pesar de conter s\u00f3 catro personaxes, e describir unha paisaxe en lugar dun fondo arquitect\u00f3nico. O cadro puido ser terminado, e fix\u00e9ronse d\u00faas versi\u00f3ns del: a que quedou na capela da confrar\u00eda e unha segunda versi\u00f3n feita alg\u00fans anos m\u00e1is tarde, co engadido das aureolas e o bast\u00f3n de Xo\u00e1n Bautista.\nEntre 1488 e 1490 pintou \"A dama do armi\u00f1o\", \u00f3leo sobre t\u00e1boa de 54,8\u00a0cm de alto e 40,3 de ancho, que se cre que representa a Cecilia Gallerani, amante de Ludovico Sforza, de 17 anos.\nD\u00e9cada de 1490.\nEntre 1495 e 1498 Leonardo realizou \"A \u00daltima Cea\", que representa a \u00faltima comida compartida por Xes\u00fas cos seus disc\u00edpulos; foi executada directamente sobre un muro do convento de Santa Maria delle Grazie en Mil\u00e1n. Leonardo traballaba do alba ao crep\u00fasculo sen deterse para comer, e deixaba de traballar os tres ou catro d\u00edas seguintes, o que topou coa incomprensi\u00f3n do prior do convento. \u00c9 unha obra mestra na s\u00faa concepci\u00f3n e caracterizaci\u00f3n, que recibiu a admiraci\u00f3n de artistas do talle de Rubens e Rembrandt. A obra tivo que ser restaurada constantemente debido \u00e1 t\u00e9cnica utilizada por Leonardo, e logo dun tempo xa foi descrita por unha testemu\u00f1a como unha obra \u00abtotalmente danada\u00bb. A pesar de todo, \u00e9 unha das obras de arte m\u00e1is reproducidas.\nEntre 1499 e 1500, Leonardo pintou unha representaci\u00f3n de \"Santa Ana, a Virxe, o Neno e san Xoani\u00f1o\", tam\u00e9n chamada \"Cart\u00f3n de Burlington House\", realizada con xiz negro, albaialde e difumino sobre oito follas de papel pegadas.\nD\u00e9cada de 1500.\nEntre 1503 e 1506 traballou nun pequeno retrato, \"A Gioconda\", probablemente o cadro m\u00e1is famoso da pintura occidental. A obra representa probablemente a Lisa Gherardini, esposa de Francesco del Giocondo, un mercador de teas de Florencia. Foi un cadro moi querido por Leonardo e que tivo con el ata a s\u00faa morte. \u00c9 salientable o seu bo estado de conservaci\u00f3n e o feito de que non te\u00f1a ning\u00fan signo visible de reparaci\u00f3ns, sobrecapa ou sobrepintados, feito moi raro nunha pintura desta \u00e9poca.\nOutra obra destacable \u00e9 \"A Virxe, o Neno Xes\u00fas e santa Ana\", pintada contra 1510, e que foi copiada moitas veces. A obra influ\u00edu sobre todo en Michelangelo, Rafael Sanzio e Andrea del Sarto, e a trav\u00e9s deles, en Pontormo e Antonio da Correggio. O estilo da composici\u00f3n foi adoptado en particular por pintores venecianos como Tintoretto e Paolo Veronese. Unha das \u00faltimas pinturas de Leonardo foi o \"San Xo\u00e1n Bautista\", na que usou como modelo a Salai.\nDebuxos.\nLeonardo non foi un pintor prol\u00edfico pero, en cambio, foi un debuxante moi produtivo; chegou a encher os seus diarios de pequenos esbozos e debuxos moi detallados para deixar constancia de todo o que atraese a s\u00faa atenci\u00f3n. Ademais das notas, existen numerosos estudos das s\u00faas pinturas, e alg\u00fans son bosquexos preparatorios de obras como a \"Adoraci\u00f3n dos Magos\", \"A Virxe das rochas\" ou \"A \u00daltima Cea\". O seu primeiro debuxo datado \u00e9 a \"Paisaxe do val do Arno\" de 1473, onde se pode observar o r\u00edo, as monta\u00f1as, o castelo Montelupo e, no fondo, as explotaci\u00f3ns agr\u00edcolas feitas con gran detalle.\nEntre os debuxos m\u00e1is soados est\u00e1 o \"Home de Vitruvio\", un estudo das proporci\u00f3ns do corpo humano, o \"Xefe do anxo\", \"A Virxe das rochas\" e \"A Virxe, o Neno Xes\u00fas con santa Ana e san Xo\u00e1n Bautista\", un gran debuxo (160\u00d7100\u00a0cm) en xeso branco e negro sobre un papel de cor; no que utiliza a t\u00e9cnica sutil do \"sfumato\" ao xeito da \"Mona Lisa\". Non parece que Leonardo fixese ningunha pintura a partir deste debuxo, pero un cadro bastante pr\u00f3ximo \u00e9 \"A Virxe, o Neno Xes\u00fas e santa Ana\". O tema de santa Ana, xunto co da Sagrada Familia, predominar\u00eda na obra de Leonardo de 1500 a 1517.\nEntre outros debuxos de interese destacan numerosos estudos \"caricaturescos\" que, a\u00ednda que esaxerados, parecen estar baseados na observaci\u00f3n de modelos vivos. Vasari refire que cando Leonardo v\u00eda unha persoa que ti\u00f1a unha cara interesante, segu\u00edaa durante todo o d\u00eda para poder observala e debuxala con detemento. Tam\u00e9n existen numerosos estudos de mozos de gran beleza, adoito asociados a Salai, cunha cara pouco habitual, co chamado \"perfil grego\", caracter\u00edstico de moitas estatuas gregas. Leonardo pintou a Salai levando diferentes traxes e disfraces, pois hai que recordar que Leonardo era famoso por crear decoraci\u00f3ns e vestimentas para procesi\u00f3ns tradicionais. Outros debuxos, a mi\u00fado minuciosos, mostran estudos sobre roupas. Outro exemplo da curiosidade de Leonardo \u00e9 un macabro debuxo de Bernardo di Bandino, un dos asasinos de Xuliano de Medici na conspiraci\u00f3n dos Pazzi, logo de ser colgado nunha das fiestras do Pazo de Xustiza de Florencia, o 29 de decembro de 1479, debuxo que se conserva no Museo L\u00e9on-Bonnat de Baiona, adquirido por Le\u00f3n Bonnat en 1884.\nEscultura.\nNon chegou aos nosos d\u00edas ningunha das s\u00faas esculturas. O proxecto escult\u00f3rico de Leonardo do que m\u00e1is se sabe \u00e9 o dunha estatua ecuestre que representaba a Francisco Sforza, pai de Ludovico o Mouro. Exced\u00eda en tama\u00f1o as outras d\u00faas estatuas ecuestres de bronce feitas no Renacemento: Gattamelata de Donatello en Padua e Bartolomeo Colleoni de Verrocchio en Venecia. Leonardo executou en arxila o modelo, co\u00f1ecido como o \"Gran Cabalo\". Estaba previsto que fose unha escultura en bronce, de 8 metros de altura, e alzar\u00edase en Mil\u00e1n. Prepar\u00e1ronse 70 toneladas de metal para moldeala, mais o monumento quedou sen acabar durante varios anos, o que non era infrecuente en Leonardo. En 1495 o bronce usouse para fabricar can\u00f3ns para o duque nun intento de salvar Mil\u00e1n dos franceses baixo o reinado de Carlos VIII de Francia en 1495. Por iniciativa privada, ergueuse en 1999 en Nova York unha escultura constru\u00edda segundo os seus planos, que foi doada \u00e1 cidade de Mil\u00e1n, onde foi instalada.\nLeonardo como observador, cient\u00edfico e inventor.\nLibros de notas.\nAs s\u00faas elucubraci\u00f3ns sobre temas t\u00e9cnicos e cient\u00edficos rexistr\u00e1baas Leonardo con minuciosidade e nelas combin\u00e1base perfectamente a arte coa ciencia para representar do mellor xeito posible a materializaci\u00f3n das s\u00faas ideas.\nO humanismo renacentista non ve polaridades mutuamente exclu\u00edntes entre a ciencia e as artes. Os estudos de Leonardo en ciencias e enxe\u00f1er\u00eda son tan impresionantes e innovadores coma a s\u00faa obra art\u00edstica, e foron rexistrados nos seus diarios e cadernos de notas, que comprenden 13.000 p\u00e1xinas de texto e debuxos, asociando arte e filosof\u00eda natural (precedente da ciencia moderna). Tales notas foron realizadas e postas ao d\u00eda de xeito coti\u00e1n ao longo de toda a vida e viaxes de Leonardo. De xeito constante esforz\u00e1base por facer observaci\u00f3ns do mundo que o rodeaba, consciente e orgulloso de ser, como el se defin\u00eda, un \"iletrado\", autodidacta e l\u00facido observador de fen\u00f3menos naturais a mi\u00fado afastados do que se aprend\u00eda na escola.\nPor\u00e9n, con certo af\u00e1n cr\u00edptico, coma se non quixese desvelar completamente os seus descubrimentos, estes diarios est\u00e1n na s\u00faa maior parte redactados usando escritura especular, \u00e9 dicir da dereita cara \u00e1 esquerda, de xeito que para facer a interpretaci\u00f3n dos seus escritos \u00e9 necesario empregar un espello, o que puido deberse m\u00e1is a raz\u00f3ns pr\u00e1cticas, que a raz\u00f3ns de cifrado, como se suxeriu tantas veces, pois as\u00ed evitaba pasar coa man por encima do escrito evitando deste xeito esborranchar o traballo. E, dado que Leonardo escrib\u00eda coa man esquerda, result\u00e1balle m\u00e1is c\u00f3modo facelo de dereita a esquerda.\nAs s\u00faas notas e debuxos, os m\u00e1is antigos datados en 1475, mostran unha gran variedade de intereses e de preocupaci\u00f3ns, e mesmo simples listas da compra ou de di\u00f1eiro prestado. Hai composici\u00f3ns de cadros, estudos de detalles e de tapices, estudos sobre as expresi\u00f3ns faciais, animais, disecci\u00f3ns, beb\u00e9s, estudos de bot\u00e1nica e xeolox\u00eda, m\u00e1quinas de guerra, m\u00e1quinas voadoras e traballos de arquitectura.\nEstes cadernos de notas eran nun principio follas soltas de diferentes tama\u00f1os e tipos, foron regalados \u00e1 s\u00faa morte as s\u00faas amizades e hoxe en d\u00eda atoparon o seu lugar en colecci\u00f3ns importantes como as expostas no Castelo de Windsor, no Museo do Louvre, na Biblioteca Nacional de Espa\u00f1a, na Biblioteca Ambrosiana de Mil\u00e1n, ou no Vitoria and Albert Museum e a British Library de Londres.\nOs diarios de Leonardo parecen estar destinados \u00e1 s\u00faa publicaci\u00f3n, dado que moitas follas te\u00f1en unha forma e unha orde que facilitan a edici\u00f3n. En moitos casos, un s\u00f3 tema, por exemplo, o coraz\u00f3n ou o feto humano, est\u00e1n tratados en detalle, tanto no texto coma nos debuxos, nunha soa folla. Este modo de organizaci\u00f3n minimiza igualmente as perdas das follas que foron distribu\u00eddas posteriormente. A raz\u00f3n pola que non foron publicadas en vida de Leonardo \u00e9 a\u00ednda desco\u00f1ecida, a\u00ednda que se pensa que puido deberse a que a sociedade da s\u00faa \u00e9poca, e especialmente a Igrexa cat\u00f3lica, non estaban preparadas para recibir os estudos anat\u00f3micos.\nO Codex Leicester \u00e9 o \u00fanico gran traballo destas caracter\u00edsticas que se atopa en mans privadas. O seu propietario \u00e9 Bill Gates quen en 1994 adquiriu estes manuscritos por 30.8 mill\u00f3ns de d\u00f3lares.\nEstudos cient\u00edficos.\nDotado dunha aguda capacidade de observaci\u00f3n, a s\u00faa aproximaci\u00f3n \u00e1 ciencia nunca destacou polas s\u00faas explicaci\u00f3ns te\u00f3ricas nin por recorrer a experimentos; en cambio, para comprender os fen\u00f3menos que lle interesaban describ\u00edaos e debux\u00e1baos ata os seus \u00faltimos detalles, pensando en realizar unha grande enciclopedia baseada en detallados debuxos de todo o co\u00f1ecido. Os seus estudos sobre o voo dos paxaros ou o movemento da auga son sen d\u00fabida moi destacables. Como lle faltaba formaci\u00f3n b\u00e1sica en lat\u00edn e en matem\u00e1ticas, os investigadores contempor\u00e1neos ignoraron ao sabio Leonardo; con todo, o seu sorprendente autodidactismo levouno a aprender lat\u00edn el s\u00f3.\nNa d\u00e9cada de 1490, estudou matem\u00e1ticas con Luca Pacioli e realizou unha serie de debuxos de s\u00f3lidos regulares nunha forma esquel\u00e9tica para que formasen parte do libro \"Divina Proportione\" (1509). Estaba fascinado pola idea do absoluto e o universal. Con todo, a s\u00faa cultura matem\u00e1tica era fundamentalmente pr\u00e1ctica, coas limitaci\u00f3ns propias dos abaquistas do seu tempo, con alg\u00fans co\u00f1ecementos da xeometr\u00eda euclidiana, de perspectiva e de mec\u00e1nica, na li\u00f1a do que sab\u00edan os te\u00f3ricos da \u00e9poca. A\u00ednda as\u00ed, Leonardo concibiu un instrumento cun sistema articulado destinado a permitir unha soluci\u00f3n mec\u00e1nica para o problema de Alhazen, unha cuesti\u00f3n esencialmente t\u00e9cnica, que testemu\u00f1a un co\u00f1ecemento profundo das propiedades da c\u00f3nica.\nO seu nivel de f\u00edsica foi bastante limitado, non foi nunca artilleiro e non formulou teor\u00eda ningunha relativa \u00e1 bal\u00edstica. As\u00ed e todo, como o testemu\u00f1an alg\u00fans dos seus esquemas, Leonardo puido intu\u00edr, observando un chafariz de auga, que non exist\u00eda parte rectil\u00ednea na traxectoria dun proxectil de artiller\u00eda, ao contrario do que se cr\u00eda naquel tempo. Pero non profundou nunha v\u00eda que Tartaglia e Benedetti desenvolveron e que culminou Galileo. De igual xeito, estudou os temas relacionados coa luz e a \u00f3ptica; e en hidrolox\u00eda, a \u00fanica lei que chegou a formular tivo relaci\u00f3n cos cursos de auga. No \u00e1mbito da qu\u00edmica, destaca a posta a punto dun alambique e algunhas investigaci\u00f3ns sobre alquimia que practicou en Roma. Se, en arquitectura, Alberti ou Francesco di Giorgio preocup\u00e1ronse pola solidez das vigas, non o fixeron desde formulaci\u00f3ns matem\u00e1ticas como Leonardo, que se interesou polo problema da flexi\u00f3n e conseguiu definir \"leis\" a\u00ednda imperfectas, por exemplo, en relaci\u00f3n \u00e1 li\u00f1a el\u00e1stica no caso de vigas de secci\u00f3ns diferentes. As\u00ed, eliminaba o m\u00f3dulo el\u00e1stico e o momento de forza ao que aludira Jordanus Nemorarius.\nAnatom\u00eda e medicina.\nA formaci\u00f3n inicial de Leonardo sobre anatom\u00eda humana comezou mentres aprend\u00eda con Andrea do Verrocchio, quen insist\u00eda en que todos os seus alumnos tivesen co\u00f1ecementos de anatom\u00eda. Como artista, pronto foi un mestre da anatom\u00eda topogr\u00e1fica e realizou numerosos estudos sobre m\u00fasculos, tend\u00f3ns e outras caracter\u00edsticas anat\u00f3micas visibles.\nPuxo as bases da anatom\u00eda cient\u00edfica, disecando os cad\u00e1veres dos criminais baixo estrita discreci\u00f3n, para evitar a actuaci\u00f3n da Inquisici\u00f3n. As condici\u00f3ns de traballo foron particularmente penosas debido aos problemas de hixiene e conservaci\u00f3n dos corpos. Como artista reco\u00f1ecido, recibiu a autorizaci\u00f3n para disecar cad\u00e1veres humanos no hospital de Santa Mar\u00eda Nuova de Florencia e, m\u00e1is tarde, nos hospitais de Mil\u00e1n e de Roma. De 1510 a 1511, colaborou co m\u00e9dico Marcantonio della Torre e, xuntos, compilaron un conxunto de investigaci\u00f3ns sobre anatom\u00eda con m\u00e1is de douscentos debuxos feitos por Leonardo que foron publicados baixo o t\u00edtulo enganoso de \"Tratado de pintura\", en 1632 en Francia.\nRealizou moitos debuxos sobre anatom\u00eda humana, de \u00f3sos, m\u00fasculos e tend\u00f3ns, do coraz\u00f3n e o sistema vascular, do sistema reprodutivo e outros \u00f3rganos internos, e gr\u00e1ficos sobre a acci\u00f3n do ollo. Estas observaci\u00f3ns conte\u00f1en \u00e1s veces inexactitudes debidas aos co\u00f1ecementos da \u00e9poca; por exemplo, un estudo feito por el sobre o fluxo sangu\u00edneo. Realizou un dos primeiros debuxos dun feto dentro do \u00fatero, e a primeira comprobaci\u00f3n cient\u00edfica co\u00f1ecida da rixidez das arterias en resposta a unha crise card\u00edaca. Como artista, Leonardo observou de cerca os efectos da idade e da emoci\u00f3n humana sobre a fisiolox\u00eda, estudando en particular os efectos da rabia. Debuxou igualmente numerosos modelos, alg\u00fans deles con importantes deformaci\u00f3ns faciais ou signos visibles de enfermidade. Estudou a anatom\u00eda de numerosos animais; disecou vacas, paxaros, monos, osos e ras, co \u00fanico fin de comparar a estrutura anat\u00f3mica destes animais coa do home, e tam\u00e9n fixo estudos sobre cabalos.\nEnxe\u00f1er\u00eda e inventos.\nLeonardo da Vinci inscr\u00edbese na corrente tecnicista do Renacemento e, como tal, tivo predecesores inmediatos ou m\u00e1is afastados entre os que se pode citar a Konrad Kyeser, Taccola, Roberto Valturio, Filippo Brunelleschi, Jacomo Fontana ou Leon Battista Alberti, a quen lle debe probablemente moito.\nAlg\u00fans deles foron personalidades m\u00e1is potentes, cun esp\u00edrito a\u00ednda m\u00e1is completo e unha curiosidade m\u00e1is ampla c\u00f3s de Leonardo. Foi o caso por exemplo de Francesco di Giorgio Martini, que foi o seu superior durante a construci\u00f3n do Duomo de Mil\u00e1n e de quen Leonardo tomou moitas cousas. Probablemente por estar menos ocupado ca Martini debido a unha lista menor de pedidos, Leonardo foi \u00e1 vez m\u00e1is minucioso e sobre todo capaz dun cambio de m\u00e9todo.\nXunto a Her\u00f3n de Alexandr\u00eda, consid\u00e9rase a Leonardo un precursor importante dun certo n\u00famero de m\u00e1quinas modernas. Con todo, amais do asombro que provoca a imaxinaci\u00f3n prospectiva do autor, p\u00f3dese constatar rapidamente que o funcionamento real das m\u00e1quinas non debeu ser a s\u00faa principal preocupaci\u00f3n. As notas conte\u00f1en debuxos de numerosas innovaci\u00f3ns coma diversas m\u00e1quinas para voar (o 3 de xaneiro de 1496 ensaiou unha das s\u00faas m\u00e1quinas para voar sen \u00e9xito), un helic\u00f3ptero, armas de fogo, tanques armados, un submarino e un dispositivo con engrenaxes que poder\u00eda ser unha m\u00e1quina para calcular. Do mesmo xeito que o monxe Eilmer de Malmesbury, que no s\u00e9culo XI esqueceu de p\u00f3r unha cola \u00e1 s\u00faa m\u00e1quina voadora, os inventos de Leonardo chocan con numerosas dificultades: o helic\u00f3ptero virar\u00eda sobre si mesmo coma unha buxaina, o mergullador asfixiar\u00edase e o barco de pas nunca poder\u00eda avanzar. As\u00ed e todo postulouse igualmente que alg\u00fans erros espec\u00edficos nos dese\u00f1os puideron ser realizados intencionalmente por Leonardo co obxectivo de evitar a construci\u00f3n viable dos seus artefactos por outras persoas.\nLeonardo chamaba a guerra \u00abpazzia bestialissima\u00bb (tolemia salvaxe), e estudou as armas \u00e1 vez que gardaba distancia sobre o seu uso.\nNunha carta dirixida a Ludovico Sforza, afirma ser capaz de constru\u00edr todo tipo de m\u00e1quinas tanto para a protecci\u00f3n de cidades coma para o seu asedio. Tras a s\u00faa fuga a Venecia en 1499, atopou emprego como enxe\u00f1eiro e desenvolveu un sistema de barreiras m\u00f3biles para protexer a cidade dos ataques terrestres. Tam\u00e9n proxectou o desv\u00edo do r\u00edo Arno para irrigar os campos toscanos, facilitou o transporte e incomodou o acceso mar\u00edtimo a Pisa, a rival de Florencia.\nOs seus cadernos presentan un gran n\u00famero de \"inventos\" \u00e1 vez pr\u00e1cticos e realistas, destacando as bombas hidr\u00e1ulicas, mecanismos de manivela coma a m\u00e1quina para mecanizar parafusos, aletas para obuses de morteiro, un can\u00f3n a vapor, o submarino, varios aut\u00f3matas, o carro de combate, o autom\u00f3bil, flotadores para \u00abcami\u00f1ar sobre a auga\u00bb, a concentraci\u00f3n de enerx\u00eda solar, a calculadora, o escafandro con casco, o casco dobre para barcos e os rodamentos de b\u00f3las. Tocante \u00e1 bicicleta, a s\u00faa paternidade non est\u00e1 clara.\nA\u00ednda as\u00ed, un exame coidadoso dos bosquexos indica que varias destas tecnolox\u00edas foron, ou ben tomadas prestadas de predecesores inmediatos \u2013a turbina hidr\u00e1ulica de Francesco dei Giorgi Martini, a cadea de transmisi\u00f3n articulada de Taccola...\u2013, ou ben a herdanza dunha tradici\u00f3n m\u00e1is antiga \u2013o martelo hidr\u00e1ulico co\u00f1ec\u00edase no s\u00e9culo XIII, os sif\u00f3ns e os acuedutos xa eran visibles na obra do romano Frontino, os aut\u00f3matas recreativos xa foran descritos na \u00e9poca helen\u00edstica(...)\u2013\nPero Leonardo tam\u00e9n foi innovador. Foi probablemente un dos primeiros enxe\u00f1eiros da s\u00faa \u00e9poca que se interesou polo traballo mec\u00e1nico dos metais e en particular do ouro, o m\u00e1is maleable. A s\u00faa orixinalidade ponse de manifesto na m\u00e1quina voadora e nalgunhas m\u00e1quinas t\u00e9xtiles, nas que tivo a oportunidade de aplicar o seu sentido da observaci\u00f3n \u00e1 regularidade dos movementos. O tear mec\u00e1nico, a m\u00e1quina de cardar e a de \"afeitar as sabas\" converten probablemente a Leonardo no primeiro en tratar de mecanizar unha fabricaci\u00f3n industrial. A m\u00e1quina para pu\u00edr espellos, que supuxo a resoluci\u00f3n dun certo n\u00famero de problemas para obter superficies regulares, planas ou c\u00f3ncavas, concibiuna durante a s\u00faa estancia en Roma mentres estudaba a produci\u00f3n de imaxes. Paradoxalmente, Leonardo da Vinci interesouse pouco por inventos da s\u00faa \u00e9poca que hoxe consideramos moi importantes, como a imprenta, a\u00ednda que lle debemos unha das m\u00e1is temper\u00e1s representaci\u00f3ns gr\u00e1ficas dunha prensa de imprenta.\nEn 1502 proxectou unha ponte de 240 metros de luz que formaba parte dun proxecto de construci\u00f3n para o Sult\u00e1n Bayezid II de Constantinopla. A ponte deb\u00eda servir para franquear o estuario co\u00f1ecido como Corno de Ouro. Bayezid abandonou o proxecto porque considerou que a construci\u00f3n ser\u00eda imposible. A obra xamais se realizou, mais no ano 2001 a idea resucitou para a construci\u00f3n dunha ponte en Noruega baseada no dese\u00f1o de Leonardo. O 17 de maio de 2006 o goberno turco decidiu constru\u00edr a ponte de Leonardo sobre o Corno de Ouro.\nDurante a maior parte da s\u00faa vida, Leonardo estivo fascinado polo voo. Produciu numerosos estudos sobre o voo dos paxaros as\u00ed como planos de varios aparellos voadores, como un helic\u00f3ptero primitivo denominado o \"parafuso a\u00e9reo\", un paraca\u00eddas e unha \u00e1 delta de bamb\u00fa. De todos eles, a maior\u00eda consid\u00e9ranse irrealizables pero a \u00e1 delta foi constru\u00edda e, tras engadirlle uns estabilizadores, voou con \u00e9xito. \u00c9 posible con todo que Leonardo estimase que os sistemas de voo similares aos dos morcegos eran os que presentaban maior potencial. Tam\u00e9n inventou o t\u00fanel de vento aerodin\u00e1mico para os seus experimentos.\nO museo do castelo de Clos-Luc\u00e9 de Amboise (Francia), o museo do castelo dos condes de Guidi en Vinci (Italia) e o Museo de Ciencia e T\u00e9cnica Leonardo da Vinci de Mil\u00e1n conte\u00f1en numerosas maquetas, constru\u00eddas en tama\u00f1o real feitas segundo as indicaci\u00f3ns dos bosquexos e os cadernos, as\u00ed como explicaci\u00f3ns sobre o traballo de Leonardo.\nEn arquitectura estivo influenciado pola obra de Filippo Brunelleschi e proxectou elevar o Battistero di San Giovanni de Florencia, as\u00ed como crear unha torre-lanterna para a catedral de Mil\u00e1n. Utilizou a mi\u00fado a forma octogonal para os edificios relixiosos e o c\u00edrculo para os militares. Por mor da epidemia de peste que azoutou Mil\u00e1n entre 1484 e 1485, dese\u00f1ou unha cidade perfecta te\u00f3rica con eixos de circulaci\u00f3n optimizados e condici\u00f3ns de vida de calidade, nunha visi\u00f3n marcada non polas distinci\u00f3ns sociais sen\u00f3n polas funcionais, \u00e1 imaxe dos \u00f3rganos do corpo humano. Traballou tam\u00e9n sobre os xard\u00edns. Por desgraza, moitos dos seus estudos sobre arquitectura perd\u00e9ronse.\nOs seus escritos.\nLeonardo nunca publicou ou distribu\u00edu os contidos dos seus manuscritos, que permaneceron ocultos ata o s\u00e9culo XIX cando as s\u00faas contribuci\u00f3ns puideron ser incorporadas ao desenvolvemento t\u00e9cnico e cient\u00edfico. Por esta raz\u00f3n L. Sprague de Camp consider\u00e1bao non como o primeiro enxe\u00f1eiro moderno, sen\u00f3n como o \u00faltimo dos enxe\u00f1eiros da antig\u00fcidade, facendo notar que trala \u00e9poca de Leonardo formalizouse a publicaci\u00f3n dos descubrimentos cient\u00edficos.\nEn 1964 foron atopados nos arquivos da Biblioteca Nacional de Madrid os C\u00f3dices Madrid I-II (I - Mss. 8937 e II - Mss. 8936), que son manuscritos de Leonardo que tratan sobre mec\u00e1nica, est\u00e1tica e xeometr\u00eda.\nNo 2004 o nome de Leonardo, nunca lonxe da opini\u00f3n p\u00fablica, recibiu un pouco m\u00e1is de atenci\u00f3n que a habitual debido \u00e1 publicaci\u00f3n da novela \"O c\u00f3digo Da Vinci\", de Dan Brown, unha obra de ficci\u00f3n controvertida polo seu tratamento do \"Opus Dei\" e na que a figura de Da Vinci ten un papel importante.\nV\u00e9xase tam\u00e9n.\nBibliograf\u00eda.\nEn castel\u00e1n\nEn franc\u00e9s\nEn ingl\u00e9s\nEn italiano\nDocumentais\nLibros"}
{"id": "2946", "revid": "98629", "url": "https://gl.wikipedia.org/wiki?curid=2946", "title": "Ruth Benedict", "text": "Ruth Fulton Benedict, nada en Nova York o 5 de xu\u00f1o de 1887 e finada o 17 de setembro de 1948, foi unha antrop\u00f3loga norteamericana.\nTraxectoria.\nInfancia e matrimonio.\nNaceu na cidade de Nova York. O seu pai, Frederick Fulton era cirurxi\u00e1n e morreu prematuramente en 1888. Despois, Ruth, a s\u00faa irm\u00e1 e a s\u00faa nai, mud\u00e1ronse ao campo cos av\u00f3s maternos, e al\u00ed a nai, Beatrice, foi profesora en aldeas. Ruth e a s\u00faa irm\u00e1 eran boas estudantes e conseguiron unha bolsa para estudar nunha escola privada e logo ingresaron no Vassar College de Nova York en 1905, no que se graduou en 1909. Benedict leu \"Studies in the History of the Renaissance\" do seu antigo profesor, Walter Pater. Despois de lelo sentiu, segundo as s\u00faas propias palabras, \u00abcomo se a mi\u00f1a alma fora devolta, os seus ollos abertos e ansiosos coa nova comprensi\u00f3n\u00bb. Pater cria que un deber\u00eda \u00absempre probar con curiosidade novas opini\u00f3ns e estar xulgando novas impresi\u00f3ns, nunca consentir nunha ortodoxia superficial\u00bb; esta crenza marcou a Benedict no m\u00e1is profundo. Despois de graduarse, decidiu viaxar por Europa (Francia, Inglaterra, Alema\u00f1a, Italia e Suecia) con d\u00faas rapazas que nin sequera co\u00f1ec\u00eda.\nAo regresar aos Estados Unidos, Ruth tivo varios traballos e finalmente aceptou un emprego como profesora na escola para nenas de Westlake, unha vili\u00f1a agora repartida entre varios concellos e condados preto da costa de California. Foron anos dif\u00edciles para ela, sufriu depresi\u00f3n e soidade pola insatisfacci\u00f3n co traballo. Un ano despois pasou a traballar como profesora de Ingl\u00e9s na Orton School for Girls en Pasadena. O ver\u00e1n do primeiro ano traballando en Pasadena, foise a unha granxa onde Stanley Rossiter Benedict, un bioqu\u00edmico do Cornell Medical College, comezou a visitala. Ruth namorouse de Stanley e aceptou a s\u00faa petici\u00f3n de matrimonio. Animada polo amor, emprendeu varios proxectos para mantenerse ocupada na s\u00faa nova vida con Stanley. Comezou a publicar poemas baixo distintos pseud\u00f3nimos como: Ruth Stanhope, Edgar Stanhope e Anne Singleton. Tam\u00e9n comezou a traballar nunha biograf\u00eda de Mary Wollstonecraft e outras mulleres menos co\u00f1ecidas que pensaba merec\u00edan maior reco\u00f1ecemento polo seu traballo e contribuci\u00f3ns. En 1918 a parella comezou a distanciarse. Stanley sufriu unha lesi\u00f3n que lle fixo pasar m\u00e1is tempo lonxe da cidade, Benedict non estaba contenta cando a parella se trasladou a Bedford Hills.\nEducaci\u00f3n e carreira.\nNa busca dunha carreira decidiu asistir a algunhas conferencias na New School for Social Research. Mentres estaba na escola asistiu a \"Sex in Ethnology\" impartida por Elsie Clews Parsons, e tam\u00e9n asistiu a outra con Alexander Goldenweiser (un estudante de Franz Boas). A s\u00faa amiga m\u00e1is pr\u00f3xima Margaret Mead di que \u00aba antropolox\u00eda fixo o primeiro 'sentido' que calquera acercamento ordenado \u00e1 vida ti\u00f1a feito sempre a Ruth Benedict\u00bb. Despois de traballar con Goldenweiser durante un ano, foi estudante de posgraduado con Franz Boas na Universidade de Columbia en 1921, co quen desenvolveu unha estreita amizade. Boas outorgoulle o t\u00edtulo de posgraduado que completara na New School for Social Research. Ruth escribiu \"The Concept of the Guardian Spirit in North America\", e en 1923, recibiu o doutoramento en antropolox\u00eda.\nBenedict iniciou unha amizade con Edward Sapir. Sapir e Benedict compart\u00edan o interese pola poes\u00eda, leron e criticaron o traballo de cada un, tam\u00e9n estaban interesados na psicolox\u00eda e na relaci\u00f3n entre personalidades individuais e patr\u00f3ns culturais. Por\u00e9n, Sapir non mostrou moita compresi\u00f3n coas ideas de Benedict. A s\u00faa ideolox\u00eda conservadora chocaba coa loita de Benedict pola emancipaci\u00f3n.\nRelaci\u00f3n con Margared Mead.\nMargared Mead e Ruth Benedict foron d\u00faas das antrop\u00f3logas m\u00e1is famosas da s\u00faa \u00e9poca. Unha das raz\u00f3ns pola cal estas d\u00faas mulleres ti\u00f1an unha boa relaci\u00f3n era que as d\u00faas compart\u00edan a paix\u00f3n polo seu traballo e sent\u00edan orgullo por ser mulleres exitosas nesa \u00e9poca. Tanto Benedict como Mead quixeron eliminar os estereotipos sobre as mulleres durante a menstruaci\u00f3n, e mostrar que as mulleres traballadoras poden ter \u00e9xito a pesar de que a sociedade traballadora estaba vista como un mundo de homes. Nas memorias sobre os seus pais, a filla de Margared Mead suxeriu que entre Benedict e Mead houbo alg\u00fan tipo de relaci\u00f3n. En 1946, Benedict recibiu o Premio ao Logro da Asociaci\u00f3n Americana de Mulleres Universitarias. Despois de que Benedict morrera dun ataque card\u00edaco en 1948, Mead mantivo o legado do traballo de Benedict, supervisando os seus proxectos e a edici\u00f3n e publicaci\u00f3n de notas que ti\u00f1a escritas.\nPensamento.\nSegundo Benedict, a cultura \u00e9 o conxunto de co\u00f1ecementos, crenzas, valores, actitudes e emoci\u00f3ns que caracteriza unha sociedade. Tam\u00e9n atribue trazos psicol\u00f3xicos \u00e1 cultura, sobre todo trazos influenciados da psicolox\u00eda da Gestalt.\nNa s\u00faa obra \"Patterns of Culture\" plasmou a importancia da cultura fronte a biolox\u00eda, como determinante da conduta dos individuos. Para Benedict, o que explica as diferenzas entre os grupos de persoas \u00e9 a influencia da cultura.\nBenedict foi unha das antrop\u00f3logas americanas que pretendeu derrocar os estereotipos sobre as mulleres durante a menstruaci\u00f3n e tam\u00e9n darlles importancia a todas as mulleres con grandes constribuci\u00f3ns en distintos \u00e1mbitos pero que eran infravaloradas na s\u00faa \u00e9poca s\u00f3 por ser mulleres e sa\u00edrse das funci\u00f3ns b\u00e1sicas que se lles atribu\u00edan as mulleres. Coa chegada dos nazis ao poder, foi unha das mulleres que alarmou a sociedade sobre o seu profundo racismo e tratou de educar a poboaci\u00f3n sobre o perigo que implicaba o racismo."}
{"id": "2947", "revid": "98629", "url": "https://gl.wikipedia.org/wiki?curid=2947", "title": "Elizabeth Blackwell", "text": "Elizabeth Blackwell, nada en Bristol o 3 de febreiro de 1821 e finada en Hastings o 31 de maio de 1910, foi unha m\u00e9dica inglesa, a primeira muller en practicar a medicina nos tempos modernos.\nTraxectoria.\nFoi filla dun empresario refinador de azucre que afrontou dar \u00f3s seus numerosos fillos e fillas unha educaci\u00f3n. No 1831, a familia emigrou \u00f3s Estados Unidos e montou unha refinar\u00eda en Nova York. Trala morte do pai, adicouse \u00e1 ensinanza. Querendo dedicarse \u00e1 pr\u00e1ctica de Medicina, exerceu na casa dun m\u00e9dico, e usou o seu tempo libre no estudo dos libros dos que dispo\u00f1\u00eda. Participou no movemento anti-escravista.\nBlackwell tentou a entrada en varios centros m\u00e9dicos punteiros, e foi rexeitada. Intentouno de novo en centros menos resaltantes, inclu\u00eddo o Geneva College en Nova Yok. Al\u00ed foi aceptada \u2013 como an\u00e9cdota, porque a facultade deixou a decisi\u00f3n no voto dos estudantes \u2013 e venceu o prexu\u00edzo dalg\u00fans profesores e estudantes para completar a s\u00faa formaci\u00f3n. Foi a primeira da s\u00faa promoci\u00f3n. O 23 de xaneiro de 1849, converteuse na primeira muller que obtivo o t\u00edtulo para a pr\u00e1ctica da Medicina nos Estados Unidos.\nImpedida de exercer en varios hospitais, fundou o seu propio hospital, o Hospital de Nova York para mulleres e nenos indixentes (New York Infirmary for Indigent Women and Children) no 1857. Cando comezou a Guerra Civil americana, formou enfermeiras, e no 1868 fundou o Colexio M\u00e9dico de Mulleres (Women's Medical College at the Infirmary) co fin de formar mulleres en Medicina.\nNo 1869 deixou a s\u00faa irm\u00e1 Emily \u00f3 coidado do Colexio e volveu a Inglaterra. En 1871 axudou a crear a Sociedade Nacional de Sa\u00fade, centrada na hixiene e a educaci\u00f3n. Logo, abriu o Colexio M\u00e9dico de Mulleres. Blackwell ensinou na Escola Londiniense de Medicina para Mulleres ( London School of Medicine for Women), creada por un grupo de mulleres liderado por Sophia Jex- Blake , desde 1875 ata a s\u00faa xubilaci\u00f3n en 1907, e converteuse na primeira muller no Rexistro M\u00e9dico do Reino Unido. Retirouse \u00e1 idade de 86 anos.\nA s\u00faa gu\u00eda de educaci\u00f3n sexual, \"A Educaci\u00f3n Moral dos Mozos\", foi publicada en Gran Breta\u00f1a, as\u00ed como a s\u00faa autobiograf\u00eda, \"Traballo Pioneiro na Apertura da Profesi\u00f3n M\u00e9dica para Mulleres\" (\"Pioneer Work in Opening the Medical Profession to Women\", 1895). \u00c1 s\u00faa morte, foi incinerada nun lugar remoto de Escocia."}
{"id": "2951", "revid": "23204", "url": "https://gl.wikipedia.org/wiki?curid=2951", "title": "Sophia Brahe", "text": "Sophia Brahe, nada en Knudstrup 1556 e finada en 1643, foi unha astr\u00f3noma dinamarquesa que axudou \u00f3 seu polifac\u00e9tico irm\u00e1n Tycho Brahe, 10 anos maior, nos seus estudos astron\u00f3micos, que foron b\u00e1sicos para determinar os sistemas orbitarios planetarios co\u00f1ecidos actualmente.\nTraxectoria.\nFoi o mesmo Tycho quen coidou da s\u00faa educaci\u00f3n cando se fixo evidente o seu interese polo estudo. A s\u00faa axuda estendeuse \u00e1 astronom\u00eda, pero tam\u00e9n \u00f3s outros traballos mantidos polo irm\u00e1n no campo da sa\u00fade, dos cultivos ou a historia, chegando a ser, o mesmo que o irm\u00e1n, unha lenda viva. \u00c9 hoxe o d\u00eda no que nalgunha universidade \u00fasanse as s\u00faas cr\u00f3nicas como metodolox\u00eda exemplar nas t\u00e9cnicas de investigaci\u00f3n. Unha cita, extra\u00edda dunha publicaci\u00f3n danesa de 1846 \u00e9 ilustrativa sobre esta muller: \u201cCando Dinamarca lembra o seu fillo Tycho, non debera esquecer a nobre muller que era a s\u00faa irm\u00e1, m\u00e1is en esp\u00edrito que no sangue. Esta estrela xurdida no noso ceo dan\u00e9s era polo tanto unha estrela dobre\u201d"}
{"id": "2953", "revid": "23204", "url": "https://gl.wikipedia.org/wiki?curid=2953", "title": "Tycho Brahe", "text": "Tycho Brahe, nado en Knudstrup o 14 de decembro de 1546 e finado o 24 de outubro de 1601, foi un astr\u00f3nomo dinamarqu\u00e9s.\nTraxectoria.\nInfancia.\nKnudstrup \u00e9 unha localidade na provincia de Scania, que por aquel ent\u00f3n pertenc\u00eda a Dinamarca e que na actualidade corresponde a Suecia. O astr\u00f3nomo, dan\u00e9s de nobres devanceiros, era fillo de Otto Brahe (ao parecer, gobernador do castelo de Helsingborg e home de considerable influencia). Tycho non foi fillo \u00fanico, xa que Otto e a s\u00faa dona, Beate, tiveran xa de primeiro unha meni\u00f1a, e logo no 1546 Beate tivo xemelgos, un deles Tycho. Desafortunadamente, o outro xemelgo finou ao nacer e Otto non mantivo a s\u00faa promesa de deixar o seu fillo a Joergen. As\u00ed a vida do novo Tyge (como lle chamaban agarimosamente os da casa) ou Tycho se iniciou dun modo bastante peculiar. Joergen Brahe era vicealmirante da Armada Danesa, non ti\u00f1a fillos, polo que recibira a promesa de seu irm\u00e1n (o gobernador) de que lle deixar\u00eda en adopci\u00f3n o seu primeiro fillo home. Mais non sucedeu as\u00ed, e Joergen non se deu por vencido, e raptou a Tycho lev\u00e1ndoo para a s\u00faa casa de Torstrup. O Gobernador ameazou a seu irm\u00e1n con matalo, pero finalmente calm\u00e1ronse os \u00e1nimos e aceptou a evidencia da promesa, o seu fillo ser\u00eda criado por Joergen, xa que sen d\u00fabida estar\u00eda ben atendido co seu t\u00edo e, ademais, herdar\u00eda a riqueza deste.\nA s\u00faa nenez na casa de seu t\u00edo conformou unha parte do car\u00e1cter exc\u00e9ntrico e autoritario. \u00c1 idade de 12 anos, polo 1559, foi enviado a estudar \u00e1 Universidade de Copenhague. Durante a s\u00faa estancia al\u00ed observou unha eclipse de Sol que lle causou unha profunda impresi\u00f3n. O feito ocorr\u00eda o 21 de agosto de 1560; e, a pesar de ser total en Portugal, viuse coma parcial en Dinamarca. O m\u00e1is rechamante non lle foi a visi\u00f3n espectacular que tivo a eclipse, sen\u00f3n como puido ser anunciada con anticipaci\u00f3n. Nas s\u00faas propias palabras, que dir\u00eda anos m\u00e1is tarde, describe como \"algo divino que o home co\u00f1eza os movementos das estrelas tan exactamente que sexa capaz, con moita anterioridade, de predicir as s\u00faas colocaci\u00f3ns e posici\u00f3ns relativas\". Ao parecer, o tema da predici\u00f3n dos eventos astron\u00f3micos engaiolou fortemente ao mozo Tycho, que empezou por aquel ent\u00f3n a comprar libros de Astronom\u00eda.\nMocidade.\nDespois de tres anos en Copenhaguen, o seu t\u00edo Joergen considerou que xa era tempo de que fose a unha universidade no estranxeiro. A s\u00faa intenci\u00f3n era de que o rapaz deixase os temas das estrelas e se interesase por outras cousas que poder\u00edan converter a Tycho nunha figura importante da pol\u00edtica danesa. Polo tanto as Leis era unha das carreiras mais apropiadas e a Universidade de Leipzig dispo\u00f1\u00eda dunha excelente Escola de Dereito. Seu t\u00edo, co\u00f1ecedor do interese astron\u00f3mico de Tycho, e de que collera en Copenhaguen unha traduci\u00f3n latina do \"Almagesto\" de Tolomeo, enviouno a Leipzig co titor Anders Soerensen Vedel, que logo chegar\u00eda a ser famoso como o primeiro gran historiador dan\u00e9s. Vedel ti\u00f1a neses tempos uns 20 anos, s\u00f3 4 m\u00e1is que o seu estudante, e a s\u00faa misi\u00f3n era coidar de que Tycho abandonase a s\u00faa afecci\u00f3n astron\u00f3mica e concentrase t\u00f3dalas s\u00faas enerx\u00edas nos estudos de dereito. Pero apenas un ano, Vedel deuse conta de que Tycho non ti\u00f1a remedio e permitiulle facer as observaci\u00f3ns que Tycho vi\u00f1a facendo \u00e1s escondidas, cando el durm\u00eda. A partir dese momento as relaci\u00f3ns entre eles melloraron e chegaron a ser moi bos amigos.\nNo 1563, mentres se encontraba en Leipzig tivo lugar outro evento astron\u00f3mico que calou en Tycho profundamente. Era o 24 de agosto cando ocorreu unha conxunci\u00f3n de X\u00fapiter e Saturno, chegando os dous planetas a confund\u00edrense nun s\u00f3. O evento era predicible e Tycho deuse conta de que as t\u00e1boas astron\u00f3micas existentes ata a data conti\u00f1an erros. As T\u00e1boas Afonsinas, baseadas no sistema xeoc\u00e9ntrico de Tolomeo, ti\u00f1an un erro dun mes, mentres que as T\u00e1boas Prutenicae de Reinhold, de 1551, baseadas nas de Cop\u00e9rnico, a pesar de ser mellores, predic\u00edan o evento con varios d\u00edas de erro. Isto f\u00edxolle ver a Tycho a urxente necesidade de novas e precisas observaci\u00f3ns planetarias sobre as cales puidese constru\u00edr t\u00e1boas m\u00e1is exactas. Tycho observou a conxunci\u00f3n con instrumentos moi primitivos e viu a necesidade de dispo\u00f1er de instrumentos de calidade para realizar boas observaci\u00f3ns.\nXuventude.\nNo 1565 recibiron, tanto o mozo Tycho como o seu titor, unha carta de Joergen Brahe cham\u00e1ndoos de regreso \u00e1 casa. \u00c9 case seguro que Tycho se alegrou, xa que non lle gustaba estudar leis. As\u00ed e todo, estalara unha guerra entre Dinamarca e Suecia, o que manti\u00f1a a seu t\u00edo moi ocupado, polo seu posto de vicealmirante. Ao pouco tempo de volver Tycho, seu t\u00edo tivo un accidentado final para a s\u00faa vida. Este fin ocorreu mentres o rei Federico II cruzaba a ponte que conduc\u00eda ao Castelo de Copenhaguen: na compa\u00f1a de Joergen Brahe e doutros nobres, o seu cabalo asustouse, provocando que o rei caese nas xeadas augas. Joergen, co tempero t\u00edpico dos Brahe, lanzouse \u00e1 auga e rescatouno, pero apenas logrou sa\u00edr con vida. Desafortunadamente contraeu unha pulmon\u00eda que se agravou e nada se puido facer para salvalo, morrendo un 21 de xu\u00f1o de 1565. Por aquel tempo Tycho xa ti\u00f1a os 18 anos, a noticia foi dura, pois, a pesar das diferenzas de opini\u00f3n que ambos ti\u00f1an, hab\u00eda certa estimaci\u00f3n polo seu t\u00edo. Xa non hab\u00eda nada que o retivese na casa ou o obrigase a continuar co seu estudo de leis. Outro t\u00edo, Steen Bille, aconsellouno despois de ver os seus asuntos en Dinamarca (xa que herdara algunhas propiedades de Joergen) decidiu regresar a Alema\u00f1a ao ano seguinte, agora para estudar o que el quer\u00eda. Dirix\u00edndose primeiro \u00e1 Universidade de Wittenberg e logo \u00e1 de Rostock.\nNamentres se atopaba na Universidade de Rostock ocorr\u00e9ronlle dous eventos inusitados:\nVolveu de Rostock a Dinamarca pero non quedou moi contento coa recepci\u00f3n que tivo, pese a obter unha promesa de Federico II de que lle dar\u00eda o primeiro posto vacante ao que se presentara. Retornou a Rostock para observar outra eclipse lunar, non tardar\u00eda moito en marchar a Wittenberg, en concreto \u00e1 Universidade de Basel, na cal se graduou a comezos de 1569. Case un ano despois trasladouse a Augsburgo, a capital de Suabia (agora parte de Baviera). Estabeleceu amizade cos irm\u00e1ns Paul e Johann Hainzel, rexedores da cidade (ao parecer, Johann era o alcalde), astr\u00f3nomos afeccionados. Tycho dese\u00f1ou para eles un inmenso cuadrante de 5,8 metros (19 pes) de di\u00e1metro, e un sextante de menores dimensi\u00f3ns.\nAo redor do ano 1570 Tycho soubo que seu pai estaba enfermo. Chegou \u00e1 casa en decembro, e daquela a enfermidade de seu pai era terminal. Otto Brahe finou o 9 de maio de 1571 (ti\u00f1a de 53 anos de idade). Tycho herdou a metade da propiedade de Knudstrup mais non lle gustou vivir a\u00ed, e foise \u00e1 casa do irm\u00e1n da s\u00faa nai en Herrevad, cerca de Helsingborg. Al\u00ed continuou as pr\u00e1cticas de qu\u00edmica, xa que nesa \u00e9poca a alquimia era considerada como a nai da qu\u00edmica, polo tanto, tam\u00e9n era parte da astrolox\u00eda. Por\u00e9n, no ano seguinte ocorr\u00eda o evento que o levou de volta \u00e1s s\u00faas observaci\u00f3ns para logo convertelo no m\u00e1is grande observador do seu tempo. O 11 de novembro de 1572 mirou o ceo namentres daba un paseo e notou unha estrela moi brillante na constelaci\u00f3n de Casiopea, onde el sab\u00eda ben, sobre as publicaci\u00f3ns da \u00e9poca, que nunca houbo estrela de semellante fulgor. Trat\u00e1base dunha nova. Tycho fixo as observaci\u00f3ns coidadosamente rexistrando as s\u00faas variaci\u00f3ns de brillo e cor durante meses. Publicou os seus resultados nun libro titulado \"De Nova Stella\" no ano 1573, que contribu\u00edu a acrecentar a fama de Tycho como astr\u00f3nomo. Tam\u00e9n por esta \u00e9poca Tycho fixo casamento cunha rapaza chamada Cristina. A s\u00faa esposa era de orixe humilde, e nivel social reducido; de certo \u00e9 que non se sabe \u00e1s boas se foi casamento ou uni\u00f3n, xa que non parece constar ning\u00fan rexistro de matrimonio feito pola Igrexa. Pero a cousa debeu ir ben xa que esta muller acompa\u00f1ar\u00eda ao astr\u00f3nomo polo resto da s\u00faa vida, d\u00e1ndolle oito fillos, dos cales s\u00f3 dous morreron moi novos.\nObservatorio de Urania.\nCorr\u00eda o ano 1575 cando comezou a dar unha serie de conferencias sobre astrolox\u00eda e as orixes da mesma; na Universidade de Copenhaguen cumpre cunha petici\u00f3n expresa do rei Federico II. Tras o remate das conferencias emprendeu unha longa viaxe por Europa, con estancias en Cassel, Basilea e Venecia. Xa en Cassel fixo visita ao Conde de Hesse, Guillerme IV, que era un astr\u00f3nomo entusiasta e avantaxado. Sabedor este home das intenci\u00f3ns de Tycho de establecerse cun observatorio astron\u00f3mico en Alema\u00f1a, Guillerme IV non dubidou en lle escribir ao rei dan\u00e9s algo que poder\u00eda soar as\u00ed: \"S\u00faa Maxestade non debe permitir que Tycho se vaia, xa que con iso Dinamarca perder\u00eda o seu m\u00e1is grande ornamento\". A carta no \u00eda soa, xa que levaba sumada unha recomendaci\u00f3n do chanceler Oxe e con elas o Rei Federico II, que ti\u00f1a certa inclinaci\u00f3n a favorecer as ciencias, fixo unha oferta tan xenerosa a Tycho para que se establecera en Dinamarca, e o astr\u00f3nomo aceptou. Por un Real decreto do 23 de maio de 1576, o rei Federico II outorg\u00e1balle a Tycho Brahe a pequena illa de Hven, no estreito de Sund, non lonxe de Copenhaguen, cerca a\u00ednda da moderna cidade sueca de Malm\u00f6. A c\u00e9dula inclu\u00eda t\u00f3dolos arrendatarios e serventes que nela viv\u00edan, coa renda e impostos deles, na forma vitalicia, xunto cunha renda anual de 500 ducados, ao cal a\u00ednda agregou un feudo situado en Noruega e unha coenx\u00eda, cuxa renda de 2000 ducados deb\u00eda servir para constru\u00edr un observatorio dotado dos mellores instrumentos e para contratar axudantes e matem\u00e1ticos.\nTycho constru\u00edu na illa de Hven o Castelo de Urania, o que denominou como \"Uraniborg\", que foi o mellor observatorio astron\u00f3mico da era pretelesc\u00f3pica. Co tempo fixo un segundo observatorio en Hven, no Castelo das Estrelas, ao cal tam\u00e9n lle chamou \"Stjerneborg\". Tycho estivo traballando para un gran n\u00famero de estudantes e axudantes, chegando a sumar 40 o n\u00famero de persoas que traballaban para el na materia cient\u00edfica. Nese tempo tivo co\u00f1ecidos estudantes, e un deles foi Longomontano, co\u00f1ecido polo alcume da zona onde era orixinario, pero cuxo nome real era Christen Sorensen Longberg (1562-1647). Fillo dun labrego, o mencionado Longomontano deixara as leiras despois de finar seu pai e as\u00ed, aos 15 anos de idade foi \u00e1 escola b\u00e1sica. Once anos m\u00e1is tarde pasou \u00e1 Universidade de Copenhaguen, e ao ano seguinte chegou a ser axudante de Tycho. Estivo no Uraniborg ata 1597, cando os dous se foron.\nO traballo principal de Tycho en Uraniborg foi a confecci\u00f3n dun cat\u00e1logo estelar. Mediu a posici\u00f3n de 777 estrelas con grande precisi\u00f3n. Tam\u00e9n realizou numerosas observaci\u00f3ns dos planetas, na s\u00faa particularidade de Marte, que anos m\u00e1is tarde lle serviron a Kepler para establecer as leis do movemento planetario. Durante a s\u00faa permanencia en Hven datouse a aparici\u00f3n de sete cometas, o primeiro deles o 23 de novembro de 1577, que foi observado por Tycho co seu coidado habitual, a pesar de que nese momento non se dispo\u00f1\u00eda de t\u00f3dolos elementos que utilizou nas observaci\u00f3ns posteriores. Mediu a paralaxe do cometa esa mesma noite do 23 de novembro, ach\u00e1ndose o cometa cerca da estrela Epsilon Pegasi. Observado durante varias horas e ao non poder detectar a paralaxe di\u00farna para o cometa, fixo que a s\u00faa situaci\u00f3n fose 5 veces m\u00e1is al\u00e1 da \u00f3rbita da L\u00faa. Tycho descartou de inmediato a antiga teor\u00eda que describ\u00eda os cometas coma exhalaci\u00f3ns atmosf\u00e9ricas, a uns poucos quil\u00f3metros de altitude. Ademais propinou un segundo golpe \u00e1 inmutabilidade aristot\u00e9lica da rexi\u00f3n supralunar. Encontrou que o cometa deb\u00eda de percorrer ao redor do Sol, m\u00e1is al\u00e1 da \u00f3rbita de Venus. Entre os anos 1582-1583 pareceulle ver que a distancia a Marte era menor a distancia o Sol, o cal lle fixo abandonar o sistema de Tolomeo, pois non estaba observada esta posibilidade. Pero tampouco se atreveu a adherir o sistema de Cop\u00e9rnico, que prop\u00f3n un sistema h\u00edbrido, onde a Terra inm\u00f3bil \u00e9 o centro do cosmos e en torno a ela xiran a L\u00faa e o Sol. T\u00f3dolos demais planetas xiran arredor do Sol. Dende un punto de vista cinem\u00e1tico o sistema proposto por Tycho \u00e9 equivalente ao copernicano.\nFinado o Rei Federico II en 1588, a situaci\u00f3n de Tycho en Hven comezou a ter complicaci\u00f3ns. O pr\u00edncipe herdeiro, Christian, ti\u00f1a s\u00f3 11 anos, polo cal designouse un consello de protectores, composto de 4 membros, que gobernar\u00edan ata que o pr\u00edncipe cumprira os 20. Entre os protectores ach\u00e1base o chanceler Niels Kaas, grande amigo de Tycho, que lle permitiu seguir gozando dos privilexios que posu\u00eda con Federico II. As\u00ed e todo, o car\u00e1cter test\u00e1n e fogoso de Tycho levouno a ter problemas. Naqueles tempos tivo unha disputa cun dos seus arrendatarios, de nome Rasmus Pedersen, e o caso chegou \u00e1 Corte Suprema de Xustiza. Tycho foi o suficientemente lonxe na s\u00faa disputa como para manter suxeito con grellas a Pedersen (no subterr\u00e1neo de Uraniborg ti\u00f1a un c\u00e1rcere para encerrar aqueles que non cumpr\u00edan as s\u00faas obrigas). Cando a Corte Suprema fallou na contra Tycho, este continuou con hostilidades contra o pobre home, o que interpuxo a Tycho fronte ao pr\u00edncipe, que se prezaba a si mesmo de ser xusto con todo o mundo, independente da s\u00faa condici\u00f3n social. Outros asuntos na contra de Tycho eran que non se preocupaba de manter unha capela nunha das posesi\u00f3ns s\u00faas, da cal gozaba das entradas, pero que ti\u00f1a despreocupada pese a varias advertencias. Outro tanto ocorr\u00eda co mantemento do famoso faro Kullen, que non o fac\u00eda de boa forma.\nEn Alema\u00f1a.\nNiels Kaas morre no 1594, e Tycho perde as\u00ed un grande apoio. E a cat\u00e1strofe sobrev\u00e9n cando Christian VI, que xa subira ao trono, cortou varias das rendas de Tycho, entre elas os 500 ducados anuais. Parece que o novo Rei non ti\u00f1a o interese de seu pai pola ciencia, e considerou que os grandes gastos de Hven eran excesivos. Ademais, molesto con Tycho, quer\u00eda demostrarlle quen era o que mandaba. Por outra parte, co\u00f1ecedor da s\u00faa reputaci\u00f3n astron\u00f3mica en Europa, non lle cortou totalmente os seus ingresos. Tycho nunha reacci\u00f3n temperamental, abandonou Hven para irse primeiro a Copenhaguen e logo a Rostock (Alema\u00f1a), onde ti\u00f1a amigos. Al\u00ed parece que lle escribiu unha carta ao Rei na que lle ofrece volver se lle restauran novamente os seus recursos e se os seus servizos eran valorados adecuadamente. A resposta do Rei foi cortante, onde lle enumera varias das s\u00faas queixas e sux\u00edrelle que volva a Dinamarca primeiro. Esa foi a fin do incidente para Tycho, que decidiu permanecer no exilio e buscar novo protector. A derradeira observaci\u00f3n anotada por Tycho no Hven data do 15 de marzo de 1596.\nXa no ano 1598 atop\u00e1molo establecido coa s\u00faa familia na casa do Xeneral Heinrich Rantzan, en Wandesbeck, (Hamburgo). Al\u00ed escribe un libro no que describe os seus instrumentos que publica co t\u00edtulo \"Astronomiae Instauratae Mechanica\", e que dedica a Rodolfo II, emperador de Bohemia e Hungr\u00eda. A dedicatoria produciu efecto, pois Rodolfo II inv\u00edtao a Praga e ofr\u00e9celle o posto de Matem\u00e1tico Imperial, cun soldo anual de 3000 flor\u00edns (unhas 900 libras), cantidade apreciable, superior \u00e1 que recib\u00eda en Praga calquera outra persoa da corte. Ademais d\u00e9ronlle a elixir entre varios castelos para que instalara o seu observatorio. O castelo Benatek, a uns 30\u00a0km. ao norte de Praga, foi o elixido, e Tycho trasl\u00e1dase al\u00ed coa s\u00faa familia e os instrumentos que conservaba con el. O resto dos instrumentos f\u00f3ronlle enviados dende Dinamarca. Escribiulles a varios dos seus axudantes para que traballaran con el en Praga, entre eles a Longomontano, que chegou no 1600.\nA situaci\u00f3n en Praga para Tycho non foi nunca tan boa como en Dinamarca. Non ti\u00f1a poder pol\u00edtico e o emperador estaba sempre escaso de fondos, polo cal incluso \u00e1s veces non recib\u00eda o seu salario. Tivo que deixar o castelo de Benatek e volver a Praga. O m\u00e1is importante que ocorreu nese momento foi a chegada dun novo axudante para Tycho, un matem\u00e1tico novo, de nome Johannes Kepler, que adquirira certa reputaci\u00f3n coa publicaci\u00f3n dun libro chamado \"Mysterium Cosmographycum\". Alg\u00fans historiadores fan este encontro no siso do ano 1578, polo que hai certas discrepancias. Isto fixo que Tycho, celoso del, lle agochara os mellores estudos que, co tempo, se viu na obriga de cederllos. Longomontano, despois de terminar a teor\u00eda lunar e as t\u00e1boas correspondentes, coma xa acordara con Tycho, volveu a Dinamarca, onde tempo despois chegar\u00eda a ser profesor na Universidade de Copenhaguen. Kepler pasou a ser o primeiro axudante de Tycho. A posici\u00f3n non era sinxela para Kepler que tivo que soportar o car\u00e1cter autoritario de Tycho, \u00e1s veces con dificultade. Por\u00e9n, a situaci\u00f3n non foi tan angustiosa para Kepler, xa que o 24 de outubro de 1601 Tycho morre de s\u00fapeto, cando a\u00ednda non ti\u00f1a os 55 anos. A causa do finamento fora unha retenci\u00f3n de urina que se impuxo a si mesmo mentres efectuaba un longo paseo co Emperador, segundo alg\u00fans bi\u00f3grafos. Pero a versi\u00f3n dos feitos que nos refire a Kepler parece sela seguinte: \"O 13 de outubro, Tycho Brahe [...] ceaba na casa do se\u00f1or Rosenberg e retivo os seus ouri\u00f1os m\u00e1is al\u00f3 do normal por non faltar \u00e1 cortes\u00eda. Cando bebeu m\u00e1is, sentiu tensi\u00f3n na s\u00faa vexiga, pero preferiu a cortes\u00eda \u00e1 sa\u00fade. Ao volver a casa apenas puido mexar.\nDespois de cinco noites sen durmir, a\u00ednda apenas pod\u00eda mexar con sentimento de gran dor. Non durm\u00eda e a febre fac\u00edalle delirar. Non puideron impedirlle comer. O 24 de outubro o seu delirio apagouse por varias horas; finou docemente entre os rezos, consolos e b\u00e1goas dos seus. \"Aqu\u00ed, por\u00e9n, outros bi\u00f3grafos afirman que este receso durou once d\u00edas, polo que volven a xurdir novas diverxencias. Cingu\u00edndonos novamente ao mellor que podemos na historia, diremos que durante a s\u00faa agon\u00eda Tycho repet\u00eda unha e outra vez: \"Non frustra vixisse videor\" (\"non me parece ter vivido en van\"). En efecto, fix\u00e9ralle prometer a Kepler que usar\u00eda as s\u00faas observaci\u00f3ns para constru\u00edr un novo sistema do universo baseado, non en Cop\u00e9rnico ou Tolomeo, sen\u00f3n na s\u00faa propia teor\u00eda. A\u00ednda que Kepler non respectou \u00e1 letra o desexo de Tycho, logrou o esp\u00edrito deste, pois grazas \u00e1 elaboraci\u00f3n Kepleriana, a obra astron\u00f3mica de Tycho Brahe alcanzou a inmortalidade."}
{"id": "2955", "revid": "51526", "url": "https://gl.wikipedia.org/wiki?curid=2955", "title": "\u00c9milie du Ch\u00e2telet", "text": "\u00c9milie de Breteuil, Marquesa de Ch\u00e2telet, nada en 1706 e finada en 1749, foi unha f\u00edsica francesa.\nTraxectoria.\nA filla do Bar\u00f3n de Breteuil naceu o 17 de decembro de 1706. Casou co Marqu\u00e9s do Chatelet-Lomont en 1725. Foi boa ling\u00fcista, m\u00fasica e matem\u00e1tica, e fondamente interesada na metaf\u00edsica.\nAutodidacta, Gabrielle-\u00c9milie le Tonnelier de Breteuil, Marquesa do Chatelet, foi amante do fil\u00f3sofo franc\u00e9s Voltaire, con quen mantivo tam\u00e9n relaci\u00f3ns profesionais. Tivo relaci\u00f3ns no campo da f\u00edsica con Maupertuis, e traduciu a Leibniz e Newton, engadindo comentarios e explicaci\u00f3ns en pasaxes dif\u00edciles.\nEscribiu \"Institutions de physique\" (1740), \"Dissertation sur la nature et la propagation du feu\" (1744), \"Doutes sur les religions r\u00e9v\u00e9l\u00e9es\", e no 1756 publicou unha traduci\u00f3n dos \"Principia Mathematica\" de Newton.\nVida persoal.\nCando comezou a intimar con Voltaire estaba practicamente separada do seu marido. \u00c9 considerada como unha pensadora orixinal, a\u00ednda que m\u00e1is co\u00f1ecida pola s\u00faa relaci\u00f3n con Voltaire. En 1748, deixou a Voltaire por un soldado-poeta, Jean Fran\u00e7ois de Saint-Lambert, oficial da garda do Rei Stanislaw I de Polonia. Morreu polas complicaci\u00f3ns subseguintes \u00f3 nacemento do seu fillo o 10 de setembro de 1749.\nContribuci\u00f3ns.\nTraduci\u00f3n de \"A f\u00e1bula das abellas\", de Mandeville.\nEn 1736, Mme du Ch\u00e2telet leu e traduciu \"A f\u00e1bula das abellas\" de Bernard Mandeville. En realidade non realizou unha simple traduci\u00f3n, xa que omitiu algunhas secci\u00f3ns, engadiu material (indic\u00e1ndoo claramente) e escribiu un Prefacio no que expresou os seus puntos de vista sobre a posici\u00f3n das mulleres e en concreto defendeu a necesidade da educaci\u00f3n feminina.\n\"Dissertation sur la nature et la propagation du feu\" (1739).\nEn 1737 a Academia das Ciencias francesa propuxo como tema do seu premio anual a natureza e propagaci\u00f3n do lume. Voltaire decidiu presentarse e discutiu o seu traballo con \u00c9milie. Con todo, esta non estaba de acordo con algunha das ideas do fil\u00f3sofo, polo que comezou a elaborar o seu propio traballo sen contarllo. O traballo de Voltaire, que pod\u00eda utilizar o laboratorio, era m\u00e1is experimental, mentres que o de \u00c9milie, que non pod\u00eda facer experimentos, era m\u00e1is deductivo. Con todo, ambos os estudos compart\u00edan alg\u00fans trazos, como a influencia de Herman Boerhaave e de Robert Boyle e o rexeitamento do cartesianismo ortodoxo.\u200b \nCando se soubo que ning\u00fan dos dous conseguira o premio (que foi outorgado a Euler),\u200b \u00c9milie contou a Voltaire que ela tam\u00e9n era autora dunha memoria. Ambos consideraron que se viron prexudicados polo cartesianismo imperante na Academia, que rexeitaba ao grupo de newtonianos do que eran membros. Con todo, Voltaire pediu a R\u00e9aumur, por ent\u00f3n secretario da Academia, que publicase o traballo de Mme du Ch\u00e2telet, co argumento de que dita publicaci\u00f3n servir\u00eda ao mesmo tempo para dar a co\u00f1ecer un traballo meritorio e reco\u00f1ecer o valor singular dunha muller. Finalmente, en 1739, a Academia publicou a s\u00faa obra e a de Voltaire xunto coa dos autores que foran premiados. \nA memoria sobre o lume de \u00c9milie constaba de cento corenta p\u00e1xinas e mostraba os seus estudos sobre os f\u00edsicos anteriores. Nela utilizou os seus co\u00f1ecementos sobre Leibniz, especialmente a distinci\u00f3n entre fen\u00f3menos e propiedades inseparables da substancia. Na segunda parte da memoria tratou as leis da propagaci\u00f3n do lume, para o que tivo en conta os principios leibnizianos das forzas vivas. Nesta obra aparec\u00edan d\u00faas importantes ideas obtidas s\u00f3 pola reflexi\u00f3n, sen apoio experimental: a atribuci\u00f3n \u00e1 luz e \u00e1 calor dunha causa com\u00fan, e a afirmaci\u00f3n de que os raios de distintas cores non proporcionan o mesmo grao de calor. \n\"Institutions de Physique\" (1740).\n\"As Institutions de Physique\" foi a obra que deu a co\u00f1ecer a Mme du Ch\u00e2telet como intelectual e a que lle dar\u00eda o reco\u00f1ecemento do mundo cient\u00edfico. A\u00ednda que *\u00c9milie presentouna como unha introduci\u00f3n actualizada \u00e1 f\u00edsica para o seu fillo Louis Marie Florent,\u200b en realidade trat\u00e1base dun amplo e profundo tratado que ofrec\u00eda o estado da f\u00edsica na s\u00faa \u00e9poca, e no que mostraba a s\u00faa posici\u00f3n respecto de Newton, pero tam\u00e9n sobre Leibniz, algo moi novo entre os cient\u00edficos franceses. De feito, Leibniz non era moi valorado no seu medio intelectual, e o mesmo Voltaire criticou o interese de \u00c9milie por este autor. Con todo, ela apreciaba en Leibniz o seu modo de razoamento preciso e severo, as\u00ed como o seu optimismo c\u00f3smico e intelectual que defend\u00eda un mundo perfecto e explicable racionalmente. \u00c9milie cr\u00eda que pod\u00eda facer comprensible as filosof\u00edas de Leibniz e de Newton e dalas a co\u00f1ecer en Francia, onde o panorama intelectual estaba dominado polos cartesianos\u200b e por iso, inspir\u00e1ndose na Monadolox\u00eda, acolle a noci\u00f3n de \"vis viva\". \nMme du Ch\u00e2telet consideraba que a importancia que Newton outorgaba ao momento (que se calcula multiplicando a masa pola velocidade) era excesiva. En cambio, defend\u00eda o concepto de vis viva de Leibniz (que hoxe chamariamos enerx\u00eda cin\u00e9tica), que se calcula como o produto da masa polo cadrado da velocidade. Desta maneira, opo\u00f1\u00edase case her\u00e9ticamente tanto \u00e1s posici\u00f3ns newtonianas como \u00e1s cartesianas, que adoptaran o momento como unha verdadeira medida do movemento.Inicialmente, apoiara a posici\u00f3n newtoniana nunha nota do seu traballo sobre a natureza do lume, pero cando esta obra \u00eda ser publicada pediu \u00e1 Academia que eliminase a nota ou que inclu\u00edse unha fe de erratas ao final. Como a Academia non fixo caso do seu requirimento, defendeu a s\u00faa posici\u00f3n nas \"Institutions de physique\".\u200b O libro estivo suxeito a outra pol\u00e9mica: a provocada por K\u00f6nig, a s\u00faa preceptor nese momento e leibniziano convencido, que reivindicou a autor\u00eda da obra aducindo que \u00c9milie redact\u00e1raa a partir das lecci\u00f3ns que el elaborara para explicarlle as teor\u00edas do fil\u00f3sofo alem\u00e1n. A\u00ednda que tanto Voltaire como Maupertuis sa\u00edron na defensa da marquesa, no seu momento alg\u00fans creron a K\u00f6nig, como Frederico II ou Mme de Graffigny.\u200b A\u00ednda que na actualidade o libro carece de interese cient\u00edfico, na primeira metade do s\u00e9culo XVIII tivo o m\u00e9rito de entrar no debate entre newtonianos, leibnizianos e cartesianos con co\u00f1ecemento de causa e mostraba o profundo co\u00f1ecemento da autora sobre a f\u00edsica da s\u00faa \u00e9poca. A obra valeulle ser nomeada membro da Academia das Ciencias de Bolonia en 1746.\nR\u00e9ponse \u00e0 a lettre de Mairan sur la question das forces vives (1741).\n\"As Institutions de Phisique\" provocaron un debate entre \u00c9milie e os partidarios de Descartes e a s\u00faa teor\u00eda, oposta tanto ao concepto de forza viva de Leibniz como \u00e1 atracci\u00f3n de Newton. O debate iniciouno un membro da Academia, o f\u00edsico cartesiano Dortous de Mairan, que publicou en Par\u00eds unha resposta \u00e1 cr\u00edtica de \u00c9milie ao cartesianismo. \u00c1 s\u00faa vez, a marquesa publicou unha nova resposta en Bruxelas, na que se reafirmaba nas s\u00faas opini\u00f3ns. Este foi o primeiro debate cient\u00edfico p\u00fablico entre un home e unha muller.\n\"Discours sur le bonheur\" (1779).\n\"O Discurso sobre a felicidade\" foi escrito entre 1745 e 1748, cando Mme du Ch\u00e2telet e Voltaire romperan a s\u00faa relaci\u00f3n amorosa, a\u00ednda que segu\u00edan conservando unha gran amizade. \u00c9milie apenas falou desta obra na s\u00faa correspondencia, a diferenza do que afac\u00eda facer, polo que se sup\u00f3n que gardou o texto e non pensou publicalo. Despois da s\u00faa morte, o texto pasou a mans de Saint- Lambert, o seu \u00faltimo amante, que pensou publicalo en 1762 xunto con obras doutros importantes autores referidas ao mesmo tema. Con todo, Louis Marie Florent, o fillo de \u00c9milie, impediuno, polo que a obra non viu a luz ata 1779. Este op\u00fasculo, ademais de inscribirse na tradici\u00f3n do pensamento dos libertinos franceses, no seu esp\u00edrito mundano e no seu epicure\u00edsmo aristocr\u00e1tico representados por Sur lle Bonheur de Fontenelle, mostraba a influencia de obras de autores ingleses como as de Locke ou o \"Ensaio sobre o home\" de Alexander Pope.\u200b \n\"Principes math\u00e9matiques da philosophie naturelle\" (1759).\nEn 1736, Mme du Ch\u00e2telet e Voltaire, que estudaran matem\u00e1ticas e f\u00edsica co newtoniano Maupertuis anos atr\u00e1s, retomaron estes estudos en Cirey. Ela ent\u00f3n comezou a traducir do lat\u00edn os \"Philosophiae naturalis principia mathematica de Newton\" para elaborar unha versi\u00f3n en franc\u00e9s comentada.\u200b En 1745 retomou a traduci\u00f3n e o ano seguinte outorg\u00f3uselle o Privilexio Real para imprimila. Utilizou a terceira edici\u00f3n en lat\u00edn do\"s Princip\u00eda\", que se publicou en Londres en 1726 por H. Pemberton baixo a supervisi\u00f3n de Newton. Ademais, engadiu \u00e1 traduci\u00f3n extensos comentarios e suplementos que facilitaban moito a comprensi\u00f3n.\u200b Cando en 1749 soubo que estaba embarazada intu\u00edu que o parto poder\u00eda ter un final tr\u00e1xico, polo que se apresurou a terminar o seu manuscrito, traballando contra reloxo. Conseguiu envialo \u00e1 Biblioteca Real o mesmo d\u00eda en que morreu, s\u00f3 seis despois do parto.\u200b Unha parte desta obra publicouse en 1756 baixo a direcci\u00f3n de Clairaut cun prefacio escrito por Voltaire,\u200b que m\u00e1is tarde, en 1759, publicou a obra completa. \u00c9 a \u00fanica traduci\u00f3n completa da obra de Newton dispo\u00f1ible en franc\u00e9s e considerada a\u00ednda a versi\u00f3n de referencia neste idioma."}
{"id": "2958", "revid": "23204", "url": "https://gl.wikipedia.org/wiki?curid=2958", "title": "Elisabeth Knight Britton", "text": "Elisabeth Knigth Britton, nada en Nova York o 9 de xaneiro de 1858 e finada no Bronx o 25 de febreiro de 1934, foi unha bot\u00e1nica e escritora estadounidense, que contribu\u00edu \u00f3 co\u00f1ecemento dos musgos.\nTraxectoria.\nElizabeth Knight creceu en Cuba, onde a s\u00faa familia ti\u00f1a unha plantaci\u00f3n de azucre. Asistiu a colexios en Cuba e Nova York e en 1875 graduouse na Escola Normal. Durante 10 anos traballou nese mesmo centro, e durante este tempo constru\u00edu unha reputaci\u00f3n como bot\u00e1nica afeccionada. Cara a 1883 especializouse en briolox\u00eda, o estudo dos musgos, e publicou o seu primeiro artigo nese campo.\nEn agosto de 1885 casou con Nathaniel L. Britton, xe\u00f3logo. Nathaniel pronto se volveu cara \u00e1 bot\u00e1nica, facendo conxuntamente con el varios viaxes para recollida de campo nas indias occidentais. En 1886-1888 foi editora do Bulletin of the Torrey Botanical Club, do que foi membro dende 1879. Coa axuda prestada polo Club e outras persoas interesadas, o matrimonio liderou a creaci\u00f3n dun xard\u00edn bot\u00e1nico en Nova York. O New York Botanical Garden foi rematado no 1891, e no 1896 Nathaniel Britton foi o primeiro director da instituci\u00f3n. O herbario de Columbia foi transferido al\u00ed en 1899, e Elisabeth tomou \u00f3 seu cargo, de xeito non oficial, a colecci\u00f3n de musgos do departamento de bot\u00e1nica de Columbia e de xeito gradual foi constru\u00edndo unha impresionante colecci\u00f3n, incrementada pola compra da xa recollida polo su\u00edzo August Jaeger no 1893. No 1912 outorg\u00f3uselle o cargo de xeito honorario.\nOutras actividades.\nDe xeito paralelo desenvolveu outras actividades. As\u00ed, en 1902 fundou a 'Wild Flower Preservation Society of America', sociedade americana para a preservaci\u00f3n da flora salvaxe, da que foi en diferentes per\u00edodos secretaria e tesoureira. A trav\u00e9s da sociedade e diversas publicaci\u00f3ns liderou movementos que lograron salvar diferentes flores en perigo \u00f3 longo dos Estados Unidos. De 1916 a 1919 foi presidente da Sullivan Moss Society, que axudara a fundar en 1898 e que no 1949 pasou a ser a American Bryological Society. Publicou 346 artigos cient\u00edficos entre 1881 e 1930, e ten 15 especies e 1 x\u00e9nero de musgos (Bryobrittonia) que levan o seu nome."}
{"id": "2960", "revid": "1131", "url": "https://gl.wikipedia.org/wiki?curid=2960", "title": "Briolox\u00eda", "text": "A briolox\u00eda \u00e9 a parte da bot\u00e1nica que trata do estudo das bri\u00f3fitas."}
{"id": "2963", "revid": "98629", "url": "https://gl.wikipedia.org/wiki?curid=2963", "title": "Margaret Cavendish", "text": "Margaret Cavendish, nada en 1623 e finada o 15 de decembro de 1673, foi unha escritora en lingua inglesa e Duquesa de Newcastle.\nTraxectoria.\nNon recibiu unha educaci\u00f3n diferente doutras nenas acomodadas da \u00e9poca. Con todo, destacou no seu interese pola ciencia natural e matem\u00e1tica. Exiliada coa s\u00faa familia por cuesti\u00f3ns pol\u00edticas en Par\u00eds no 1642, co\u00f1eceu e casou con William Cavendish, no 1645, co que desenvolveu a s\u00faa actividade e formou parte do grupo cient\u00edfico e intelectual da cidade. Coa restauraci\u00f3n, o seu marido foi nomeado Duque de Newcastle, volvendo a Inglaterra. O seu campo de actuaci\u00f3n abrangue a poes\u00eda, filosof\u00eda, ensaio... inclu\u00edndo a que se considera precursora das novelas de ficci\u00f3n cient\u00edfica, \"The Blazing World\". Editou a s\u00faa obra co seu propio nome, en contra do usual na \u00e9poca nas familias acomodadas, e \u00e9 a \u00fanica muller inglesa da \u00e9poca que publicou m\u00e1is dun libro. Dentro da s\u00faa faceta cient\u00edfica destaca a publicaci\u00f3n de \"Observations upon Experimental Philosophy\" no 1668."}
{"id": "2964", "revid": "23204", "url": "https://gl.wikipedia.org/wiki?curid=2964", "title": "Jane Colden", "text": "Jane Colden, nada o 27 de marzo de 1724 en Coldenghan (Nova York) e finada o 10 de marzo de 1766, foi unha bot\u00e1nica norteamericana.\nTraxectoria.\nFoi a segunda de dez irm\u00e1ns fillos dun m\u00e9dico escoc\u00e9s que tam\u00e9n se adicou \u00e1 pol\u00edtica. Tras recibir unha educaci\u00f3n esmerada da man da s\u00faa nai e logo do su pai, chegou a ser un dos bot\u00e1nicos m\u00e1is famosos da \u00e9poca. Estudou a clasificaci\u00f3n de Linneo, que o seu pai traducira do lat\u00edn \u00f3 ingl\u00e9s, e descubriu e clasificou gran n\u00famero de plantas de Nova Inglaterra, particularmente do val do r\u00edo Hudson. F\u00edxoo de xeito aut\u00f3nomo, pois embarcarse soa nunha expedici\u00f3n con homes non estaba \u00f3 alcance das mulleres naquel ent\u00f3n, se ben parece evidente que tivo enxe\u00f1o para obter a colaboraci\u00f3n doutras persoas, amigos e co\u00f1ecidos. Mantivo correspondencia con bot\u00e1nicos como John e William Bartram nas colonias americanas, e Alexander Garden, John Ellis, e outros, en Inglaterra, o que lle permitiu estar \u00f3 tanto da actualidade no campo da bot\u00e1nica. Detallou un cat\u00e1logo ('Botanic Manuscript') con m\u00e1is de 400 especies de plantas locais que se conserva na actualidade na British Library, e descubriu a gardenia e un tipo de rubideira, a\u00ednda que non se lle atrib\u00faen normalmente \u00f3 seren tam\u00e9n descubertas de xeito independente por homes nas mesmas datas. Casou \u00f3s 35 anos cun m\u00e9dico, Willian Farquhar, e parece ter abandonado a bot\u00e1nica a partir de ent\u00f3n. Morreu tras dar a luz a un pequeno que tam\u00e9n morreu.\nO seu traballo foi eloxiado por Alexander Garden como 'extremamente preciso'."}
{"id": "2965", "revid": "6", "url": "https://gl.wikipedia.org/wiki?curid=2965", "title": "Colden, Jane", "text": ""}
{"id": "2967", "revid": "98629", "url": "https://gl.wikipedia.org/wiki?curid=2967", "title": "Dorothy Crowfoot Hodgkin", "text": "Dorothy Crowfoot Hodgkin, nada no Cairo o 12 de maio de 1910 e finada en Ilmington o 29 de xullo de 1994, foi unha qu\u00edmica brit\u00e1nica. Recibiu o Premio Nobel de Qu\u00edmica polo seu traballo en cristalograf\u00eda.\nTraxectoria.\nEstudou qu\u00edmica en Oxford e Cambridge antes de comezar as s\u00faas investigaci\u00f3ns no Somerville College de Oxford en 1936, posto que mantivo ata 1977. Foi unha pioneira na cristalograf\u00eda de raios X, descubrindo a estrutura qu\u00edmica da penicilina nos anos 40 do s\u00e9culo pasado (o que permitiu a s\u00faa fabricaci\u00f3n sint\u00e9tica) as\u00ed como a da vitamina B12 e a insulina, esta \u00faltima tras unha longa investigaci\u00f3n de 34 anos. No 1960 foi nomeada Wolfson Research Professor na Royal Society e no 1976 foi medalla Copley pola mesma instituci\u00f3n. No 1964 accedeu \u00e1 Orde do M\u00e9rito, no lugar deixado vacante por Winston Churchill."}
{"id": "2968", "revid": "12452", "url": "https://gl.wikipedia.org/wiki?curid=2968", "title": "Crowfoot, Dorothy", "text": ""}
{"id": "2970", "revid": "23204", "url": "https://gl.wikipedia.org/wiki?curid=2970", "title": "Maria Cunitz", "text": "Maria Cunitz, nada en 1604 e finada en 1664, foi unha astr\u00f3noma de Silesia.\nTraxectoria.\nFixo a traduci\u00f3n dos traballos de Johannes Kepler, po\u00f1\u00e9ndoos na lingua com\u00fan e permitindo a s\u00faa mellor accesibilidade polos estudantes da s\u00faa \u00e9poca. As s\u00faas traduci\u00f3ns foron, durante moito tempo, as \u00fanicas dispo\u00f1ibles. Destacou nas habilidades astron\u00f3micas, sendo chamada como \u201cachegada \u00e1 musa da Astronom\u00eda\u201d."}
{"id": "2972", "revid": "1987", "url": "https://gl.wikipedia.org/wiki?curid=2972", "title": "Johannes Kepler", "text": "Johannes Kepler, nado o 27 de decembro de 1571 en Weil der Stadt (Baden-W\u00fcrttemberg) e finado o 15 de novembro de 1630 en Ratisbona, foi un astr\u00f3nomo e matem\u00e1tico alem\u00e1n e unha figura clave na revoluci\u00f3n cient\u00edfica do s\u00e9culo XVII, co\u00f1ecido sobre todo polas s\u00faas leis do movemento planetario, e os seus libros \"Astronomia nova\", \"Harmonice Mundi\" e \"Epitome Astronomiae Copernicanae\", influ\u00edndo entre outros en Isaac Newton, proporcionandolle unha das bases para a s\u00faa teor\u00eda da gravitaci\u00f3n universal. A variedade e repercusi\u00f3n dos seus traballos converteron a Kepler nun dos fundadores e pais da astronom\u00eda moderna, do m\u00e9todo cient\u00edfico e das ciencias naturais.\nKepler foi profesor de matem\u00e1ticas nun seminario de Graz, onde se converteu en socio do pr\u00edncipe Hans Ulrich von Eggenberg. M\u00e1is tarde converteuse en axudante do astr\u00f3nomo Tycho Brahe en Praga, e finalmente en matem\u00e1tico imperial do emperador Rodolfo II e os seus dous sucesores Matthias e Fernando II. Tam\u00e9n ensinou matem\u00e1ticas en Linz, e foi conselleiro do xeneral Wallenstein.\nAdemais, fixo un traballo fundamental no campo da \u00f3ptica, sendo nomeado o pai da \u00f3ptica moderna, en particular pola s\u00faa \"Astronomia Pars Optica\". Tam\u00e9n inventou unha versi\u00f3n mellorada do telescopio refractor, o telescopio kepleriano, que se converteu na base do telescopio refractor moderno, \u00e1 vez que melloraba o dese\u00f1o do telescopio de Galileo Galilei, que mencionou os descubrimentos de Kepler na s\u00faa obra.\nKepler viviu nunha \u00e9poca na que non exist\u00eda unha distinci\u00f3n clara entre astronom\u00eda e astrolox\u00eda, pero si unha forte divisi\u00f3n entre a astronom\u00eda (unha rama das matem\u00e1ticas dentro das artes liberais) e a f\u00edsica (unha rama da filosof\u00eda natural). Kepler tam\u00e9n incorporou argumentos e razoamentos relixiosos \u00e1 s\u00faa obra, motivado pola convicci\u00f3n relixiosa e a crenza de que Deus creara o mundo segundo un plan intelixible e accesible a trav\u00e9s da luz natural da raz\u00f3n. Kepler describiu a s\u00faa nova astronom\u00eda como \"f\u00edsica celeste\", como \"unha excursi\u00f3n \u00e1 \"Metaf\u00edsica de Arist\u00f3teles\"\", e como \"suplemento \u00e1 obra de Arist\u00f3teles \"Sobre o ceo\"\", transformou a antiga tradici\u00f3n da cosmolox\u00eda f\u00edsica tratando a astronom\u00eda como parte dunha f\u00edsica matem\u00e1tica universal.\nKepler foi chamado o \"pai da ciencia ficci\u00f3n\" pola s\u00faa novela Somnium\".\nTraxectoria.\nInfancia (1571\u20131590).\nKepler naceu nunha familia de relixi\u00f3n protestante luterana, instalada na cidade imperial libre de Weil der Stadt, que hoxe en d\u00eda forma parte da rexi\u00f3n metropolitana de Stuttgart, no estado alem\u00e1n de Baden-W\u00fcrttemberg, a 30 quil\u00f3metros ao oeste do centro de Stuttgart. O seu av\u00f3, Sebald Kepler, fora alcalde desta cidade, pero na \u00e9poca que naceu Johannes, a fortuna da familia Kepler atop\u00e1base en decadencia. O seu pai, Heinrich Kepler, ga\u00f1\u00e1base a vida de xeito precaria como mercenario no ex\u00e9rcito do duque de Wurtemberg e raramente frecuentaba o domicilio familiar, el abandonou a familia cando Johannes ti\u00f1a cinco anos. Crese que morreu loitando na guerra dos oitenta anos, nos Pa\u00edses Baixos. A s\u00faa nai, Katharina Guldenmann, era filla dun posadeiro, era curandeira e herborista e m\u00e1is tarde acabou sendo xulgada por bruxer\u00eda. Nado prematuramente aos sete meses de embarazo, Johannes afirmou que fora un neno d\u00e9bil e enfermizo. Kepler tivo dous irm\u00e1ns e unha irm\u00e1, Heinrich, Christopher e Margarette. Kepler foi un neno brillante e como detalle das s\u00faas capacidades intelectuais, parece que impresionaba os viaxeiros que a mi\u00fado pasaban polo hotel do seu av\u00f3, mostrando unhas facultades matem\u00e1ticas excepcionais.\nDe 1574 a 1576, viviu con Heinrich \u2014que ti\u00f1a epilepsia\u2014na casa dos seus av\u00f3s, mentres o seu pai estaba en campa\u00f1a e a s\u00faa nai fora na s\u00faa procura.\nTrala volta de seus pais trasladouse a Leonberg, onde ingresa na escola latina en 1577. Introduciuse na astronom\u00eda a unha idade temper\u00e1 e desenvolveu unha forte paix\u00f3n por ela que abarcar\u00eda toda a s\u00faa vida. Aos seis anos, observou o Gran Cometa de 1577 , escribindo que \"foi levado pola s\u00faa nai a un lugar alto para miralo\". En 1580, \u00e1 idade de nove anos, observou outro evento astron\u00f3mico, un eclipse lunar, rexistrando que lembraba ser \"chamado ao aire libre\" para velo e que a L\u00faa \"parec\u00eda bastante vermella\". Con todo, a var\u00edola infantil, que contraera cando ti\u00f1a tres anos, deixoulle unha visi\u00f3n d\u00e9bil e as mans lisiadas, o que limitou a s\u00faa capacidade nos aspectos observacionales da astronom\u00eda.\nEn 1589, despois de asistir \u00e1 escola primaria, \u00e1 escola latina e aos seminario de Maulbronn, Kepler asistiu ao T\u00fcbinger Stift da Universidade de Tubinga. Al\u00ed estudou filosof\u00eda con Vitus M\u00fcller e teolox\u00eda con Jacob Heerbrand (un estudante de Philipp Melanchthon en Wittenberg), que tam\u00e9n ensinou a Michael Maestlin mentres era estudante, ata que foi nomeado chanceler en T\u00fcbingen en 1590. Demostrou ser un excelente matem\u00e1tico e estableceu unha reputaci\u00f3n como un h\u00e1bil astr\u00f3logo, facialles hor\u00f3scopos aos seus compa\u00f1eiros. Recibiu clases de Michael Maestlin, profesor de matem\u00e1ticas en Tubinga de 1583 a 1631, aprendeu tanto o sistema tolemaico como o sistema copernicano do movemento planetario. Despois converteuse en copernicano convencido. Nunha disputa estudantil, defendeu o heliocentrismo dende unha perspectiva tanto te\u00f3rica como teol\u00f3xica, mantendo que o Sol era a principal fonte de forza motriz do universo. A pesar do seu desexo de converterse en ministro, ao final dos seus estudos recomend\u00e1ronlle a Kepler un posto de ensino de matem\u00e1ticas e astronom\u00eda na escola protestante de Graz. Aceptou o cargo en abril de 1594, aos 22 anos.\nKepler rematou o seu primeiro per\u00edodo de estudos, de tres anos, en 1583 con algo de atraso a causa do seu traballo coma xornaleiro agr\u00edcola. En 1584 entrou no Seminario protestante de Adelberg e dous anos m\u00e1is tarde no Seminario Superior de Maulbronn. Al\u00ed obtivo o seu diploma de fin de estudos e matriculouse en 1589 na universidade de Tubinga. Seu pai partiu de novo para a guerra en 1589, desaparecendo para sempre.\nEn 1589, despois de asistir \u00e1 escola primaria, \u00e1 escola latina e aos seminario de Maulbronn, Kepler asistiu ao T\u00fcbinger Stift da Universidade de Tubinga. Al\u00ed estudou filosof\u00eda con Vitus M\u00fcller e teolox\u00eda con Jacob Heerbrand (un estudante de Philipp Melanchthon en Wittenberg), que tam\u00e9n ensinou a Michael Maestlin mentres era estudante, ata que foi nomeado chanceler en T\u00fcbingen en 1590. Demostrou ser un excelente matem\u00e1tico e estableceu unha reputaci\u00f3n como un h\u00e1bil astr\u00f3logo, facialles hor\u00f3scopos aos seus compa\u00f1eiros. Recibiu clases de Michael Maestlin, profesor de matem\u00e1ticas en Tubinga de 1583 a 1631, aprendeu tanto o sistema tolemaico como o sistema copernicano do movemento planetario. Despois converteuse en copernicano convencido. Nunha disputa estudantil, defendeu o heliocentrismo dende unha perspectiva tanto te\u00f3rica como teol\u00f3xica, mantendo que o Sol era a principal fonte de forza motriz do universo. A pesar do seu desexo de converterse en ministro luterano , ao final dos seus estudos recomend\u00e1ronlle a Kepler un posto de ensino de matem\u00e1ticas e astronom\u00eda na escola protestante de Graz. Aceptou o cargo en abril de 1594, aos 22 anos.\nGraz (1594\u20131600).\nAntes de conclu\u00edr os seus estudos en Tubinga, Kepler aceptou unha oferta para ensinar matem\u00e1ticas como substituto de Georg Stadius na escola protestante de Graz (agora en Estiria, Austria). Durante este per\u00edodo (1594\u20131600), publicou moitos calendarios e progn\u00f3sticos oficiais que melloraron a s\u00faa reputaci\u00f3n como astr\u00f3logo. A\u00ednda que Kepler ti\u00f1a sentimentos encontrados sobre a astrolox\u00eda e desprezaba moitas pr\u00e1cticas habituais dos astr\u00f3logos, cr\u00eda profundamente nunha conexi\u00f3n entre o cosmos e o individuo. Finalmente publicou algunhas das ideas que o tiveron entretido cando era estudante no Mysterium Cosmographicum (1596), publicadas pouco m\u00e1is dun ano despois da s\u00faa chegada a Graz.\nEn decembro de 1595, Kepler co\u00f1eceu a Barbara M\u00fcller, unha vi\u00fava de 23 anos (dobremente viuva) cunha filla pequena, Regina Lorenz, e comezou a cortexala. M\u00fcller, herdeira das leiras dos seus \u00faltimos maridos, tam\u00e9n era filla dun pr\u00f3spero mui\u00f1eiro. O seu pai, Jobst, inicialmente op\u00faxose ao matrimonio. A\u00ednda que Kepler herdara a nobreza do seu av\u00f3, a s\u00faa pobreza convert\u00edao nun partido inaceptable. Jobst cedeu despois de que Kepler rematou o seu traballo en \"Mysterium\", pero o compromiso case fracasa mentres Kepler estaba f\u00f3ra lidando cos detalles da publicaci\u00f3n. Non obstante, os funcionarios protestantes, que axudaran a organizar a voda, meteron presi\u00f3n aos M\u00fcller para que cumpriran o seu acordo. Barbara e Johannes casaron o 27 de abril de 1597.\nNos primeiros anos do seu matrimonio, os Kepler tiveron dous fillos (Heinrich e Susanna), ambos os dous falecidos na infancia. En 1602, tiveron unha filla (Susanna); en 1604, un fillo (Friedrich); e en 1607, outro fillo (Ludwig).\nOutras investigaci\u00f3ns.\nTras a publicaci\u00f3n de \"Mysterium\" e coa bendici\u00f3n dos inspectores escolares de Graz, Kepler iniciou un ambicioso programa para ampliar e elaborar a s\u00faa obra. Planeou catro libros adicionais: un sobre os aspectos estacionarios do universo (o Sol e as estrelas fixas); outro sobre os planetas e os seus movementos; outro sobre a natureza f\u00edsica dos planetas e a formaci\u00f3n de accidentes xeogr\u00e1ficos (centrado especialmente na Terra); e outro sobre os efectos dos ceos na Terra, que incluir\u00eda \u00f3ptica atmosf\u00e9rica, meteorolox\u00eda e astrolox\u00eda.\nTam\u00e9n pediu a opini\u00f3n de moitos dos astr\u00f3nomos aos que enviara \"Mysterium\", entre eles Reimarus Ursus (Nicolaus Reimers B\u00e4r), matem\u00e1tico imperial de Rodolfo II e ac\u00e9rrimo rival de Tycho Brahe. Ursus non contestou directamente, sen\u00f3n que volveu publicar a afagadora carta de Kepler para proseguir a s\u00faa disputa prioritaria sobre (como agora se chama) o sistema tic\u00f3nico con Tycho. A pesar desta mancha negra, Tycho tam\u00e9n comezou a cartearse con Kepler, comezando cunha cr\u00edtica dura pero lex\u00edtima do sistema de Kepler; entre unha serie de obxecci\u00f3ns, Tycho op\u00faxose ao uso de datos num\u00e9ricos inexactos tomados de Cop\u00e9rnico. A trav\u00e9s das s\u00faas cartas, Tycho e Kepler discutiron unha ampla gama de problemas astron\u00f3micos, centr\u00e1ndose nos fen\u00f3menos lunares e a teor\u00eda copernicana (en particular, a s\u00faa viabilidade teol\u00f3xica). Pero sen os datos considerablemente m\u00e1is precisos do observatorio de Tycho, Kepler non ti\u00f1a forma de abordar moitas destas cuesti\u00f3ns.\nNo seu lugar, centrou a s\u00faa atenci\u00f3n na cronolox\u00eda e a \"harmon\u00eda\", as relaci\u00f3ns numerol\u00f3xicas entre a m\u00fasica, as matem\u00e1ticas e o mundo f\u00edsico, e as s\u00faas consecuencias astrol\u00f3xicas. Ao supo\u00f1er que a Terra pos\u00fae alma (unha propiedade que m\u00e1is tarde invocar\u00eda para explicar como o Sol provoca o movemento dos planetas), estableceu un sistema especulativo que conectaba aspectos astrol\u00f3xicos e distancias astron\u00f3micas co tempo e outros fen\u00f3menos terrestres. En 1599, con todo, volveu sentir que o seu traballo v\u00edase limitado pola inexactitude dos datos dispo\u00f1ibles, \u00e1 vez que as crecentes tensi\u00f3ns relixiosas ameazaban a s\u00faa permanencia en Graz. En decembro dese ano, Tycho convidou a Kepler a visitalo en Praga; o 1 de xaneiro de 1600 (antes mesmo de recibir a invitaci\u00f3n), Kepler partiu coa esperanza de que o mecenado de Tycho puidese resolver os seus problemas filos\u00f3ficos, ademais dos sociais e financeiros.\nCarreira cient\u00edfica.\nPraga (1600\u20131612).\nO 4 de febreiro de 1600, Kepler reuniuse con Tycho Brahe e os seus axudantes Franz Tengnagel e Longomontanus en Ben\u00e1tky nad Jizerou (a 35\u00a0km de Praga), onde se estaba constru\u00edndo o novo observatorio de Tycho. Durante os dous meses seguintes, permaneceu como convidado, analizando algunhas das observaci\u00f3ns de Marte realizadas por Tycho; Tycho gardaba os seus datos con moito celo, pero quedou impresionado polas ideas te\u00f3ricas de Kepler e pronto lle permitiu un maior acceso. Kepler planeou probar a s\u00faa teor\u00eda do \"Mysterium Cosmographicum\" base\u00e1ndose nos datos de Marte, pero calculou que o traballo lle levar\u00eda ata dous anos (xa que non se lle permit\u00eda simplemente copiar os datos para o seu propio uso). Coa axuda de Johannes Jessenius, Kepler tentou negociar un acordo laboral m\u00e1is formal con Tycho, pero as negociaci\u00f3ns romperon nunha irada discusi\u00f3n e Kepler marchouse a Praga o 6 de abril. Kepler e Tycho reconcili\u00e1ronse pronto e finalmente chegaron a un acordo sobre o salario e a vivenda, e en xu\u00f1o, Kepler regresou \u00e1 s\u00faa casa en Graz para recoller \u00e1 s\u00faa familia.\nAs dificultades pol\u00edticas e relixiosas en Graz truncaron as s\u00faas esperanzas de volver inmediatamente con Brahe; coa esperanza de continuar os seus estudos astron\u00f3micos, Kepler buscou un nomeamento como matem\u00e1tico do arquiduque Fernando. Con ese fin, Kepler compuxo un ensaio -dedicado a Fernando- no que propo\u00f1\u00eda unha teor\u00eda do movemento lunar baseada na forza: \"In Terra inest virtus, quae Lunam ciet\" (\"Hai unha forza na Terra que fai que a L\u00faa se mova\"). A\u00ednda que o ensaio non lle valeu un posto na corte de Fernando, si detallaba un novo m\u00e9todo para medir as eclipses lunares, que aplicou durante a eclipse do 10 de xullo en Graz. Estas observaci\u00f3ns constitu\u00edron a base das s\u00faas exploraci\u00f3ns das leis da \u00f3ptica, que culminar\u00edan en \"Astronomiae Pars Optica\"..\nO 2 de agosto de 1600, tras negarse a converterse ao catolicismo, Kepler e a s\u00faa familia foron desterrados de Graz. Varios meses m\u00e1is tarde, Kepler regresou, agora co resto da s\u00faa familia, a Praga. Durante a maior parte de 1601, foi apoiado directamente por Tycho, que lle asignou a an\u00e1lise de observaci\u00f3ns planetarias e a redacci\u00f3n dun tratado contra o rival de Tycho, Ursus (xa falecido). En setembro, Tycho conseguiulle un encargo como colaborador no novo proxecto que propuxera ao emperador: as \"T\u00e1boas rudolfinas\" que deb\u00edan substitu\u00edr \u00e1s \"T\u00e1boas prusianas\"' de Erasmus Reinhold. Dous d\u00edas despois da inesperada morte de Tycho, o 24 de outubro de 1601, Kepler foi nomeado o seu sucesor como matem\u00e1tico imperial coa responsabilidade de completar a s\u00faa obra inacabada. Os seguintes 11 anos como matem\u00e1tico imperial ser\u00edan os m\u00e1is produtivos da s\u00faa vida.\nConselleiro imperial.\nA principal obrigaci\u00f3n de Kepler como matem\u00e1tico imperial era proporcionar asesoramento astrol\u00f3xico ao emperador. A\u00ednda que Kepler v\u00eda con malos ollos os intentos dos astr\u00f3logos contempor\u00e1neos de predicir con precisi\u00f3n o futuro ou adivi\u00f1ar acontecementos concretos, desde a s\u00faa \u00e9poca de estudante en Tubinga elaborara hor\u00f3scopos detallados e ben recibidos para amigos, familiares e mecenas. Ademais dos hor\u00f3scopos para aliados e l\u00edderes estranxeiros, o emperador buscou o consello de Kepler en tempos de problemas pol\u00edticos. Rodolfo interesouse activamente polo traballo de moitos dos eruditos da s\u00faa corte (entre eles numerosos alquimistas) e mant\u00edvose ao d\u00eda tam\u00e9n co traballo de Kepler en astronom\u00eda f\u00edsica.\nOficialmente, as \u00fanicas doutrinas relixiosas aceptables en Praga eran a cat\u00f3lica e a utraquista, pero a posici\u00f3n de Kepler na corte imperial permitiulle practicar a s\u00faa fe luterana sen impedimentos. O emperador proporcion\u00e1balle nominalmente uns amplos ingresos para a s\u00faa familia, pero as dificultades do sobredimensionado tesouro imperial fac\u00edan que conseguir o di\u00f1eiro suficiente para facer fronte \u00e1s obrigaci\u00f3ns financeiras fose unha loita continua. En parte debido aos problemas financeiros, a s\u00faa vida na casa con B\u00e1rbara foi desagradable, embazada por disputas e brotes de enfermidade. A vida na corte, con todo, puxo a Kepler en contacto con outros destacados eruditos (Johannes Matth\u00e4us Wackher von Wackhenfels, Jost B\u00fcrgi, David Fabricius, Martin Bachazek e Johannes Brengger, entre outros) e o traballo astron\u00f3mico avanzou rapidamente.\nObra cient\u00edfica.\nLevou a cabo a revoluci\u00f3n helioc\u00e9ntrica no Renacemento, a trav\u00e9s da formulaci\u00f3n das chamadas tres leis fundamentais da mec\u00e1nica celeste, as \"Leis de Kepler\". Dedicouse tam\u00e9n ao estudo da \u00f3ptica.\nNa defensa da astrolox\u00eda, publicou Tercius interveniens, onde critica aqueles que atacan a astrolox\u00eda polo seu nesgo supersticioso e non a distinguen da astrolox\u00eda como cosmolox\u00eda. \u00c9 importante notar, como di Kenneth Negus, que Kepler defend\u00eda a astrolox\u00eda como cosmogon\u00eda, como explicaci\u00f3n do modo como se procesan as relaci\u00f3ns entre astros e acontecementos terreos, dentro do \u00e1mbito da actuaci\u00f3n divina. \u00c9 clara a s\u00faa cr\u00edtica tanto aos c\u00e9pticos canto aos supersticiosos."}
{"id": "2973", "revid": "98629", "url": "https://gl.wikipedia.org/wiki?curid=2973", "title": "Leis de Kepler", "text": "As leis de Kepler son unhas formulaci\u00f3ns redactadas por Johannes Kepler logo dunha an\u00e1lise meticulosa dos excelentes datos astron\u00f3micos obtidos por Tycho Brahe. As leis son relativas ao movemento planetario, sobre a traxectoria seguida polos planetas arredor do Sol, a seguir:\nEstas leis, obtidas para os planetas arredor do Sol, apl\u00edcanse a outros corpos astron\u00f3micos que se atopan en mutua influencia gravitatoria s\u00f3 co cambio da constante, relacionada s\u00f3 co corpo central, como o sistema formado pola Terra e a L\u00faa.\nO modelo de Kepler \u00e9 helioc\u00e9ntrico. O seu modelo foi moi criticado pola falta de simetr\u00eda que constaba no feito de o Sol ocupar un dos focos da elipse e o outro simplemente encherse co baleiro.\nO modelo da mec\u00e1nica celeste de Brahe \u00e9 moi curioso pois coloca os planetas orbitando ao Sol e este orbitando \u00e1 Terra, o que o torna ao mesmo tempo xeoc\u00e9ntrico e helioc\u00e9ntrico.\nFormulaci\u00f3n de Newton da 3\u00aa lei de Kepler.\nKepler deduciu as s\u00faas leis a partir de observaci\u00f3ns astron\u00f3micas precisas obtidas por Tycho Brahe e, a\u00ednda que sab\u00eda que explicaban o movemento planetario observado, non entend\u00eda as raz\u00f3ns deste comportamento. A presentaci\u00f3n de Kepler incorporaba unha gran cantidade de detalles e incluso especulaci\u00f3ns metaf\u00edsicas. Foi Isaac Newton quen recuperou dos escritos de Kepler a formulaci\u00f3n matem\u00e1tica precisa das leis. Newton foi quen de relacionar estas leis cos seus propios descubrimentos, dando un sentido f\u00edsico preciso a leis emp\u00edricas. O estudo de Newton das leis de Kepler conduciu \u00e1 s\u00faa formulaci\u00f3n da lei da gravitaci\u00f3n universal.\nA formulaci\u00f3n matem\u00e1tica de Newton da terceira lei de Kepler \u00e9:\nonde \"P\" \u00e9 o per\u00edodo orbital, \"a\" o semieixe maior da \u00f3rbita, \"m\"1 e \"m\"2 as masas do corpo central e o corpo orbitante respectivamente e G unha constante denominada Constante da gravitaci\u00f3n universal, cuxo valor marca a intensidade da interacci\u00f3n gravitatoria e o sistema de unidades a utilizar para as outras variables desta expresi\u00f3n."}
{"id": "2974", "revid": "6", "url": "https://gl.wikipedia.org/wiki?curid=2974", "title": "Cunitz, Maria", "text": ""}
{"id": "2975", "revid": "23204", "url": "https://gl.wikipedia.org/wiki?curid=2975", "title": "Jeanne Dum\u00e9e", "text": "Jeanne Dumee, finada en 1706, foi unha astr\u00f3noma francesa.\nTraxectoria.\nManifestou pronto o seu gusto pola ciencia. Casou nova e quedou vi\u00fava \u00f3s dezasete anos, dedic\u00e1ndose ent\u00f3n \u00e1 astronom\u00eda. Escribiu \"Discusi\u00f3n da opini\u00f3n de Cop\u00e9rnico sobre o movemento da Terra\" (1680), que non chegou a editarse e se conserva manuscrito na Biblioteca Nacional Francesa. Nel exp\u00f3n as ideas de Galileo e Cop\u00e9rnico, declar\u00e1ndose en cambio partidaria das de Descartes."}
{"id": "2976", "revid": "89787", "url": "https://gl.wikipedia.org/wiki?curid=2976", "title": "Louise du Pierry", "text": "Louise Elizabeth Felicite Pourra de la Madeleine du Pierry, nada en 1746 e finada en 1789, foi unha astr\u00f3noma francesa e, segundo as cr\u00f3nicas oficiais, foi a primeira muller que se recolle que foi profesora na Sorbona de Par\u00eds: en 1789 impartiu cursos p\u00fablicos de astronom\u00eda para mulleres na Sorbona -\"Cours d astronomie ouvert pour les dames et mis \u00e0 leur port\u00e9e-\". Estudou astronom\u00eda con Joseph-J\u00e9rome Lalande, director do observatorio de Par\u00eds, quen lle chegou a adicar o seu libro \"Astronomie des dames\" (1790) -no que se recopilaban os cursos impartidos en 1789- afirmando que:\u00ab...\u00a0elle repr\u00e9sente un mod\u00e8le pour toutes les femmes \u00e0 cause de ses hautes qualit\u00e9s intellectuelles.\u00a0\u00bb\"...ela representa un modelo para t\u00f3dalas mulleres debido \u00e1s s\u00faas altas cualidades intelectuais\"."}
{"id": "2977", "revid": "6", "url": "https://gl.wikipedia.org/wiki?curid=2977", "title": "Du Pierry, Louise", "text": ""}
{"id": "2979", "revid": "23204", "url": "https://gl.wikipedia.org/wiki?curid=2979", "title": "Gerty Theresa Cori", "text": "Gerty Theresa Cori, nada en Praga o 15 de agosto de 1896 e finada en St. Louis (Missouri) o 26 de outubro de 1957, foi unha bioqu\u00edmica estadounidense.\nTraxectoria.\nGerty Theresa Radnitz naceu no seo dunha familia xud\u00eda. O seu pai, Otto Radnitz, foi un qu\u00edmico que se converteu en xerente dunha refinar\u00eda de azucre despois de inventar un exitoso m\u00e9todo de refinaci\u00f3n.A s\u00faa nai, que contaba entre os seus amigos a Franz Kafka, era unha muller culta e sofisticada. Realizou os primeiros estudos en casa con profesores particulares e posteriormente foi inscrita nun colexio para nenas, cando ti\u00f1a 16 anos de idade decidiu que quer\u00eda ser m\u00e9dico. Animada por un t\u00edo materno, profesor de Pediatr\u00eda na universidade, estudou e aprobou o exame de admisi\u00f3n da universidade para asistir \u00e1 escola de Medicina.\nFoi admitida na Facultade de Medicina da Universidade alem\u00e1 Carl Ferdinand en Praga en 1914 e obtivo o doutoramento en Medicina en 1920. Mentres estudaba na universidade co\u00f1eceu a Carl Cori, e\u200b casaron en 1920, despois de graduarse, e Gerty converteuse ao catolicismo, que era a relixi\u00f3n de Carl. Despois da voda mud\u00e1ronse a Viena, Austria, onde Gerty pasou os seguintes dous anos traballando no Children' s Carolinen Hospital, mentres Carl traballaba nun laboratorio.\u200b\nDurante a s\u00faa estancia no hospital traballou na unidade de Pediatr\u00eda e ademais levou a cabo investigaci\u00f3ns no campo da regulaci\u00f3n da temperatura, o comparativo de temperaturas antes e despois do tratamento de patolox\u00eda tiroidea e publicou artigos sobre trastornos do sangue. A vida volveuse moi dif\u00edcil despois da primeira guerra mundial, Gerty mesmo sufriu xeroftalm\u00eda, unha enfermidade dos ollos ocasionada por deficiencia de vitamina A, causada pola severa desnutrici\u00f3n que lle provocou a escaseza de alimentos. Estes problemas, xunto co crecente antisemitismo, contribu\u00edron a que a parella decidise abandonar Europa.\nCarreira nos Estados Unidos..\nEn 1922, emigraron aos Estados Unidos \u2014 Gerty seis meses despois de Carl, debido \u00e1 dificultade para obter un emprego\u2014 para dedicarse \u00e1 investigaci\u00f3n m\u00e9dica no State Institute for the Study of Malignant Diseases \u2014Instituto Estatal para o Estudo de Enfermidades Malignas, actualmente Roswell Park Cancer Institute\u2014 en B\u00fafalo, Nova York. En 1928, convert\u00e9ronse en cidad\u00e1ns naturalizados dos Estados Unidos.\u200b \nA\u00ednda que eran desalentados a traballar xuntos en Roswell, seguiron fac\u00e9ndoo, e especializ\u00e1ronse na investigaci\u00f3n do metabolismo dos carbohidratos. Estaban particularmente interesados en como se metaboliza a glicosa no corpo humano e nas hormonas que regulan este proceso.\u200b Publicaron cincuenta artigos mentres estiveron en Roswell, presentaban en calidade de primeiro autor a quen fixera a maior parte da investigaci\u00f3n para un determinado estudo. Gerty Cori publicou once artigos como \u00fanico autor. En 1929, propuxeron o ciclo te\u00f3rico que m\u00e1is tarde lles fixo ga\u00f1ar o Premio Nobel, o ciclo de Cori.\u200b O ciclo describe a forma en que o corpo humano utiliza algunhas reacci\u00f3ns qu\u00edmicas no tecido muscular, para romper carbohidratos como o glic\u00f3xeno\u2014un derivado da glicosa\u2014 en \u00e1cido l\u00e1ctico, mentres ao mesmo tempo sintet\u00edzanse outros.\u200b \nOs Cori deixaron Roswell despois de publicar o seu traballo sobre o metabolismo dos carbohidratos. Algunhas universidades ofrec\u00e9ronlle unha posici\u00f3n a Carl, pero neg\u00e1ronse a contratar \u00e1 s\u00faa esposa. Durante unha das entrevistas, Gerty foi informada que se consideraba \u00abpouco estadounidense\u00bb que unha parella de esposos traballase xuntos. En 1931, mud\u00e1ronse a St Louis, Missouri, onde lle ofreceron a Carl un posto como investigador na Escola de Medicina da Universidade de Washington. A pesar dos seus antecedentes, a Gerty ofrec\u00e9ronlle soamente un posto como investigadora asociada, cun soldo que correspond\u00eda \u00e1 d\u00e9cima parte do que ga\u00f1aba Carl,ademais advert\u00edronlle que pod\u00eda prexudicar a carreira do seu marido.\u200b En 1943, foi nomeada profesora asociada de investigaci\u00f3n en Bioqu\u00edmica e Farmacolox\u00eda. Meses antes de que ga\u00f1ase o Premio Nobel foi ascendida a profesor titular, cargo que ocupou ata a s\u00faa morte en 1957.\u200b \nContinuaron traballando en colaboraci\u00f3n na Universidade de Washington. Nas s\u00faas an\u00e1lises con m\u00fasculo de ra mo\u00eddo, descubriron un composto intermedio que permit\u00eda a degradaci\u00f3n do glic\u00f3xeno, chamado glicosa-1- fosfato agora co\u00f1ecido como o \u00e9ster de Cori. Estableceron a estrutura do composto, identificaron a encima que cataliza a s\u00faa formaci\u00f3n qu\u00edmica, a glic\u00f3xeno fosforilase, e demostraron que o \u00e9ster de Cori \u00e9 o paso inicial na conversi\u00f3n do carbohidrato glic\u00f3xeno en glicosa \u2014do que existen grandes cantidades no f\u00edgado\u2014.\u200b Tam\u00e9n pode ser o \u00faltimo paso na conversi\u00f3n da glicosa sangu\u00ednea en glic\u00f3xeno, xa que \u00e9 un proceso reversible.\nReco\u00f1ecementos.\nObtivo o Premio Nobel de Medicina en 1947 canda a Carl Ferdinand Cori, seu marido, pola s\u00faa descoberta da conversi\u00f3n catal\u00edtica do glic\u00f3xeno, tras o seu desenvolvemento profesional na Universidade de Washington en St. Louis (Missouri).\nO cr\u00e1ter Cori na L\u00faa foi nomeado na s\u00faa honra."}
{"id": "2981", "revid": "5863", "url": "https://gl.wikipedia.org/wiki?curid=2981", "title": "Ellen Eglui", "text": "Ellen Eglui foi unha inventora estadounidense de Washington de finais do s\u00e9culo XIX que inventou os escoadoiros para a roupa das lavadoras. No ano 1888 vendeu a s\u00faa patente por dezaoito d\u00f3lares. Motivos aducidos: \"Son unha muller negra, e se fose co\u00f1ecido que unha muller negra patentou o invento, as se\u00f1oritas brancas non comprar\u00edan o escoadoiro; eu estaba horrorizada de ser co\u00f1ecida pola mi\u00f1a cor, unha vez introducida no mercado. \u00c9 a \u00fanica raz\u00f3n\""}
{"id": "2983", "revid": "98629", "url": "https://gl.wikipedia.org/wiki?curid=2983", "title": "Gertrude Elion", "text": "Gertrude Belle Elion, nada en Nova York o 23 de xaneiro de 1918 e finada en Chapel Hill o 21 de febreiro de 1999, foi unha bioqu\u00edmica estadounidense.\nTraxectoria.\nProcedente dunha familia de inmigrantes xudeus, Gertrude B. Elion foi unha bioqu\u00edmica e farmac\u00f3loga norteamericana que recibiu o Premio Nobel de Medicina no 1988, xunto con George H. Hitchings e Sir James Black. Graduouse no Hunter College no 1937 e traballou como asistente de laboratorio, primeiro nun centro de ensino e logo con Hitchings nunha compa\u00f1\u00eda farmac\u00e9utica. Nunca obtivo o t\u00edtulo universitario.\nSoa ou con Hitchings sintetizou moitos novos f\u00e1rmacos, usando novos m\u00e9todos a partir da diferenciaci\u00f3n bioqu\u00edmica entre c\u00e9lulas normais e pat\u00f3xenas para poder matar ou inhibir a reproduci\u00f3n de pat\u00f3xenos particulares sen prexudicar as c\u00e9lulas do h\u00f3spede, o que a levar\u00edan a liderar o equipo que logrou o anti-SIDA AZT.\nOs seus inventos incl\u00faen:\nAmais do Nobel, recibiu a Medalla Nacional de Ciencia dos Estados Unidos e o Lemelson-MIT Lifetime Achievement Award, sendo a primeira muller (1991) en entrar no National Inventors Hall of Fame."}
{"id": "2985", "revid": "5863", "url": "https://gl.wikipedia.org/wiki?curid=2985", "title": "Catherine Green", "text": "Catherine Green, nada en Block Island, Rhode Island, o 17 de febreiro de 1755 e finada en Cumberland Island, Xeorxia, o 2 de setembro de 1814, foi unha inventora norteamericana.\nTraxectoria.\nTraballou na investigaci\u00f3n da produci\u00f3n de algod\u00f3n, inventando a 'cotton gin', que facilitou o proceso de fiado e aumentou grandemente as cantidades de algod\u00f3n tratadas. Foi patentada por Eli Withney, a quen se lle asigna na maior\u00eda dos casos a autor\u00eda."}
{"id": "2987", "revid": "23204", "url": "https://gl.wikipedia.org/wiki?curid=2987", "title": "Caroline Lucretia Herschel", "text": "Caroline Lucretia Herschel, nada en Hannover o 16 de marzo de 1750 e finada o 9 de xaneiro de 1848, foi unha famosa astr\u00f3noma alem\u00e1.\nTraxectoria.\nIrm\u00e1 do famoso William Herschel, tam\u00e9n astr\u00f3nomo, compartiu con el unha auto-educaci\u00f3n cient\u00edfica. Caroline descubriu varios novos cometas, en particular o de tipo peri\u00f3dico 35P/Herschel-Rigollet, que leva o seu nome. No outono de 1772 reuniuse en Inglaterra co seu irm\u00e1n, que se establecera como profesor de m\u00fasica en Bath. A partir de a\u00ed cooperaron nas investigaci\u00f3ns astron\u00f3micas e os seus deberes profesionais: ela era a cantante principal nos concertos do oratorio, acadando tanta sona que lle foi ofertada unha invitaci\u00f3n para o festival de Birmingham, que declinou.\nNo 1782 o seu irm\u00e1n aceptou ser o astr\u00f3nomo real de Xurxo III de Inglaterra. Carolina foi a s\u00faa asistente nas observaci\u00f3ns, executando asemade os laboriosos c\u00e1lculos relacionados con elas. A s\u00faa diversi\u00f3n principal era escrutar o ceo cun pequeno telescopio newtoniano. Foi as\u00ed como detectou no 1783 tres nebulosas, e entre 1786 e 1797 oito cometas, en cinco dos que ten incuestionable prioridade, entre eles o Cometa Encke. O primeiro deles, descuberto o 1 de agosto de 1786, foi tam\u00e9n o primeiro descuberto por unha muller. O ano seguinte comezou a ser asalariada real polo seu traballo de asistente, o que a converteu na primeira muller reco\u00f1ecida oficialmente como cient\u00edfica. No 1797 presentou \u00e1 Royal Society un \u00edndice de observaci\u00f3ns de John Flamsteed, xunto cun cat\u00e1logo de 561 estrelas omitidas accidentalmente no British Catalogue, e unha lista de erratas dese cat\u00e1logo.\nVolceu a Hannover no 1822 trala morte do seu irm\u00e1n, pero xa non abandonou os seus estudos astron\u00f3micos, e no 1828 completou a reduci\u00f3n comezada en xaneiro de 1800, de 2.500 nebulosas descubertas polo seu irm\u00e1n. No 1828 a Royal Astronomical Society outorgoulle a medalla de ouro, e no 1835 elixiuna membro honorario. No 1846 recibiu a medalla de ouro do Rei de Prusia.\nO asteroide 281 Lucretia foi nomeado polo seu segundo nome, e un cr\u00e1ter lunar no Sinus Iridium foi nomeado Caroline Herschel na s\u00faa honra."}
{"id": "2992", "revid": "23204", "url": "https://gl.wikipedia.org/wiki?curid=2992", "title": "Annie Jump Cannon", "text": "Annie Jump Cannon, nada en Dover (Delaware) o 11 de decembro de 1863 e finada o 13 de abril de 1941, foi unha astr\u00f3noma estadounidense.\nTraxectoria.\nFilla dunha nai que lle ensinou as constelaci\u00f3ns e a animou nos seus estudos, e un pai armador e tam\u00e9n dedicado \u00e1 pol\u00edtica. Estudou na universidade de Wellesley, na que se graduou no ano 1884 e na que aprendeu a facer espectrometr\u00edas. Despois estivo varios anos sen dedicarse \u00e1 ciencia, situaci\u00f3n que cambiou \u00f3 morrer a s\u00faa nai, pasando a dar clases de f\u00edsica en Wellesley e a estudar astronom\u00eda en Radcliffe.\nConverteuse nunha experta no campo da fotograf\u00eda e por ese motivo viaxou por toda Europa. Iso favoreceu que no 1896 participase nos primeiros experimentos de raios X nos Estados Unidos e que se incorporara \u00f3 grupo que os historiadores da ciencia chaman \"Mulleres Pickering\", mulleres contratadas por Edward Pickering, director do Observatorio do Harvard College, para efectuaren c\u00e1lculos astron\u00f3micos, seguindo a idea baconiana de que o primeiro paso en ciencia \u00e9 acumular feitos. A acumulaci\u00f3n mant\u00ed\u00f1ase grazas a un fondo establecido no 1886 por Anna Draper, vi\u00fava de Henry Draper, m\u00e9dico e astr\u00f3nomo afeccionado.\nPickering concibiu o Henry Draper Memorial como un proxecto a longo termo para obter espectros de tantas estrelas como fora posible e indexar e clasificar estrelas polo seu espectro. As medidas eran dificultosas, pero o desenvolvemento dun esquema razoable de clasificaci\u00f3n probou asemade ser un problema te\u00f3rico tan dif\u00edcil como a \"acumulaci\u00f3n de datos\", como Pickering reco\u00f1eceu pouco a pouco.\nA an\u00e1lise foi iniciada no 1886 por Nettie Farrar, que o deixou poucos meses despois para casar. A s\u00faa praza ocupouna Williamina Fleming, a primeira das \"mulleres Pickering\" en ser reco\u00f1ecida pola comunidade astron\u00f3mica. Fleming examinou o espectro de m\u00e1is de 10.000 estrelas e desenvolveu un sistema de clasificaci\u00f3n con 22 clases. O traballo continuouno Antonia Maury, que desenvolveu o seu propio sistema de clasificaci\u00f3n, confuso en comparaci\u00f3n co anterior, e Pickering non estaba moi de acordo coa insistencia de Maury na teor\u00eda (que hoxe chamariamos astrof\u00edsica) relativa a tal esquema.\nAnnie Jump Cannon continuou comezando por un exame do brillo das estrelas do hemisferio sur. Aplicou un terceiro esquema, derivado dos anteriores, unha divisi\u00f3n \"arbitraria\" de estrelas nas clases espectrais O, B, A, F, G, K, M. Estaba, en palabras de Pickering, \"cargado de teor\u00eda\", pero moi simplificado. O seu \"ollo\" para os espectros estelares era moi boa, e os seus cat\u00e1logos Draper (que chegan a listar preto de 400,000 estrelas e seguen a ser usados) foron valorados como obra dunha observadora excepcional.\nCannon publicou tam\u00e9n cat\u00e1logos de estrelas variables (inclu\u00eddas 300 descubertas por ela). O seu traballo estendeuse por m\u00e1is de corenta anos, durante os que as mulleres foron ganando aceptaci\u00f3n na ciencia. Obtivo moitos \"primeiros\": primeira receptora dun doutoramento honorario en Oxford, primeira muller directora da Sociedade Astron\u00f3mica Americana... Foi tam\u00e9n a primeira muller en recibir o doutoramento de astronom\u00eda pola universidade de Gronigen (Pa\u00edses Baixos) en 1921. No ano 1923 foi elixida unha das doce mulleres vivas m\u00e1is prestixiosas do planeta. No 1931 recibiu o premio Draper da Academia Nacional de Ciencias dos Estados Unidos.\nEn Harvard foi nomeada Conservadora das Fotograf\u00edas Astron\u00f3micas en 1891, pero s\u00f3 en 1938, dous anos antes da s\u00faa xubilaci\u00f3n, chegou a obter a praza como astr\u00f3noma.\n\"Oh, Be A Fine Girl--Kiss Me!\" (Oh, se unha rapaza xeitosa\u2014B\u00edcame!) \u00e9 unha frase que axudou a varias xeraci\u00f3ns de astr\u00f3nomos a aprender a clasificaci\u00f3n espectral das estrelas, algo curiosamente feito por unha muller, no que se basea o diagrama de Herzsprung-Russell. \nReco\u00f1ecementos.\nNa s\u00faa honra, a Asociaci\u00f3n americana de mulleres universitarias presentou o premio Annie Jump, de celebraci\u00f3n anual, para aquelas mulleres que comecen a s\u00faa carreira de astronom\u00eda.\nO cr\u00e1ter Cannon foille asignado en 1964. "}
{"id": "2994", "revid": "197", "url": "https://gl.wikipedia.org/wiki?curid=2994", "title": "Diagrama de Herzsprung-Russell", "text": ""}
{"id": "2995", "revid": "23204", "url": "https://gl.wikipedia.org/wiki?curid=2995", "title": "Maria Winckelmann Kirch", "text": "Maria Margarethe Winckelmann Kirch, co\u00f1ecida como Maria Margaret Kirch ou como Maria Winckelmann, nada en Panitzsch, pr\u00f3ximo a Leipzig, o 25 de febreiro de 1670 e finada en Berl\u00edn o 29 de decembro de 1720, foi unha astr\u00f3noma alem\u00e1.\nTraxectoria.\nMaria Winckelmann era filla dun ministro protestante que non lle deu educaci\u00f3n formal. algo pouco frecuente na \u00e9poca. Grazas \u00e1 actitude do seu pai puido ser educada nas artes e as letras, tanto por el como polo seu t\u00edo.\nMostrou un interese temper\u00e1n pola astronom\u00eda, polo que se converteu en estudante, aprendiz e axudante de Christoph Arnold von Sommerfeld, co\u00f1ecido polo alcume do \"paisano astr\u00f3nomo\", un astr\u00f3nomo autodidacta que traballaba como granxeiro na cidade de Sommerfeld. Esta situaci\u00f3n era habitual no s\u00e9culo XVII, onde a pr\u00e1ctica da astronom\u00eda ti\u00f1a lugar a mi\u00fado fora das universidades. De feito, neses anos, moitos dos grandes astr\u00f3nomos non estudaron na universidade porque a astronom\u00eda estaba moito m\u00e1is pr\u00f3xima \u00e1 tradici\u00f3n artesanal, desenvolvida nos gremios e oficios, que \u00e1s disciplinas acad\u00e9micas como foi o caso a partir do s\u00e9culo XX. Por medio de Christopher Arnold, Mar\u00eda co\u00f1eceu a un dos astr\u00f3nomos m\u00e1is famosos do momento, Gottfried Kirch, co que casou anos m\u00e1is tarde, en 1692. Unha vez casada, Mar\u00eda deixou o observatorio de Arnold e continuou a s\u00faa formaci\u00f3n xunto a seu esposo, embarc\u00e1ndose conxuntamente no estudo da astronom\u00eda e a observaci\u00f3n do firmamento. No ano 1700 trasl\u00e1danse a Berl\u00edn, onde Gottfried foi nomeado astr\u00f3nomo oficial da Academia das Ciencias, a \"Berliner Akademie;\" o que lle permitiu a Mar\u00eda traballar \u2015a\u00ednda que fose de maneira non oficial pero si reco\u00f1ecida\u2015 como a s\u00faa axudante.\nNos primeiros tempos na Academia, Mar\u00eda dedicou gran parte do seu tempo ao estudo dos astros, observando cada noite, a partir das 21:00 h, o firmamento. Grazas a esta observaci\u00f3n constante e minuciosa dos ceos nocturnos, realizaron c\u00e1lculos astron\u00f3micos para calendarios e almanaques con informaci\u00f3n das fases da l\u00faa, a posta do sol, as eclipses e as posici\u00f3ns do Sol e outros planetas; o que constitu\u00eda a verdadeira fonte de ingresos da Academia, que obti\u00f1a m\u00e1is cartos coa venda de calendarios que coa asignaci\u00f3n econ\u00f3mica recibida da corte real de Prusia, polo que os astr\u00f3nomos constitu\u00edan un valioso activo para a Academia.\nMaria Winkelmann-Kirch foi a primeira muller que descubriu un cometa (o C/1702 H1, en 1702).\u200b Tras a morte do seu marido en 1714, comezou a publicar de xeito independente, e traballou no c\u00e1lculo do calendario para o observatorio do Baron von Krosigk co seu fillo, quen tam\u00e9n chegar\u00eda a pertencer \u00e1 Berliner Akademie. A pesar das decepci\u00f3ns que experimentou durante a s\u00faa carreira na sombra, as s\u00faas publicaci\u00f3ns gozaron de reco\u00f1ecemento durante a s\u00faa vida e foron unha importante contribuci\u00f3n \u00e1 astronom\u00eda. Entre elas, as s\u00faas observaci\u00f3ns da aurora boreal en 1707 e dous op\u00fasculos, un sobre a conxunci\u00f3n do Sol con Saturno e Venus, en 1709, e outro sobre a predici\u00f3n dun novo cometa en 1711 que fron moi ben acollidos.\nRexeitamento acad\u00e9mico.\nMaria Winkelmann solicitou un cargo de astr\u00f3noma asistente na Academia de Berl\u00edn, para o que estaba altamente cualificada. Por ser muller \u2015e polo tanto sen estudos universitarios\u2015 deneg\u00f3uselle o cargo. Os membros da Academia de Berl\u00edn temeron establecer un mal exemplo ao contratar a unha muller. En vida non recibiu reco\u00f1ecemento alg\u00fan polo seu descubrimento do cometa. Tempo despois seu marido morre, en 1710, e volveulle a ser denegado o seu posto no observatorio. Maria Winkelmann non ingresou na Academia de Ciencias de Berl\u00edn a causa de argumentos como o que exp\u00f3n Jablonski nunha carta dirixida a Leibniz en 1710: \"Debe vostede ser consciente de que a decisi\u00f3n que pronto haber\u00e1 de tomar poder\u00eda ser tomada como precedente. En principio somos da opini\u00f3n de que este caso debe ser xulgado non s\u00f3 polos seus presentes m\u00e9ritos sen\u00f3n tam\u00e9n como puidera selo en adiante, pois o que lle concedamos a ela poder\u00eda servir de exemplo para o futuro\". \nMar\u00eda continuo traballando no observatorio do bar\u00f3n Krosigk ata o seu falecemento o 29 de decembro de 1720."}
{"id": "2998", "revid": "72012", "url": "https://gl.wikipedia.org/wiki?curid=2998", "title": "Margaret E. Knight", "text": "Margaret E. Knight, nada en York, Maine, o 14 de febreiro de 1838 e finada o 12 de outubro de 1914, foi unha inventora estadounidense.\nTraxectoria.\nCreou uns 90 inventos e 26 patentes, inclu\u00edda unha m\u00e1quina para fabricar bolsas de papel. Por este motivo foi chamada a 'ra\u00ed\u00f1a das bolsas de papel'. O seu primeiro invento patentouno \u00e1 idade de 30 anos, a\u00ednda que se lle co\u00f1ecen trebellos caseiros xa na s\u00faa xuventude, inclu\u00eddos xoguetes para os seus irm\u00e1ns. \u00c9 considerada a 'Edison' feminina', abarcando o seu campo de invenci\u00f3ns temas relacionados coa vestimenta, motores, prevenci\u00f3n de accidentes nas f\u00e1bricas, calzado, e outros.\nA historia da 'ra\u00ed\u00f1a' \u00e9 sinxela: despois comezar a traballar dende nena nunha f\u00e1brica de algod\u00f3n, inventou o aparello para pregar, pegar e facer fondos cadrados para as bolsas, que anteriormente parec\u00edanse \u00f3s sobres actuais, cun baixo aproveitamento do espazo interior. Fixo un modelo de madeira, pero necesitaba un en ferro para a patente. Un traballador na compa\u00f1\u00eda que lle fac\u00eda o modelo en ferro patentou a m\u00e1quina e ella tivo que loitar legalmente ata consguir a patente en 1870. Ese mesmo ano fundou a s\u00faa propia e exitosa compa\u00f1\u00eda, asociada cun home de negocios. A m\u00e1quina orixinal inventada por ela para as bolsas est\u00e1 no Museo Smithsoniano en Washington."}
{"id": "3000", "revid": "111586", "url": "https://gl.wikipedia.org/wiki?curid=3000", "title": "Sofia Kovalewska", "text": "Sofia Vasilyevna Krukovsky Kovalewska, nada en Moscova o 15 de xaneiro de 1850 (3 de xaneiro no calendario ruso) e finada en Estocolmo o 10 de febreiro de 1891, foi unha matem\u00e1tica rusa.\nFamilia.\nPola s\u00faa parte materna, era descendente do rei de Hungr\u00eda, Mat\u00edas Corvino. Por\u00e9n, o seu av\u00f3 casou cunha xitana, en contra das normas reais. Como resultado, deneg\u00f3uselle o t\u00edtulo de pr\u00edncipe ao que ti\u00f1a dereito. Por parte do seu pai, tivo varios parentes famosos entre os seus antepasados \u200b\u200bpolacos, como o cart\u00f3grafo Friedrich Schubert e o astr\u00f3nomo Theodor von Schubert.\nTraxectoria.\nSof\u00eda Kovalewska est\u00e1 considerada a matem\u00e1tica europea m\u00e1is prestixiosa, o que compatibilizou coa escritura e a reivindicaci\u00f3n dos dereitos femininos, loitando por abrir \u00e1s portas da universidade \u00e1s mulleres. Os seus profundos traballos en matem\u00e1ticas fixeron reconsiderar \u00f3s seus coet\u00e1neos as arcaicas noci\u00f3ns da inferioridade da muller na ciencia. Realizou traballos sobre ecuaci\u00f3ns diferenciais, teor\u00eda de funci\u00f3ns e cinem\u00e1tica. No 1874 recibiu o doutoramento da Universidade de Gotinga. Apareceron selos coa s\u00faa efixie en 1951 e 1996.\nNada nunha familia nobre, foi educada na propia casa, e as\u00ed o seu car\u00e1cter nervioso e retra\u00eddo crese que foi debido \u00e1 acci\u00f3n dunha estrita gobernanta que tivo de pequena. Sentiuse cedo atra\u00edda polas matem\u00e1ticas: c\u00f3ntase que a idade de once anos, as paredes da s\u00faa habitaci\u00f3n estaban recubertas de papeis co traballo do matem\u00e1tico ruso Ostrogradski, e \u00f3s 14 anos aprendeu polos seus propios medios trigonometr\u00eda para comprender a secci\u00f3n de \u00f3ptica dun libro de f\u00edsica que estaba a ler por aquel ent\u00f3n. Diversas persoas convenceron \u00f3 pai para que ela asistira \u00e1 escola para continuar os seus estudos. No 1869 intentou estudar matem\u00e1ticas e ciencias na universidade de Heidelberg, persuadindo \u00e1s autoridades universitarias para que lle deixaran ir \u00e1 clase de Gustave R. Kirchhoff. A s\u00faa tese doutoral, \u201cSobre a teor\u00eda de ecuaci\u00f3ns diferenciais parciais\u201d trataba sobre un sistema abondo xeral de ecuaci\u00f3ns diferenciais de primeira orde e calquera n\u00famero de variables, estendendo un traballo previo de Karl Weierstrass con condici\u00f3ns de contorno.\nGrazas ao apoio de G\u00f6sta Mittag-Leffler conseguiu entrar como profesora da universidade de Estocolmo, ao principio sen soldo, e coa c\u00e1tedra de matem\u00e1ticas a partir de 1883, sendo a primeira muller en Europa en conseguilo. Promocionouna tam\u00e9n na revista \"Acta Mathematica,\" fundada por el, sendo tam\u00e9n a primeira muller editora dunha revista cient\u00edfica.\nResidiu en Estocolmo dende o ano 1884."}
{"id": "3002", "revid": "98629", "url": "https://gl.wikipedia.org/wiki?curid=3002", "title": "Moscova", "text": "Moscova (en ) \u00e9 a capital de Rusia e o principal centro pol\u00edtico, econ\u00f3mico, financeiro, educativo e de transporte, situado no r\u00edo Moscova no Distrito Central Federal, na parte europea de Rusia. A poboaci\u00f3n da cidade \u00e9 de 12,5 mill\u00f3ns de habitantes xunto cos arrabaldes. Constit\u00fae por si mesma o 7% da poboaci\u00f3n de toda Rusia. Tam\u00e9n \u00e9 considerada a cidade m\u00e1is populosa de Europa. Foi a capital da antiga Uni\u00f3n Sovi\u00e9tica e da Rusia preimperial. En Moscova at\u00f3pase o famoso Kremlin que actualmente serve como sede do poder pol\u00edtico. O xentilicio \u00e9 moscovita.\nA arquitectura e cultura de Moscova te\u00f1en sona mundial. A cidade \u00e9 co\u00f1ecida pola famosa catedral de San Basilio, coas s\u00faas elegantes c\u00fapulas coradas, as\u00ed como pola catedral de Cristo Salvador. O Patriarcado de Moscova, cuxa residencia \u00e9 o Mosteiro de Dan\u00edlov, serve como cabeceira da igrexa ortodoxa rusa. Moscova segue a ser o centro econ\u00f3mico de Rusia e o fogar dunha longa lista de multimillonarios; as\u00ed mesmo \u00e9 considerada unha das cidades m\u00e1is caras de todo o mundo, e \u00e9 o fogar de multitude de instituci\u00f3ns culturais e cient\u00edficas, xunto con importantes instalaci\u00f3ns deportivas. A cidade pos\u00fae un complexo sistema de transporte e un dos metros m\u00e1is utilizados, famoso pola s\u00faa arquitectura. Moscova tam\u00e9n acolleu os Xogos Ol\u00edmpicos de ver\u00e1n de 1980.\nOrixe etimol\u00f3xica do nome.\nO nome da cidade procede do r\u00edo que a atravesa denominado \"Moscova\" ou \"Moskva\", en antigo ruso: \"\u0433\u0440\u0430\u0434 \u041c\u043e\u0441\u043a\u043e\u0432\", literalmente \"a cidade do r\u00edo Moskva\".\nA orixe do nome \u00e9 desco\u00f1ecida, a\u00ednda que existen varias teor\u00edas. Unha teor\u00eda suxire que a orixe do nome procede dunha antiga lingua finesa, na que significa \"escuro\" e \"turbio\". A primeira referencia rusa de Moscova data de 1147 cando Yuri Dolgoruki ped\u00eda ao pr\u00edncipe da Rep\u00fablica de Novgorod que o visitase nesta cidade.\nHistoria.\nPrehistoria.\nAs escavaci\u00f3ns arqueol\u00f3xicas mostran que o lugar da actual Moscova e os seus arredores est\u00e1n habitados desde tempos inmemoriais. Entre os achados m\u00e1is antigos at\u00f3panse reliquias da cultura Lyalovo, que os expertos asignan ao per\u00edodo Neol\u00edtico, \u00faltima fase da Idade de Pedra.\nConfirman que os primeiros habitantes da zona foron cazadores e recolectores. Ao redor do 950 d. C., d\u00faas tribos eslavas, Vyatichi e Krivichi, establec\u00e9ronse aqu\u00ed. Posiblemente os Viatichi formaron o n\u00facleo da poboaci\u00f3n ind\u00edxena de Moscova.\nHistoria antiga (1147\u20131284).\nA primeira referencia co\u00f1ecida a Moscova data de 1147 como o lugar de encontro do pr\u00edncipe rur\u00edkida Yuri Dolgoruky (en ruso \u042e\u0440\u0438\u0439 \u0414\u043e\u043b\u0433\u043e\u0440\u0443\u043a\u0438\u0439) e do pr\u00edncipe novgorodo Sviatoslav Olgovich (en ruso \u0421\u0432\u044f\u0442\u043e\u0441\u043b\u0430\u0432 \u041e\u043b\u044c\u0433\u043e\u0432\u0438\u0447). Nese momento era unha cidade menor na fronteira occidental do Principado de Vladimir-Suzdal. A cr\u00f3nica deste encontro di: \"Ven, meu irm\u00e1n, a Moscova\" (do ruso \u041f\u0440\u0438\u0434\u0438 \u043a\u043e \u043c\u043d\u0435, \u0431\u0440\u0430\u0442\u0435, \u0432 \u041c\u043e\u0441\u043a\u043e\u0432).\nEn 1156, o pr\u00edncipe Yuri Dolgorukiy ordenou a fortificaci\u00f3n da cidade cunha cerca de madeira e un foxo. No transcurso da invasi\u00f3n mongol da Rus de K\u00ediv (1237-1238), os mongois baixo o mando de Batu Khan queimaron a cidade ata o chan e mataron os seus habitantes.\nO forte de madeira \"na Moskv\u011b\" \"no r\u00edo Moscova\" foi herdado por Daniel, o fillo m\u00e1is novo de Alexandre Nevski, na d\u00e9cada de 1260, naquel momento considerado o menos valioso. das posesi\u00f3ns do seu pai.\nDaniel a\u00ednda era un neno nese momento, e o gran forte estaba gobernado por \"tiuns\" (deputados), nomeados polo t\u00edo paterno de Daniel, Yaroslav de Tver.\nDaniel chegou \u00e1 maior\u00eda de idade na d\u00e9cada de 1270 e involucrouse nas loitas de poder do principado cun \u00e9xito duradeiro, po\u00f1endose do lado do seu irm\u00e1n Dmitry no seu intento polo goberno de Novgorod. Desde 1283 actuou como gobernante dun principado independente xunto a Dmitry, quen se converteu en Gran Duque de Vladimir.\nA Daniel foille atribu\u00edda a fundaci\u00f3n dos primeiros mosteiros de Moscova, dedicados \u00e1 Epifan\u00eda do Se\u00f1or e a San Daniel.\nGran Ducado (1283\u20131547).\nDaniel gobernou Moscova como Gran Duque ata 1303 e estableceuna como unha cidade pr\u00f3spera que eclipsar\u00eda o seu principado matriz de Vladimir na d\u00e9cada de 1320.\nNa marxe dereita do r\u00edo Moscova, a unha distancia de 8 quil\u00f3metros do Kremlin, non m\u00e1is tarde de 1282, Daniel fundou o primeiro mosteiro cunha igrexa de madeira dedicada o asceta San Daniel, que hoxe \u00e9 o Mosteiro de Danilov. Daniel morreu en 1303, aos 42 anos. Antes da s\u00faa morte f\u00edxose monxe e, segundo o seu testamento, foi enterrado no cemiterio do Mosteiro de San Daniel.\nMoscova foi bastante estable e pr\u00f3spera durante moitos anos e atraeu un gran n\u00famero de refuxiados de toda Rusia. Os rurikidas manti\u00f1an grandes extensi\u00f3ns de terras practicando a primoxenitura, feito polo cal todas as terras pasaban aos fillos maiores, no canto de repartilas entre todos os fillos polo que a diferenza doutros principados, Moscova non foi dividido entre os seus fillos, o que o mantivo intacto.. En 1304, Yuri de Moscova disputou con Mikhail de Tver o trono do principado de Vladimir. Iv\u00e1n I finalmente derrotouno en Tver para converterse no \u00fanico recadador de impostos dos gobernantes mongois, facendo de Moscova a capital de Vladimir-Suzdal. Ao pagar un alto tributo, Ivan ga\u00f1ou unha importante concesi\u00f3n do Khan. \nCon todo, creceu a oposici\u00f3n de Moscova contra a dominaci\u00f3n estranxeira. En 1380, o pr\u00edncipe de Moscova Dmitri Donsk\u00f3i dirixiu o ex\u00e9rcito ruso nunha importante vitoria sobre os t\u00e1rtaros na batalla de Kulikovo que, con todo, non foi decisiva. S\u00f3 dous anos m\u00e1is tarde Moscova foi saqueada polo khan Toqtamish. \nEn 1462 Iv\u00e1n III, (1440\u20131505) converteuse en Gran Pr\u00edncipe de Moscova (daquela parte do estado medieval de Moscova). Comezou a loitar contra os t\u00e1rtaros, ampliou o territorio de Moscova e enriqueceu a s\u00faa capital. En 1500 ti\u00f1a unha poboaci\u00f3n de 100.000 habitantes e era unha das cidades m\u00e1is grandes do mundo. Conquistou o principado moito m\u00e1is grande de Novgorod ao norte, que fora aliado dos lituanos host\u00eds. As\u00ed, ampliou o territorio por sete, de 430.000 a 2.800.000 quil\u00f3metros cadrados. Tomou o control da antiga \"Rep\u00fablica de Novgorod\" e converteuno nun veh\u00edculo de propaganda para o seu r\u00e9xime. En 1480, Iv\u00e1n\u00a0III acabou finalmente co dominio t\u00e1rtaro, o que permitiu a Moscova converterse no centro do poder en Rusia. Tras o reinado de Iv\u00e1n\u00a0III, a cidade pasou a ser a capital do tsarato ruso que finalmente abarcar\u00eda toda a actual Rusia e outras terras.\nKremlin de Moscova.\nO Kremlin orixinal de Moscova foi constru\u00eddo no s\u00e9culo XIV. Foi reconstru\u00eddo por Iv\u00e1n, que na d\u00e9cada de 1480 convidou a arquitectos da Italia renacentista, como Pietro Antonio Solari, que dese\u00f1ou a nova muralla do Kremlin e as s\u00faas torres, e Marco Ruffo que dese\u00f1ou o novo palacio para o pr\u00edncipe. As murallas do Kremlin, tal e como aparecen agora, son as dese\u00f1adas por Solarius, rematadas en 1495. A Gran Torre da Campana do Kremlin foi constru\u00edda entre 1505\u201308 e aumentada ata a s\u00faa altura actual en 1600.\nUn asentamento comercial, ou \"posad\", creceu ao leste do Kremlin, na zona co\u00f1ecida como \"Zaradye\" (\u0417\u0430\u0440\u044f\u0434\u044c\u0435). Na \u00e9poca de Iv\u00e1n III, apareceu a Praza Vermella, orixinalmente chamada Campo Oco (\u041f\u043e\u043b\u043e\u0435 \u043f\u043e\u043b\u0435).\nEn 1508\u20131516, o arquitecto italiano Aleviz Fryazin (Novy) arranxou a construci\u00f3n dun foso fronte ao muro oriental, que conectar\u00eda os r\u00edos Moscova e Neglinnaya o encherse con auga de Neglinnaya. Este foxo, co\u00f1ecido como foso de Alevizov e cunha lonxitude de 541 metros, 36 m. de ancho e unha profundidade de 9,5 a 13 m. estaba revestido de pedra calcaria e, en 1533, cercado a ambos os dous lados con muros de ladrillos dentados e de 4 m de espesor.\nO emblem\u00e1tico conxunto de edificios co\u00f1ecido como o Kremlin, constru\u00eddo no s\u00e9culo XVI, foi a sede permanente dos tsares do Imperio Ruso ata que a comezos do s\u00e9culo XVIII Pedro o Grande trasladou a capital a San Petersburgo.\nTsarato (1547\u20131721).\nNos s\u00e9culos XVI e XVII constru\u00edronse as tres defensas circulares: Kitay-gorod (\u041a\u0438\u0442\u0430\u0439-\u0433\u043e\u0440\u043e\u0434), a Cidade Branca (\u0411\u0435\u043b\u044b\u0439 \u0433\u043e\u0440\u043e\u0434) e a Cidade Terrestre (\u0417\u0435\u043c\u043b\u044f\u043d\u043e\u0439 \u0433\u043e\u0440\u043e\u0434). Por\u00e9n, en 1547, dous incendios destru\u00edron gran parte da cidade, e en 1571 os t\u00e1rtaros de Crimea capturaron Moscova, queimando todo excepto o Kremlin. Os anais rexistran que s\u00f3 sobreviviron 30.000 de 200.000 habitantes.\nO T\u00e1rtaros de Crimea atacaron de novo en 1591, pero esta vez foron frenados por novos muros de defensa, constru\u00eddos entre 1584 e 1591 por un artes\u00e1n chamado Fyodor Kon. En 1592, erixiuse unha muralla de terra exterior con 50 torres arredor da cidade, inclu\u00edndo unha zona na marxe dereita do r\u00edo Moscova. Como li\u00f1a de defensa m\u00e1is externa, estableceuse unha cadea de mosteiros fortemente fortificados m\u00e1is al\u00f3 das murallas ao sur e ao leste, principalmente o convento de Novodevichy e os mosteiros Donskoy, Danilov , Simonov, Novospasskiy e Andronikov, a maior\u00eda dos cales hoxe albergan museos. Desde as s\u00faas murallas, a cidade pasou a ser co\u00f1ecida poeticamente como \"Bielokamennaya\", a \"Muros Brancos\". Os l\u00edmites da cidade marcados polas murallas constru\u00eddas en 1592 est\u00e1n agora marcados polo anel do xard\u00edn.\nNo lado oriental da muralla do Kremlin exist\u00edan tres portas cadradas, que no s\u00e9culo XVII eran co\u00f1ecidas como Konstantino-Eleninsky, Spassky, Nikolsky (debendo os seus nomes \u00e1s iconas de Constantino e Helena, o Salvador e San Nicol\u00e1s que colgaban sobre eles). Os dous \u00faltimos estaban directamente fronte \u00e1 Praza Vermella, mentres que a porta de Konstantino-Elenensky estaba situada detr\u00e1s da catedral de San Basilio.\nA fame rusa de 1601\u201303 matou quizais m\u00e1is de 100.000 moscovitas. Desde 1610 ata 1612, as tropas da mancomunidade polaco-lituana ocuparon Moscova, xa que o seu gobernante, Sexismundo III Vasa, tentou facerse co trono ruso. En 1612, o pobo de Nizhnii Novgorod e outras cidades rusas dirixidas polo pr\u00edncipe Dmitry Pozharsky e Kuzma Minin levant\u00e1ronse contra os ocupantes polacos, asediaron o Kremlin e expuls\u00e1ronos. En 1613, o Zemsky Sobor (en ruso: \u0437\u0435\u0301\u043c\u0441\u043a\u0438\u0439 \u0441\u043e\u0431\u043e\u0301\u0440, literalmente 'asemblea da terra') elixiu a Michael Romanov tsar, establecendo a dinast\u00eda Romanov. O s\u00e9culo XVII foi rico en levantamentos populares, como a liberaci\u00f3n de Moscova dos invasores polaco-lituanos (1612), o Mot\u00edn do Sal (1648), o Mot\u00edn do Cobre (1662) e o Levantamento de Moscova de 1682.\nDurante a primeira metade do s\u00e9culo XVII, a poboaci\u00f3n de Moscova duplicouse de aproximadamente 100.000 a 200.000 persoas. Expandiose m\u00e1is al\u00f3 das s\u00faas murallas a finais do s\u00e9culo XVII. Est\u00edmase que a mediados do s\u00e9culo XVII, o 20% dos habitantes dos suburbios de Moscova eran do Gran Ducado de Lituania, practicamente todos eles foron expulsados da s\u00faa terra natal cara a Moscova polos invasores moscovitas. En 1682, hab\u00eda 692 fogares establecidos ao norte das murallas, por ucra\u00ednos e bielorrusos secuestrados das s\u00faas cidades natales no curso da guerra ruso-polaca (1654\u20131667). Estes novos arredores da cidade pasaron a ser co\u00f1ecidos como \"Meshchanskaya sloboda\", polo termo ruteno \"meshchane\" (\"xente da cidade\"). O termo \"meshchane\" (\u043c\u0435\u0449\u0430\u043d\u0435) adquiriu connotaci\u00f3ns pexorativas na Rusia do s\u00e9culo XVIII e hoxe significa \"pequeno burgu\u00e9s\" ou \"filisteo de mente estreita\".\nA cidade enteira de finais do s\u00e9culo XVII, inclu\u00edndo os slobodas que creceron f\u00f3ra das murallas da cidade, est\u00e1n contidas dentro do que hoxe \u00e9 o Distrito administrativo Central de Moscova.\nNesta \u00e9poca a cidade sufrio numerosos desastres. As epidemias de peste asolaron Moscova en 1570\u20131571, 1592 e 1654\u20131656. A peste matou m\u00e1is do 80% da xente entre 1654 e 1655. Os incendios calcinaron gran parte da cidade de madeira en 1626 e 1648.\nEn 1712 Pedro o Grande trasladou o seu goberno ao recentemente constru\u00eddo San Petersburgo na costa do B\u00e1ltico polo que Moscova deixou de ser a capital de Rusia, ag\u00e1s durante un breve per\u00edodo de 1728 a 1732 baixo a influencia do Consello Privado Supremo.\nImperio (1721\u20131917).\nDespois de perder a condici\u00f3n de capital do imperio, a poboaci\u00f3n de Moscova diminu\u00edu nun primeiro momento, pasando de 200.000 no s\u00e9culo XVII a 130.000 en 1750. Pero despois de 1750, a poboaci\u00f3n creceu m\u00e1is de dez veces durante o resto do Imperio ruso, chegando 1,8 mill\u00f3ns en 1915. A peste rusa de 1770\u20131772 matou ata 100.000 persoas en Moscova.\nEn 1700, comezara a construci\u00f3n de estradas empedradas. En novembro de 1730, introduciuse a farola permanente, e en 1867 moitas r\u00faas ti\u00f1an unha farola de gas. En 1883, preto das Portas de Prechistinskiye, instal\u00e1ronse l\u00e1mpadas de arco. En 1741 Moscova estaba rodeada por unha barricada de 40 km de lonxitude, a barreira Kamer-Kollezhskiy constaba de 16 portas nas que se cobraban peaxes aduaneiros. A s\u00faa li\u00f1a est\u00e1 trazada hoxe por unha serie de r\u00faas chamadas \"val\" (\"murallas\").\nEntre 1781 e 1804 constru\u00eduse a traida de auga Mytischinskiy (a primeira de Rusia). En 1813, tras a destruci\u00f3n de gran parte da cidade durante a ocupaci\u00f3n francesa, creouse unha Comisi\u00f3n para a Construci\u00f3n da Cidade de Moscova. Lanzouse un gran programa de reconstruci\u00f3n, inclu\u00edndo unha reordenaci\u00f3n parcial do centro da cidade. Entre moitos edificios constru\u00eddos ou reconstru\u00eddos nesta \u00e9poca estaban o Gran Palacio do Kremlin e a Armer\u00eda do Kremlin, a Universidade de Moscova, a Manege de Moscova (Escola de Equitaci\u00f3n) e a Teatro Bolshoi. En 1903 completouse o abastecemento de auga de Moskvoretskaya.\nA principios do s\u00e9culo XIX, a porta do Arco de Konstantino-Elenensky estaba pavimentada con ladrillos, pero a Porta de Spassky era a porta principal do Kremlin e usabase para as entradas reais. Dende esta porta estir\u00e1ronse polo foxo pontes de madeira e (segundo as melloras do s\u00e9culo XVII) de pedra. Nesta ponte vend\u00e9ronse libros e nas proximidades constru\u00edronse plataformas de pedra para as armas, \"raskats\". O Can\u00f3n Tsar estaba situado na plataforma do Lobnoye mesto.\nA estrada que conectaba Moscova con San Petersburgo, actualmente a autoestrada M10, terminouse de constru\u00edr en 1746, e o seu extremo moscovita segu\u00eda a antiga estrada de Tver, que exist\u00eda desde o s\u00e9culo XVI. Tras a s\u00faa pavimentaci\u00f3n na d\u00e9cada de 1780, pasou a chamarse \"Peterburskoye Schosse\". O Palacio Petrovsky foi constru\u00eddo en 1776-1780 por Matvey Kazakov.\nCando Napole\u00f3n invadiu Rusia en 1812, os moscovitas foron evacuados. Sosp\u00e9itase que o Incendio de Moscova foi principalmente o efecto dunha sabotaxe rusa. A \"Grande Arm\u00e9e\" de Napole\u00f3n viuse obrigada a retirarse e foi case aniquilada polo devastador inverno ruso e os ataques espor\u00e1dicos das forzas militares rusas. Ata 400.000 soldados de Napole\u00f3n morreron durante este tempo.\nA Universidade Estatal de Moscova foi creada en 1755. O seu edificio principal foi reconstru\u00eddo despois do incendio de 1812 por Domenico Gilardi. O xornal \"Moskovskiye Vedomosti\" apareceu a partir de 1756, orixinalmente en intervalos semanais, e desde 1859 como xornal diario.\nA r\u00faa Arbat exist\u00eda polo menos desde o s\u00e9culo XV, pero desenvolveuse nunha zona de prestixio durante o s\u00e9culo XVIII. Foi destru\u00edda no incendio de 1812 e reconstru\u00eduse completamente a principios do s\u00e9culo XIX.\nNa d\u00e9cada de 1830, o xeneral Alexander Bashilov planeou a primeira cuadr\u00edcula regular de r\u00faas da cidade ao norte do Palacio Petrovsky. O Campo de Khodynka ao sur da estrada utilizouse para o adestramento militar. A estaci\u00f3n de ferrocarril de Smolensky (precursora da actual terminal ferroviaria de Bielorrusia) foi inaugurada en 1870. O Parque Sokolniki, do s\u00e9culo XVIII, era a casa dos cetreiros do tsar nas aforas de Moscova, pasou a ser contigua coa cidade en expansi\u00f3n a finais do s\u00e9culo XIX e converteuse nun parque municipal p\u00fablico en 1878. A Terminal ferroviaria Savyolovsky suburbana foi constru\u00edda en 1902. En xaneiro de 1905, presentouse oficialmente a instituci\u00f3n do Gobernador da cidade, ou alcalde en Moscova, e Alexander Adrianov converteuse no primeiro alcalde oficial de Moscova.\nCando Catarina II chegou ao poder en 1762, a sucidade da cidade e o cheiro das augas residuais foron representados polos observadores como un s\u00edntoma de estilos de vida desordenados dos rusos de clase baixa recentemente chegados das granxas. As elites pediron mellorar o saneamento, que pasou a formar parte dos plans de Catarina para aumentar o control da vida social. Os \u00e9xitos pol\u00edticos e militares nacionais desde 1812 ata 1855 calmaron os cr\u00edticos e validaron os esforzos para producir unha sociedade m\u00e1is ilustrada e estable. Falouse menos do cheiro e das malas condici\u00f3ns da sanidade p\u00fablica. Por\u00e9n, a ra\u00edz dos fracasos de Rusia na guerra de Crimea en 1855\u201356, a confianza na capacidade do Estado para manter a orde nos barrios marxinados erosionouse e as demandas de mellora da sa\u00fade p\u00fablica volveron po\u00f1er a sucidade na axenda.\nPer\u00edodo sovi\u00e9tico (1917\u20131991).\nEn novembro de 1917, ao co\u00f1ecer a sublevaci\u00f3n acontecida en Petrogrado, os bolxeviques de Moscova tam\u00e9n comezaron o seu levantamento . O 2 (15) de novembro de 1917, despois de duros combates, estableceuse o poder sovi\u00e9tico en Moscova. O 12 de marzo de 1918 a capital foi trasladada por Lenin novamente a Moscova, pois tem\u00edan unha pos\u00edbel invasi\u00f3n de Petrogrado \u2014ex San Petersburgo\u2014, que por atoparse na li\u00f1a costeira do mar B\u00e1ltico era m\u00e1is vulner\u00e1bel a un ataque dalg\u00fans pa\u00edses capitalistas que buscaban restaura-la monarqu\u00eda do tsar. O Kremlin volveu ser a sede do poder e o centro pol\u00edtico do novo estado.\nA partir dese momento a vida pol\u00edtica da naci\u00f3n concentrouse en Moscova e a cidade pasou a ser a capital da Uni\u00f3n Sovi\u00e9tica, que agrupou varios pa\u00edses de Europa e Asia. Despois do final da segunda guerra mundial a Uni\u00f3n Sovi\u00e9tica erixiuse como unha das d\u00faas superpotencias de car\u00e1cter mundial xunto con Estados Unidos. Por iso Moscova e Washington, as s\u00faas respectivas capitais, centraron o poder da pol\u00edtica e a diplomacia internacional.\nCo cambio de valores imposto pola ideolox\u00eda comunista rompeuse a tradici\u00f3n de preservaci\u00f3n do patrimonio cultural. As sociedades de preservaci\u00f3n independentes, incluso aquelas que defend\u00edan s\u00f3 lugares seculares como a OIRU, con sede en Moscova, foron disoltas a finais da d\u00e9cada de 1920. Unha nova campa\u00f1a antirrelixiosa, posta en marcha en 1929, coincidiu coa colectivizaci\u00f3n dos campesi\u00f1os; a destruci\u00f3n de igrexas nas cidades alcanzou o seu m\u00e1ximo ao redor de 1932. En 1937 escribiuse varias cartas ao Comit\u00e9 Central do Partido Comunista da Uni\u00f3n Sovi\u00e9tica para cambiar o nome de Moscova a \"Stalindar\" ou \"Stalinodar\", unha dun anci\u00e1n pensionista. cuxo so\u00f1o era \"vivir en Stalinodar\" e seleccionara o nome para representar o \"don\" (dar) do xenio de Stalin. Stalin rexeitou esta suxesti\u00f3n, e despois de que Nikolai Yezhov llo suxerira de novo, mostrouse indignado, dicindo \"Para que necesito isto?\". Isto foi despois de que Stalin prohibise o cambio do nome dos lugares polo seu nome en 1936.\nDurante a Gran Guerra Patria (denominaci\u00f3n que recibe en Rusia o combate no fronte oriental da segunda guerra mundial, despois da invasi\u00f3n alem\u00e1 da URSS), o Comit\u00e9 de Defensa do Estado Sovi\u00e9tico e o Estado Maior do Ex\u00e9rcito Vermello ti\u00f1an a s\u00faa sede en Moscova.\nEn 1941, form\u00e1ronse entre os moscovitas dezaseis divisi\u00f3ns de voluntarios nacionais (m\u00e1is de 160.000 persoas), vinte e cinco batall\u00f3ns (18.500 persoas) e catro rexementos de enxe\u00f1er\u00eda. Entre outubro de 1941 e xaneiro de 1942, o Grupo de Ex\u00e9rcitos Centro alem\u00e1n foi detido nos arredores da cidade e, a continuaci\u00f3n, expulsado no transcurso da batalla de Moscova. Evacu\u00e1ronse moitas f\u00e1bricas, xunto con gran parte do goberno, e a partir do 20 de outubro, a cidade foi declarada en estado de sitio. O resto dos seus habitantes constru\u00edron e tripularon defensas antitanque, mentres que a cidade era bombardeada desde o aire. \u00c9 de sinalar que Stalin negouse a abandonar a cidade, o que significou que o persoal xeral e o Consello de Comisarios do Pobo permanecesen na cidade. A pesar do asedio e os bombardeos, a construci\u00f3n do metro de Moscova continuou durante a guerra e ao finalizar esta abr\u00edronse novas li\u00f1as de metro. O 1 de maio de 1944 institu\u00eduse unha medalla \"Para a defensa de Moscova\" e en 1947 outra medalla \"En memoria do 800 aniversario de Moscova\". Tanto as baixas alem\u00e1s como as sovi\u00e9ticas durante a batalla de Moscova foron obxecto de debate, xa que varias fontes proporcionan estimaci\u00f3ns algo diferentes. As baixas totais entre o 30 de setembro de 1941 e o 7 de xaneiro de 1942 est\u00edmanse entre 248.000 e 400.000 persoas para a Wehrmacht e entre 650.000 e 1.280.000 para o Ex\u00e9rcito Vermello.\nDurante os anos da posguerra, produciuse unha grave crise inmobiliaria, solucionada coa invenci\u00f3n dos bloques de pisos. Hai m\u00e1is de 11.000 destes bloques de apartamentos estandarizados e prefabricados, que albergan \u00e1 maior\u00eda da poboaci\u00f3n de Moscova, polo que \u00e9 con diferenza a cidade con m\u00e1is edificios altos. Os apartamentos foron constru\u00eddos e parcialmente amoblados na f\u00e1brica antes de ser levantados e apilados en columnas altas. A popular pel\u00edcula c\u00f3mica da \u00e9poca sovi\u00e9tica \"The Irony of Fate\" (\"A Iron\u00eda do destino\") parodia este m\u00e9todo de construci\u00f3n.\nA cidade de Zelenograd foi constru\u00edda en 1958 a 37 km do centro da cidade cara ao noroeste, xunto coa Leningradskoye Shosse, e incorporouse como unha das distritos administrativos de Moscova. A Universidade Estatal de Moscova trasladouse ao seu campus no outeiro da Cu\u00ed\u00f1a dos Pardais (en ruso: \u0412\u043e\u0440\u043e\u0431\u044c\u0451\u0432\u044b \u0433\u043e\u0301\u0440\u044b, Vorobyovy Gory) en 1953.\nEn 1959 Nikita Khrushchev lanzou a s\u00faa campa\u00f1a antirrelixiosa. En 1964 m\u00e1is de 10 mil igrexas de 20 mil foron pechadas (principalmente en zonas rurais) e moitas foron demolidas. Dos 58 mosteiros e conventos que funcionaban en 1959, s\u00f3 quedaban dezaseis en 1964; das cincuenta igrexas de Moscova que funcionaban en 1959, trinta foron pechadas e seis demolidas.\nO 8 de maio de 1965, debido ao aniversario da vitoria na segunda guerra mundial, Moscova recibiu o t\u00edtulo de Cidade heroe.\nO MKAD (v\u00eda de circunvalaci\u00f3n) foi inaugurado en 1961. Ti\u00f1a catro carr\u00eds que percorr\u00edan 109 km ao longo dos l\u00edmites da cidade. O MKAD marcou os l\u00edmites administrativos da cidade de Moscova ata a d\u00e9cada de 1980 cando comezaron a incorporarse os suburbios perif\u00e9ricos m\u00e1is al\u00f3 da circunvalaci\u00f3n. En 1980, foi sede dos Xogos Ol\u00edmpicos de ver\u00e1n, que foron boicoteados polos Estados Unidos e outros pa\u00edses occidentais debido \u00e1 participaci\u00f3n da Uni\u00f3n Sovi\u00e9tica en Afganist\u00e1n a finais de 1979. En 1991 Moscova foi o escenario dun intento de golpe de estado por parte dos comunistas conservadores opostos \u00e1s reformas liberais de Mikhail Gorbachev.\nHistoria recente (1991-presente).\nCando a URSS foi disolta no mesmo ano, Moscova seguiu sendo a capital da Rep\u00fablica Sovi\u00e9tica Federativa Socialista de Rusia (RSFSR) (o 25 de decembro de 1991, a RSFSR pasou a chamarse Federaci\u00f3n Rusa). Desde ent\u00f3n, unha econom\u00eda de mercado xurdiu en Moscova, producindo unha explosi\u00f3n de venda polo mi\u00fado, servizos, arquitectura e estilos de vida ao estilo occidental.\nA cidade continuou crecendo durante a d\u00e9cada de 1990 ata a d\u00e9cada de 2000, a s\u00faa poboaci\u00f3n pasou de menos de nove a m\u00e1is de dez mill\u00f3ns. Robert J. Mason e Liliya Nigmatullina argumentan que os controis de crecemento urbano da era sovi\u00e9tica (antes de 1991) produc\u00edan un desenvolvemento metropolitano controlado e sostible, caracterizado polo cinto verde constru\u00eddo en 1935. Desde ent\u00f3n, con todo, houbo un crecemento espectacular da expansi\u00f3n suburbana de baixa densidade, creada pola forte demanda de vivendas unifamiliares en oposici\u00f3n aos apartamentos ateigados. En 1995\u20131997, a circunvalaci\u00f3n MKAD foi ampliada dende os catro carr\u00eds iniciais aos dez.\nEn decembro de 2002 Bulvar Dmitriya Donskogo converteuse na primeira estaci\u00f3n de metro de Moscova que abriu m\u00e1is al\u00f3 dos l\u00edmites de MKAD. A autoestrada Terceiro Anel (ruso \" \u0422\u0440\u0435\u0301\u0442\u044c\u0435 \u0442\u0440\u0430\u0301\u043d\u0441\u043f\u043e\u0440\u0442\u043d\u043e\u0435 \u043a\u043e\u043b\u044c\u0446\u043e\u0301\"), intermedia entre o Anel do xard\u00edn ( en ruso : \u0421\u0430\u0434\u043e\u0301\u0432\u043e\u0435 \u043a\u043e\u043b\u044c\u0446\u043e\u0301, \u043a\u043e\u043b\u044c\u0446\u043e\u0301 \"\u0411\" ; transliteraci\u00f3n: Sadovoye Koltso) de principios do s\u00e9culo XIX e a circunvalaci\u00f3n exterior da \u00e9poca sovi\u00e9tica, rematouse en 2004. O cinto verde esta cada vez m\u00e1is fragmentado, e as cidades sat\u00e9lite est\u00e1n aparecendo na marxe. As casas de ver\u00e1n estanse a converter en residencias durante todo o ano, e coa proliferaci\u00f3n dos autom\u00f3biles prod\u00facese unha gran conxesti\u00f3n de tr\u00e1fico. Restaur\u00e1ronse varias igrexas antigas e outros exemplos do patrimonio arquitect\u00f3nico que foran demolidas durante a \u00e9poca de Stalin, como a Catedral de Cristo Salvador.\nNa d\u00e9cada de 2010, a Administraci\u00f3n de Moscova lanzou alg\u00fans proxectos de longa duraci\u00f3n como o programa de reurbanizaci\u00f3n urbana Moja Ulitsa (en galego: A mi\u00f1a r\u00faa). ou a de reforma da Residencia.\nCoa s\u00faa expansi\u00f3n territorial o 1 de xullo de 2012, ao suroeste da \u00d3blast de Moscova a superficie da capital duplicouse con creces, pasando de 1091 a 2511 km\u00b2, o que provocou que Moscova se convertese na cidade m\u00e1is grande do continente europeo por superficie; tam\u00e9n ga\u00f1ou unha poboaci\u00f3n adicional de 233.000 persoas. O territorio anexionado foi oficialmente chamado \"Nova Moscova\" (en ruso: \u041d\u043e\u0432\u0430\u044f \u041c\u043e\u0441\u043a\u0432\u0430).\nXeograf\u00eda.\nLocalizaci\u00f3n.\nMoscova at\u00f3pase \u00e1s beiras do r\u00edo Moskv\u00e1, que fl\u00fae por pouco m\u00e1is de 500 quil\u00f3metros a trav\u00e9s da chaira europea oriental no centro de Rusia. Corenta e nove pontes atravesan o r\u00edo e as s\u00faas canles dentro dos l\u00edmites da cidade. A altitude de Moscova, no Centro de Exposici\u00f3ns de Rusia (VDNKh), onde se atopa a principal estaci\u00f3n meteorol\u00f3xica da cidade, \u00e9 de 156 metros. As terras altas de Tioply Stan son o punto m\u00e1is alto da cidade, a 255 metros. A cidade de Moscova (sen inclu\u00edr o anel de circunvalaci\u00f3n MKAD) mide 39,7\u00a0km de leste a oeste e 51,8\u00a0km de norte a sur.\nZona horaria.\nMoscova \u00e9 o punto de referencia para a zona horaria utilizada na maior parte do centro de Rusia, inclu\u00eddo San Petersburgo. A hora est\u00e1ndar Moscova (MSK, \u043c\u0441\u043a), \u00e9 UTC\u00a0+\u00a03 ou GMT\u00a0+\u00a03. O horario de ver\u00e1n xa non se usa. Segundo a lonxitude xeogr\u00e1fica, a media do mediod\u00eda solar en Moscova prod\u00facese \u00e1s 12:30.\nClima.\nMoscova ten un clima continental h\u00famido (K\u00f6ppen: \"Dfb\") con invernos longos e rigorosos (a\u00ednda que medios para os est\u00e1ndares rusos) que adoitan durar desde mediados de novembro ata finais de marzo, e ver\u00e1ns suaves e breves. Os d\u00edas nubrados e cubertos son frecuentes ao longo do ano, polo que no inverno as horas medias de insolaci\u00f3n poucas veces superan 15 minutos diarios. A neve pode permanecer nas r\u00faas da cidade medio ano, desde finais de outubro ata principios de abril. Os climas continentais m\u00e1is extremos na mesma latitude, como partes do Canad\u00e1 Oriental ou Siberia, te\u00f1en invernos moito m\u00e1is fr\u00edos que Moscova, o que suxire que a pesar do feito de que Moscova est\u00e1 lonxe do mar a\u00ednda soporta unha moderaci\u00f3n significativa do Atl\u00e1ntico. \nNo inverno a media est\u00e1 situada en -12 \u00b0C, con todo, ocasionalmente prod\u00facense vagas de fr\u00edo provenientes do interior de Siberia que poden facer descender a temperatura ata \u201340 \u00b0C, e mesmo inferiores, rexistradas en varias ocasi\u00f3ns ata a data. A primavera \u00e9 moi fr\u00eda durante as primeiras tres semanas, pero tende a suavizarse conforme avanzan os meses de abril-maio, cando comezan a ser frecuentes os d\u00edas de choiva. No ver\u00e1n, as temperaturas ascenden en casos moi illados ata os 35 \u00b0C con fortes vagas de calor xeradas no interior do continente, a\u00ednda que adoitan oscilar entre os 10 \u00b0C e os 30 \u00b0C. As tormentas tam\u00e9n son habituais. O m\u00e1ximo pluviom\u00e9trico d\u00e1se nesta estaci\u00f3n, coincidindo coa \u00e9poca de temperaturas m\u00e1is elevadas. As precipitaci\u00f3ns case non var\u00edan \u00f3 longo do ano, a\u00ednda que os niveis de precipitaci\u00f3ns tenden a ser maiores no ver\u00e1n ca no inverno. Durante o outono volve a \u00e9poca de transici\u00f3n da calor ao fr\u00edo, e as nevadas volven ser normais a partir de finais de outubro.\nDemograf\u00eda.\nA poboaci\u00f3n de Rusia est\u00e1 a declinar nunhas 700.000 persoas cada ano dende o derrubamento da Uni\u00f3n Sovi\u00e9tica en 1991 debido \u00e1s baixas taxas de natalidade e mailo aumento da taxa de mortalidade, Moscova non \u00e9 inmune a estes efectos. No 2003, o n\u00famero de nados excedeu en 49.400 \u00f3 n\u00famero de finados. A\u00ednda as\u00ed o n\u00famero de nados esta medrando pero isto non impide que medre a media de idade dos moscovitas. No 2004, hab\u00eda o dobre de Moscovitas de 55 anos que de 14 anos.\nPor\u00e9n, a inmigraci\u00f3n \u00e1 cidade est\u00e1 a paliar estes efectos. Estes novos moscovitas ve\u00f1en atra\u00eddos polo alto crecemento da econom\u00eda local , o que contrasta co estancamento ou diminuci\u00f3n do resto de Rusia como resultado do proceso de polarizaci\u00f3n que se est\u00e1 a levar no pa\u00eds.\nA cidade \u00e9 fogar de moitos grupos raciais, dende estudantes africanos a xente de negocios de Irlanda. No 2002, a composici\u00f3n \u00e9tnica de Moscova era dun 84,8 % rusos, 2,4 % ucra\u00ednos, 1,6 % t\u00e1rtaros, 1,2 % armenios, 0,9 % azar\u00eds 0,8 % xudeus, 0,6 % belarusos, 0,5 % xeorxianos, e un 7,2 % doutras orixes\nRelixi\u00f3n.\nO cristianismo ortodoxo \u00e9 a confesi\u00f3n predominante na cidade, da que a igrexa ortodoxa rusa \u00e9 a que conta con maior n\u00famero de fieis. Moscova \u00e9 a capital de Rusia do cristianismo ortodoxo. Foi a relixi\u00f3n tradicional do pa\u00eds e consid\u00e9rase parte do \"patrimonio hist\u00f3rico\" de Rusia nunha lei aprobada en 1997. Outras relixi\u00f3ns practicadas en Moscova incl\u00faen o islam, o protestantismo, o catolicismo, os vellos crentes, o budismo e o xuda\u00edsmo.\nO Patriarca de Moscova \u00e9 o xefe da igrexa e reside no mosteiro de Dan\u00edlov. Moscova foi chamada a \"cidade de 40 veces 40 igrexas\" (\"\u0433\u043e\u0440\u043e\u0434 \u0441\u043e\u0440\u043e\u043a\u0430 \u0441\u043e\u0440\u043e\u043a\u043e\u0432 \u0446\u0435\u0440\u043a\u0432\u0435\u0439\", \"G\u00f3rod Sorok\u00e1 Sorokov Tserkvey\") antes de 1917. En 1918, Rusia converteuse nun estado laico e a relixi\u00f3n perdeu a s\u00faa posici\u00f3n na sociedade. Desde a desintegraci\u00f3n da Uni\u00f3n Sovi\u00e9tica moitas das igrexas destru\u00eddas antes de 1991 foron restauradas e as relixi\u00f3ns tradicionais, unha vez m\u00e1is ga\u00f1aron popularidade.\nMentres que a poboaci\u00f3n musulm\u00e1 da cidade est\u00edmase en 1,2-1,5 mill\u00f3ns (dun total de 12 mill\u00f3ns de habitantes), s\u00f3 hab\u00eda catro mesquitas na cidade a partir de 2010. A pesar de que se aprobou unha mesquita adicional no sueste, os activistas anti-mesquitas bloquearon a construci\u00f3n.\nA partir dunha enquisa oficial do 2012, o 52,8% da poboaci\u00f3n de Moscova adh\u00edrese \u00e1 igrexa ortodoxa rusa, o 3% declara ser cristi\u00e1n xen\u00e9rico (exclu\u00edndo cat\u00f3licos e protestantes), o 2% segue a outras Igrexas ortodoxas, 1% son eslavistas e outros 1% vellos crentes. Os musulm\u00e1ns constit\u00faen o 4% da poboaci\u00f3n. O 5,2% segue outras relixi\u00f3ns ou non dan unha resposta \u00e1 enquisa. Ademais, o 19% da poboaci\u00f3n declara ser \"espiritual pero non relixioso\" e un 12% ser ate\u00edsta.\nEconom\u00eda.\nDesde a crise financeira de Rusia de 1998, varios sectores experimentaron un importante crecemento. As industrias primarias en Moscova incl\u00faen produtos qu\u00edmicos, a metalurxia, o alimento, o t\u00e9xtil, os mobles, a produci\u00f3n enerx\u00e9tica, desenvolvemento de software e as industrias de maquinaria. A actividade industrial da capital rusa \u00e9 moi importante, proba diso \u00e9 que ocupa unha sexta parte do volume total da industria dos pa\u00edses da Comunidade de Estados Independentes.\nUn recente estudo elaborado por \"Mercer Human Resources Consulting\" revelou que a cidade de Moscova \u00e9 a m\u00e1is cara do mundo, superando a Toquio. Para este estudo, a consultora avaliou 144 urbes de todo o mundo seguindo criterios en funci\u00f3n do transporte, comida, vestimenta, bens dom\u00e9sticos e custos de entretemento. Tras Moscova, as cidades m\u00e1is caras son Se\u00fal, Toquio, Hong Kong e Londres.\nUnha importante peza da econom\u00eda rusa e os seus beneficios \u00e9 Moscova. Nela conc\u00e9ntranse grandes compa\u00f1\u00edas multinacionais e sucursais de todo tipo. As luxosas oficinas e o estilo de vida de empregado das compa\u00f1\u00edas moscovitas fana indistinguible de calquera cidade da Europa Occidental. A capital rusa ostenta outro r\u00e9cord produto dun estudo, esta vez da prestixiosa revista \"Forbes\". Segundo ind\u00edcase nesta publicaci\u00f3n, Moscova \u00e9 a cidade onde residen m\u00e1is persoas donas de fortunas superiores a 1000 mill\u00f3ns de d\u00f3lares. \u00c1 fronte da lista de \"millonarios\" con residencia en Moscova figura Rom\u00e1n Abr\u00e1movich, magnate do petr\u00f3leo e do aluminio e dono dos clubs de f\u00fatbol Chelsea F.C. e CSKA Moscova, con 12000 mill\u00f3ns de d\u00f3lares. Nesta ocasi\u00f3n, Moscova superou a Nova York, que conta con 31 multimillonarios polos 33 da cidade rusa.\nA f\u00e1brica de helic\u00f3pteros Mil de Moscova \u00e9 unha das l\u00edderes en produci\u00f3n, en Rusia e no mundo, de helic\u00f3pteros civ\u00eds e militares. A planta de Jr\u00fanichev produce material aeron\u00e1utico e espacial para as estaci\u00f3ns Mir, Saliut e a ISS, as\u00ed como foguetes Prot\u00f3n e m\u00edsiles bal\u00edsticos intercontinentais. As plantas de autom\u00f3biles ZIL, AZLK e Voit\u00f3vich est\u00e1n situadas en Moscova, mentres que a planta de vag\u00f3ns de metro Metrovagonmash at\u00f3pase nos l\u00edmites da cidade.\nA destiler\u00eda Kristall \u00e9 a m\u00e1is antiga de Rusia e produce varios tipos de vodka, entre eles o \"Stolichnaya\". Mentres que unha ampla gama de vi\u00f1os prod\u00facense en varias plantas moscovitas, inclu\u00edda a Bodega Interrepublicana de Moscova. A F\u00e1brica de xoias de Moscova e a Jewellerprom son as produtoras de xoias m\u00e1is importantes de Rusia. Jewellerprom adoitaba producir a Orde da Vitoria, a m\u00e1is alta condecoraci\u00f3n militar que outorgaba a Uni\u00f3n Sovi\u00e9tica na segunda guerra mundial. O mercado da inform\u00e1tica ten oficinas e sucursais en Moscova de varias compa\u00f1\u00edas de software, como Kaspersky, 1C Company, ABBYY e a desenvolvedora de videoxogos Akella.\nCusto da vida.\nDurante a \u00e9poca sovi\u00e9tica, o goberno prestou apartamentos \u00e1s persoas segundo a norma de metros cadrados por persoa (alg\u00fans grupos, inclu\u00eddos artistas populares, heroes e cient\u00edficos destacados ti\u00f1an bonos segundo os seus honores). A propiedade privada dos pisos estivo limitada ata a d\u00e9cada de 1990, cando se permitiu \u00e1s persoas a garantir os dereitos de propiedade dos seus lugares habitados. Desde a \u00e9poca sovi\u00e9tica, os propietarios de inmobles tiveron que pagar o servizo das s\u00faas residencias, unha cantidade fixa en funci\u00f3n de persoas por superficie habitable.\nDebido \u00e1 situaci\u00f3n econ\u00f3mica actual, o prezo dos bens e inmobles en Moscova segue en aumento. Hoxe en d\u00eda, un pode pagar 4000 d\u00f3lares EE. UU de media por metro cadrado nos arredores da cidade, e entre 6.000 e 7.000 d\u00f3lares por metro cadrado nun barrio de prestixio. O prezo dun piso \u00e1s veces pode superar os 40.000 d\u00f3lares estadounidenses por metro cadrado. Un apartamento t\u00edpico dun cuarto ten uns trinta e cinco metros cadrados, un apartamento t\u00edpico de dous cuartos de tem uns corenta e cinco metros cadrados e un apartamento t\u00edpico de tres cuartos ten uns setenta metros cadrados. Alg\u00fans veci\u00f1os da cidade tentaron facer fronte ao custo da vida alugando os seus apartamentos mentres se hospedaban en dachas (casas de campo) f\u00f3ra da cidade. \nEntre 2006 e 2008, Moscova foi nomeada como a cidade m\u00e1is cara do mundo. Con todo en 2012 ocupou o cuarto posto de Rus\u00eda.\nEn 2006, hab\u00eda 8,47 mill\u00f3ns de moscovitas en idade de traballar. 1,73 mill\u00f3ns est\u00e1n empregados polo Estado, 4,42 mill\u00f3ns est\u00e1n empregados por empresas privadas, e 1,99 mill\u00f3ns est\u00e1n empregados por pequenas empresas. Hab\u00eda 74\u00a0400 desempregados rexistrados oficialmente en idade de traballar, dos cales 34\u00a0400 son elexibles para beneficios de desemprego.\nCultura.\nArquitectura.\nEn Moscova conviven multitude de estilos arquitect\u00f3nicos, desde edificios renacentistas ata barrocos e arquitectura moderna.\nNo centro hist\u00f3rico de Moscova predominan os edificios prerrevolucionarios, cuxa construci\u00f3n data de finais do s\u00e9culo XIX e principios do XX, antes da revoluci\u00f3n de outubro de 1917. Destacan tam\u00e9n na cidade os edificios do per\u00edodo estaliniano, estilo comprendido entre os anos 1930 e 1950. Estas edificaci\u00f3ns adoitan localizarse nas r\u00faas e avenidas m\u00e1is importantes da cidade, como a r\u00faa Tverskaya, e as avenidas Kut\u00fazovski, L\u00e9ninski e Leningradski.\nAs Sete Irm\u00e1s son os sete ra\u00f1aceos que existen en Moscova, chamados tam\u00e9n ra\u00f1aceos estalinistas. Tres deles est\u00e1n destinados a vivendas, pero os outros catro incl\u00faen dous hoteis, a Universidade Estatal de Moscova e o Ministerio de Asuntos Exteriores. Por \u00faltimo at\u00f3pase a arquitectura post-estaliniana, edificios m\u00e1is pequenos que os do per\u00edodo estalinista e constru\u00eddos entre 1960 e 1970.\nOutros tipos de edificaci\u00f3n m\u00e1is moderna son os edificios ministeriais, que se constru\u00edron entre os anos 1970 e 1980 destinados, principalmente, aos empregados dos ministerios sovi\u00e9ticos e altos mandos do partido comunista.\nUltimamente, as edificaci\u00f3ns tratan de adecuarse \u00e1 modernidade. Proba diso \u00e9 o plan que est\u00e1 a levar a cabo o prestixioso arquitecto brit\u00e1nico Norman Foster ao constru\u00edr unha zona dedicada aos negocios co\u00f1ecida como Centro Internacional de Negocios de Moscova, \u00e1s beiras do r\u00edo Moscova.\nLugares destacados.\nEntre os lugares m\u00e1is famosos de Moscova at\u00f3panse o Kremlin, a fortaleza dos tsares, nel at\u00f3panse varios palacios como o Gran Palacio do Kremlin ou o Palacio das Facetas; ademais de varios templos como a Catedral da Dormici\u00f3n, a Catedral da Anunciaci\u00f3n ou o Campanario de Iv\u00e1n o Grande mandada constru\u00edr por Iv\u00e1n III de Rusia, tam\u00e9n co\u00f1ecido como Iv\u00e1n o Grande. Rodeando a todos os edificios est\u00e1n a Muralla, que incl\u00fae as torres do Kremlin. Xunto ao Kremlin est\u00e1 a Praza Vermella, coa famosa Catedral de San Basilio, finalizada en 1561 e mundialmente co\u00f1ecida polas s\u00faas c\u00fapulas de cores. Desde 1990 o Kremlin foi inclu\u00eddo, xunto co conxunto da Praza Vermella, na lista de Patrimonio da Humanidade da Unesco.\nNesta praza tam\u00e9n est\u00e1 o Museo Nacional de Historia, o Mausoleo de Lenin e o GUM, un dos centros comerciais m\u00e1is grandes do mundo, constru\u00eddo na \u00e9poca sovi\u00e9tica e despois privatizado, pasando a ser ocupada polas m\u00e1is elitistas marcas, o edificio conta cunha ponte e innovadoras b\u00f3vedas de metal e cristal. O seu arquitecto Vlad\u00edmir Sh\u00fajov foi responsable de constru\u00edr varios dos sinais de identidade de Moscova durante a \u00e9poca sovi\u00e9tica; entre outros a Torre de Sh\u00fajov, unha das moitas torres hiperboloide dese\u00f1adas por Sh\u00fajov. Pola s\u00faa banda, o Museo Nacional de Historia foi mandado constru\u00edr polo emperador Alexandre II en 1872. As salas en que se dividen o museo est\u00e1n fielmente recreadas e decoradas con motivos dos distintos per\u00edodos aos que representa, que son desde a antig\u00fcidade ata comezos do s\u00e9culo XX. Est\u00e1 considerado como o tesouro nacional de Rusia.\nAs igrexas e mosteiros de Moscova son moi numerosos, a pesar de que se perderon moitos debido \u00e1s demolici\u00f3ns impulsadas polos sovi\u00e9ticos, como o mosteiro dos Milagros e o mosteiro da Ascensi\u00f3n de Cristo no Kremlin. Con todo a\u00ednda se conservan gran cantidade de edificios relixiosos de indubidable valor hist\u00f3rico. O mosteiro de San Daniel \u00e9 un dos que mellor estado presentan, cuxa edificaci\u00f3n data de 1282. Nel foi enterrado Daniel, o fillo de Alexandre Nevski. Posteriormente foi transferido ao Kremlin e restaurado por Iv\u00e1n o Terrible. O Alto Mosteiro de San Pedro foi fundado polo fillo de Daniel, Iv\u00e1n I o Kalit\u00e1, a pesar de que debe o seu nome a Pedro o Grande.\nOutro mosteiro notable da cidade \u00e9 o Novo Mosteiro do noso Salvador, que salvagarda a Moscova desde a beira. A s\u00faa construci\u00f3n data do s\u00e9culo XV e nel descansan os restos da familia Romanov. Outro mosteiro notable \u00e9 o Mosteiro Novod\u00e9vichy, proclamado Patrimonio da Humanidade no 2004. Por \u00faltimo e non menos importantes son os mosteiros nos arredores de Moscova: o Mosteiro da Trindade e San Serxio en S\u00e9rguiev Pousade (considerado como \"A Meca\" da Igrexa ortodoxa rusa e declarado Patrimonio da Humanidade pola Unesco), o mosteiro de Volokolamsk de San Xos\u00e9 e o Mosteiro da Nova Xerusal\u00e9n preto da cidade de Istra.\nA cidade pos\u00fae, ademais dalgunhas xoias arquitect\u00f3nicas da antig\u00fcidade, exemplos de arquitectura sovi\u00e9tica como os ra\u00f1aceos sovi\u00e9tico-estalinistas denominados \u00abas sete irm\u00e1s\u00bb xa que son sete edificios de similar dese\u00f1o; entre eles destaca a Universidade Estatal de Moscova e o hotel Ucra\u00edna. Outra obra de \u00e9poca sovi\u00e9tica \u00e9 o Metro de Moscova, unha rede de metro suntuosamente decorada e denominada por Stalin como \u00abos palacios do pobo\u00bb. O Parque Gorki ofrece os seus xard\u00edns para o descanso e a recreaci\u00f3n.\nRecentemente, tras a disoluci\u00f3n da URSS foi reconstru\u00edda a Catedral do Cristo Salvador con base nos planos orixinais da catedral, demolida tras a revoluci\u00f3n de 1917. Tam\u00e9n destaca a reconvertida Exposici\u00f3n do Progreso da Econom\u00eda Nacional e as facenda-museo de Tsar\u00edtsino, Kol\u00f3menskoe e Kuskovo.\nO parque Zaryadye at\u00f3pase nunha zona c\u00e9ntrica, a pasos da Catedral de San Basilio, a Praza Vermella e o Kremlin, e foi constru\u00eddo no 2017.\nArte.\nEn Moscova est\u00e1n os frescos e iconas m\u00e1is importantes de Rusia. Precisamente, no segundo terzo do s\u00e9culo XIV apareceu na cidade a escola de Moscova da pintura da icona, impulsada por artistas como Pr\u00f3jor de Gorod\u00e9ts, Daniel o Negro e Andrei Rublev. Son varios os edificios hist\u00f3ricos que conte\u00f1en iconas destes artistas, como nas catedrais do Kremlin, a catedral da Asunci\u00f3n ou a igrexa da Aparici\u00f3n da Virxe. Os frescos adoitan atoparse en moitas igrexas moscovitas. Os frescos m\u00e1is notables est\u00e1n en igrexas como a de Santa Trindade en Nik\u00edtniki, a catedral do mosteiro Sr\u00e9tenski ou a igrexa de San Xo\u00e1n o Guerreiro.\nA galer\u00eda nacional de arte Tretyak\u00f3v \u00e9 a m\u00e1is importante de Moscova, grazas, en parte, \u00e1 s\u00faa colecci\u00f3n de arte pre-revolucionario ruso. A galer\u00eda, e por suposto o seu nome, est\u00e1 estreitamente relacionada coa vida dun mecenas local, P\u00e1vel Tretiakov, home dedicado \u00e1 colecci\u00f3n de obras de arte e que impulsou a creaci\u00f3n da galer\u00eda. De feito, en 1872 a colecci\u00f3n art\u00edstica de Tretiakov contaba con preto de 500 obras. Tras a s\u00faa morte, a direcci\u00f3n da construci\u00f3n da galer\u00eda dirixiuna o propio gobernador de Moscova.\nMuseos e galer\u00edas.\nMoitos dos museos e galer\u00edas de Moscova pos\u00faen colecci\u00f3ns comparables \u00f3s mellores museos de Europa do leste e Norte Am\u00e9rica. As galer\u00edas e museos de Moscova adoitan facer exposici\u00f3ns e mostras de Escultura, Fotograf\u00eda e Pintura, dende o m\u00e1is vangardista \u00f3 m\u00e1is cl\u00e1sico.\nUn dos museos m\u00e1is notables de Moscova \u00e9 a Galer\u00eda Tretiakov, fundada por Pavel Tretyakov, un rico mecenas que doou parte da s\u00faa colecci\u00f3n privada \u00e1 cidade. Hoxe en d\u00eda a Galer\u00eda Tretiakov consta de sous espazos expositivos. O vello Tretyakov \u00e9 a galer\u00eda orixinal e est\u00e1 situado na \u00e1rea de Tretiakovskaya, no sur do r\u00edo Moscova. Nela p\u00f3dense contemplar os traballos de famosos pintores da pre-Revoluci\u00f3n de Outubro, como Ilia Repin, as\u00ed como as vellas pinturas iconogr\u00e1ficas de mestres como Andrei Rublev. A nova Galer\u00eda Tretyakov, creada en tempos sovi\u00e9ticos, cont\u00e9n os traballos de pintores desta \u00e9poca e tam\u00e9n dalg\u00fans pintores contempor\u00e1neos. A nova galer\u00eda pos\u00fae unha colecci\u00f3n de artistas como Vladimir Tatlin, Kasimir Malevich e Wassily Kandinsky.\nOutro importante museo da cidade de Moscova \u00e9 o Museo Pushkin de Belas Artes, fundado entre outros polo pai de Marina Tsvetaeva. O Museo Pushkin asem\u00e9llase \u00f3 Museo Brit\u00e1nico na cidade de Londres. O museo presenta mostras das culturas das antigas civilizaci\u00f3ns. Por\u00e9n, tam\u00e9n pos\u00fae cadros de pintores tan importantes como Pablo Picasso, Claude Monet, Auguste Renoir, Vincent van Gogh ou Auguste Rodin. Entre todas as obras sobresaen dous Rembrandt, dous Rubens, tres retratos de Van Dyck, un cadro do Greco e outro de Sandro Botticelli.\nO Museo Estatal de Historia (\u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0418\u0441\u0442\u043e\u0440\u0438\u0447\u0435\u0441\u043a\u0438\u0439 \u043c\u0443\u0437\u0435\u0439) \u00e9 o museo en que se poden visitar mostras de toda historia de Rusia. Sit\u00faase entre a Praza Vermella e a Praza de Manege. As s\u00faas exposici\u00f3ns van dende as mostras das tribos prehist\u00f3ricas que habitaban Rusia ata pezas de arte que pertenceron \u00e1 dinast\u00eda dos Romanov.\nArtes esc\u00e9nicas.\nMoscova \u00e9 o coraz\u00f3n das artes esc\u00e9nicas rusas, inclu\u00eddo o ballet e o cinema, con 68 museos 103 teatros, 132 cinemas e 24 salas de concertos. Entre os teatros e estudos de ballet de Moscova at\u00f3pase o Teatro Bolshoi e o Teatro Malyi as\u00ed como o Teatro Vajtangov e o Teatro de Arte de Moscova.\nCentro Internacional de Artes Esc\u00e9nicas de Moscova, inaugurada en 2003, tam\u00e9n co\u00f1ecida como Casa Internacional da M\u00fasica de Moscova, \u00e9 co\u00f1ecida polas s\u00faas actuaci\u00f3ns de m\u00fasica cl\u00e1sica. Conta co maior \u00f3rgano de Rusia, instalado na Sala Svetlanov.\nEn Moscova tam\u00e9n hai dous grandes circos: Circo Estatal de Moscova e Circo de Moscova no bulevar Tsvetnoy. leva o nome de Iuri Nikulin.\nO estudo Mosfilm estivo no coraz\u00f3n de moitas pel\u00edculas cl\u00e1sicas, xa que \u00e9 responsable de produci\u00f3ns tanto art\u00edsticas como de gran p\u00fablico. Con todo, a pesar da continua presenza e reputaci\u00f3n de cineastas rusos de renome internacional, os outrora prol\u00edficos estudos nativos est\u00e1n moito m\u00e1is tranquilos. P\u00f3dense ver pel\u00edculas hist\u00f3ricas e raras no cinema Salut, onde as pel\u00edculas do Museo do Cine prox\u00e9ctanse regularmente. En Moscova cel\u00e9branse festivais internacionais de cinema, como o Festival Internacional de Cinema de Moscova, Stalker, Artdocfest e Festival de Cinema Xudeu de Moscova.\nParques e espazos verdes.\nNa cidade de Moscova c\u00f3ntanse 96 parques e 18 xard\u00edns, inclu\u00edndo 4 xard\u00edns bot\u00e1nicos, xunto con 450 quil\u00f3metros cadrados de espazos verdes e 100 de bosques. Moscova \u00e9 unha cidade moi verde comparada coas cidades m\u00e1is importantes da Europa occidental e Am\u00e9rica. A cidade ten unha media de 27 metros cadrados de zona verde por habitante, comparado cos 6 de Par\u00eds, os 7,5 de Londres e os 8,6 de Nova York.\nO parque Gorki, chamado as\u00ed polo escritor Maxim Gorki foi fundado en 1928. O parque ten unha extensi\u00f3n de 689.000 metros cadrados, e se estende ao longo da beira dereita do r\u00edo Moscova. O parque cont\u00e9n todo tipo de atracci\u00f3ns para os cativos, xunto con pistas de tenis e bicicletas de auga nas s\u00faas lagoas, entre outras actividades deportivas. O parque limita co xard\u00edn Neskuchniy (que significa 'ameno') cunha \u00e1rea de 408.000 metros cadrados. O parque \u00e9 o m\u00e1is vello da cidade e no pasado foi residencia do Emperador, entre os seus atractivos destaca o Gran teatro, un dos maiores anfiteatros de Europa, cunha capacidade para 15 mil persoas.\nO parque Izmaylovskiy, creado en 1931 \u00e9 un dos maiores parques urbanos do mundo xunto co Richmond Park en Londres. Cunha extensi\u00f3n de 15.34\u00a0km\u00b2 \u00e9 6 veces maior co Central Park de Nova York.\nO parque Sokolniki, cuxo nome est\u00e1 relacionado coas cacer\u00edas de falc\u00f3ns que ti\u00f1an lugar na s\u00faa localizaci\u00f3n, \u00e9 outro dos m\u00e1is vellos parques de Moscova. O parque ten unha superficie de 6 quil\u00f3metros cadrados.\nO parque nacional Losiny Ostrov (que significa 'illa dos alces'), que arrodea ao parque Sokolniki, cunha \u00e1rea de 116\u00a0km\u00b2, foi o primeiro parque nacional declarado en Rusia. \u00c9 considerado o maior parque nunha cidade de tama\u00f1o considerable. O parque tam\u00e9n \u00e9 co\u00f1ecido como \"a taiga da cidade\", onde poden verse alces en liberdade.\nTransporte.\nTransporte da cidade.\nA cidade de Moscova pos\u00fae 5 aeroportos: o aeroporto de Sheremetyevo, o aeroporto de Domodedovo, o aeroporto de Vnukovo, o aeroporto de Zhukovsky e o Aeroporto de Ostafyevo. O aeroporto de Bykovo fechou en 2010. O aeroporto internacional Sheremetyevo e o punto de entrada m\u00e1is com\u00fan entre os pasaxeiros estranxeiros a\u00ednda que os outros aeroportos tam\u00e9n serven \u00e1 cidade, con voos a outras rep\u00fablicas federais rusas e aos estados da antiga Uni\u00f3n Sovi\u00e9tica. O aeroporto internacional Domodedovo \u00e9 o aeroporto m\u00e1is importante de Rusia en n\u00famero de pasaxeiros.\n\u00c1 parte do transporte a\u00e9reo, Moscova pos\u00fae varias estaci\u00f3ns de ferrocarril que serven \u00e1 cidade. A estaci\u00f3n de tren Belorusskiy, a Kazanskiy, a Kievskiy, a Kurskiy, a Leningradskiy, a Paveletskiy, a Rizhskiy, a Savyolovsky, a Yaroslavlskiy e a Vostochny, localizadas todas elas preto do centro da cidade, un\u00edndoa con cidades de Europa e Asia, e importantes cidades rusas como San Petersburgo, a segunda cidade m\u00e1is grande de Rusia. Moscova tam\u00e9n e a \u00faltima parada do tren Transiberiano, que atravesa 9300 quil\u00f3metros dende Vladivostok.\nMoscova tam\u00e9n pos\u00fae d\u00faas terminales de pasaxeiros no seu r\u00edo, as Rechnoy vokzal (estaci\u00f3n fluvial) do norte e do sur, con rutas regulares dos cruceiros que navegan polo Moscova e o Oka. A terminal norte foi constru\u00edda no ano 1937 e \u00e9 a m\u00e1is utilizada para viaxes de longa duraci\u00f3n. As\u00ed mesmo, Moscova conta cunha estaci\u00f3n de autobues para longas traves\u00edas, a (Terminal central de Buses de Moscova) pola cal circulan diariamente 25.000 pasaxeiros.\nTransporte local.\nO transporte local m\u00e1is co\u00f1ecido de Moscova \u00e9 o Metro de Moscova, co\u00f1ecido polos seus murais, mosaicos, e candeeiros . Cando se abriu por primeira vez no ano 1935, s\u00f3 posu\u00eda unha li\u00f1a. Hoxe en d\u00eda, o Metro pos\u00fae 12 li\u00f1as, a maior\u00eda interiores, con 172 estaci\u00f3ns de metro. A estaci\u00f3n do parque da Vitoria (Park Pobedy), inaugurada no ano 2003, \u00e9 a estaci\u00f3n de metro m\u00e1is profunda do mundo e pos\u00fae as escaleiras mec\u00e1nicas m\u00e1is longas de Europa. A rede de metro de Moscova ocupa os primeiro posto en Europa en n\u00famero de pasaxeiros, e ten plans de expandirse a\u00ednda m\u00e1is por toda a cidade. Moscova tam\u00e9n pos\u00fae unha rede de trens metropolitanos e de monorra\u00edl.\nOs buses da cidade son moi frecuentes, a mi\u00fado pasan m\u00e1is dun nun minuto. Todas as grandes r\u00faas de Moscova son servidas polo menos por unha li\u00f1a de autob\u00fas. Tam\u00e9n hai tranv\u00edas e trolebuses.\nEn 2017 na cidade hab\u00eda 4,7 mill\u00f3ns de autom\u00f3biles, cifra que crece cada ano e que est\u00e1 a provocar moitos problemas de aparcamento."}
{"id": "3004", "revid": "23204", "url": "https://gl.wikipedia.org/wiki?curid=3004", "title": "Mary Leakey", "text": "Mary Leakey ou Mary Douglas Nicol cando solteira, nada o 6 de febreiro de 1913 e finada o 9 de decembro de 1996, foi unha antrop\u00f3loga brit\u00e1nica que, xunto con outros investigadores, descubriu na illa de Rusinga, o primeiro resto f\u00f3sil, un cranio, dun antepasado do simio (un exemplar de Proc\u00f3nsul, extinguido no Mioceno).\nTraxectoria.\nFilla dun pintor paisaxista, pasou a s\u00faa mocidade en Francia, en 1926 volveu a Londres e en 1930 realizou un curso universitario de arqueolox\u00eda e xeolox\u00eda. Co\u00f1eceu a Louis Leakey en 1933 en Cambridge, e casou con el en 1936. Traballou en colaboraci\u00f3n co seu home na garganta de Olduvai gran parte da s\u00faa carreira, descubrindo ferramentas e f\u00f3siles de antigos hom\u00ednidos. Famosa tam\u00e9n por descubrir en 1978 as pegadas de dous \"Australopithecus afarensis\", fosilizadas en Laetoli, Tanzania.\nO seu fillo, Richard Leakey, \u00e9 igualmente un paleontologo brillante."}
{"id": "3005", "revid": "92340", "url": "https://gl.wikipedia.org/wiki?curid=3005", "title": "Lefebre", "text": "Marie(?) Lefebre, inventora francesa que en 1859 descubriu o uso dos nitratos para a conservaci\u00f3n da carne, recibindo a patente da produci\u00f3n de nitratos. Traballou no campo da combinaci\u00f3n entre N2 e O2, seguindo os traballos de Cavendish"}
{"id": "3006", "revid": "23204", "url": "https://gl.wikipedia.org/wiki?curid=3006", "title": "Nicole-Reine Lepaute", "text": "Nicole-Reine Etable de la Briere Hortense Lepaute, nada en Par\u00eds o 5 de xaneiro de 1723 e finada en Vanikoro o 6 de decembro de 1788, foi unha astr\u00f3noma francesa.\nTraxectoria.\nTraballou nas predici\u00f3ns do regreso do cometa Halley en 1759. Tal traballo requiriu gran cantidade de c\u00e1lculo, especialmente para determinar o efecto gravitatorio de X\u00fapiter e Saturno na \u00f3rbita do cometa. No 1762 fixo os c\u00e1lculos para a eclipse de Sol de 1764, visible en Francia, as\u00ed como produciu unha t\u00e1boa que amosaba o tempo e porcentaxe da eclipse (visible en toda Espa\u00f1a), traballo no que axudou o astr\u00f3nomo franc\u00e9s Joseph Lalande. Escribiu un artigo (publicado en \"Connaissance des temps\") sobre el, dando un mapa da extensi\u00f3n da eclipse de 15 en 15 minutos a trav\u00e9s de Europa.\nO seu marido era reloxeiro real de Francia, e na s\u00faa axuda fixo unha t\u00e1boa co n\u00famero de oscilaci\u00f3ns por unidade de tempo dos p\u00e9ndulos de distintas lonxitudes para o libro que se publicar\u00eda co nome do seu home, \"Trait\u00e9 d`horloguerie\"."}
{"id": "3007", "revid": "98629", "url": "https://gl.wikipedia.org/wiki?curid=3007", "title": "Rita Levi-Montalcini", "text": "Rita Levi-Montalcini, nada en Tur\u00edn o 22 de abril de 1909 e finada en Roma o 30 de decembro de 2012, foi unha destacada investigadora neur\u00f3loga, Premio Nobel de Fisiolox\u00eda ou Medicina en 1986 e senadora vitalicia italiana.\nTraxectoria.\nTivo que sortear as obxecci\u00f3ns do pai, que cr\u00eda que \u201cunha carreira profesional pod\u00eda interferir cos deberes de esposa e nai\u201d, para asistir \u00e1s clases de medicina en Tur\u00edn entre 1930 e 1936. A\u00ednda as\u00ed veu cortada a s\u00faa traxectoria acad\u00e9mica polas leis antixud\u00edas de Mussolini. Durante a segunda guerra mundial, desenvolveu experimentos caseiros estudando o crecemento das fibras nerviosas en embri\u00f3ns de polo, o que sentou as bases para a s\u00faa investigaci\u00f3n posterior.\nEn 1947 aceptou unha invitaci\u00f3n da Universidade de Washington en San Luis, na que desenvolveu o seu traballo m\u00e1is importante: o illamento dos factores de crecemento dos nervios. Profesora a tempo completo no 1958, no 1962 estableceu unha unidade de investigaci\u00f3n en Roma, dividindo o seu tempo entre Italia e os EUA.\nNo 1986 Levi-Montalcini e o seu colaborador Stanley Cohen recibiron o Premio Nobel de Medicina, as\u00ed como o Premio Albert Lasker para a Investigaci\u00f3n M\u00e9dica B\u00e1sica. Como curiosidade, o Nobel fixo o n\u00famero cuarto nunha pequena comunidade de menos de 50.000 persoas, a xud\u00eda italiana, despois de Emilio Segr\u00e8, Salvador Luria e Franco Modigliani.\nObras.\nNo campo non cient\u00edfico, no 2006, foi autora do texto dunha canci\u00f3n de Jalisse de t\u00edtulo \"Linguaggio Universale\" ('Lingua universal') que ten participado na selecci\u00f3n do Festival de San Remo 2007, non conseguindo cualificarse."}
{"id": "3013", "revid": "1410", "url": "https://gl.wikipedia.org/wiki?curid=3013", "title": "Mileva Mari\u0107", "text": "Mileva Mari\u0107 (\u041c\u0438\u043b\u0435\u0432\u0430 \u041c\u0430\u0440\u0438\u045b), tam\u00e9n chamada Mileva Mari\u0107-Einstein e Mileva Mari\u0107-Ajn\u0161tajn, nada en Titel o 19 de decembro de 1875 e finada en Z\u00fcrich o 4 de agosto de 1948, foi unha matem\u00e1tica serbia, primeira muller de Albert Einstein. \u00c1s veces sux\u00edrese que contribu\u00edu no aspecto matem\u00e1tico nas teor\u00edas deste.\nTraxectoria.\nNaceu en Titel, Voivodina, pertencente naquel momento ao Imperio austroh\u00fangaro (hoxe en Serbia), sendo a primeira filla do matrimonio de Milos Mari\u0107 (1846-1922) e de Marija Ruzi\u0107-Mari\u0107 (1847-1935). Pertencente a unha acomodada familia serbia, o seu pai rematou a s\u00faa carreira militar pouco despois do seu nacemento, conseguindo un traballo na capital do Condado de Sirmia, Ruma, onde viviu a familia entre 1877 e 1892. M\u00e1is tarde, traslad\u00e1ronse a Zagreb. A familia tivo outros dous fillos: Zorka (1883-1938) e Milo\u0161 (1885-?).\nFoi disc\u00edpula de Nikola Tesla e no 1896 foi a quinta muller que entrou no Instituto Federal Polit\u00e9cnico de Z\u00faric. Al\u00ed co\u00f1eceu a Einstein, con quen casou en 1903.\nTras o casamento, Mileva sacrificou a s\u00faa profesi\u00f3n, axudando a Einstein nun per\u00edodo crucial dos descubrimentos cient\u00edficos daquel. Tiveron unha filla, Lieserl, nada antes da voda, e dous fillos, Hans Albert, profesor de enxe\u00f1er\u00eda hidr\u00e1ulica en Berkeley e outro, perturbado, do que coidou ata a morte.\nNo inverno entre 1897 e 1898, en Heidelberg (Alema\u00f1a), Mileva quedou cativada polo estudo sobre a relaci\u00f3n entre a velocidade dunha mol\u00e9cula e a distancia atravesada entre colisi\u00f3ns, escribindo sobre as s\u00faas ideas a Einstein. O tema \u00e9 un elemento relevante no estudo einsteniano sobre o movemento browniano, polo que recibir\u00eda o Nobel. Einstein admiraba a independencia intelectual e ambici\u00f3ns de Mileva, da que dixo ser \u201cunha criatura igual a min e tan independente coma min\u201d. A participaci\u00f3n que corresponde a Mileva no traballo que se lle asigna a Einstein \u00e9 fortemente discutida con diversa documentaci\u00f3n, onde \u00e1s veces Einstein fala de \u201cos nosos traballos\" e \u201ca nosa teor\u00eda\".\nA vida de Einstein e a de Mileva, como home e muller, e como cient\u00edficos, foi desigual: Einstein deixou a Mileva por outra muller e ela pasou o resto da s\u00faa vida coidando do seu fillo."}
{"id": "3015", "revid": "408", "url": "https://gl.wikipedia.org/wiki?curid=3015", "title": "Ferenc Puskas", "text": ""}
{"id": "3016", "revid": "23204", "url": "https://gl.wikipedia.org/wiki?curid=3016", "title": "Modelo at\u00f3mico", "text": "Un modelo at\u00f3mico \u00e9 a representaci\u00f3n da estrutura interna dun \u00e1tomo.\nHistoria.\nAo longo da historia, a constituci\u00f3n da materia tivo varios modelos. En particular, o modelo at\u00f3mico naceu na antiga Grecia, na que Dem\u00f3crito razoou que a materia estaba constitu\u00edda por pequenas part\u00edculas indestrutibles ou indivisibles (que iso \u00e9 o que significa \u00e1tomo) de varios tipos, que asociou cos poliedros regulares. Na Grecia antiga razoouse, segundo as \u00e9pocas, a existencia de \u00e1tomos de ar, auga, lume, terra...\nA teor\u00eda at\u00f3mica ficou posteriomente no esquecemento at\u00e9 que, a comezos do s\u00e9culo XIX, John Dalton estableceu os principios que rixen no fundamental hoxe en d\u00eda. Por\u00e9n, non foi ata o aumento da capacidade experimental que tivo lugar nese s\u00e9culo cando se descubriu o electr\u00f3n, que como part\u00edcula sub-at\u00f3mica pasou a ser considerado como parte da estrutura dos \u00e1tomos dando, polo tanto, lugar \u00e1 existencia de modelos at\u00f3micos.\nO primeiro foi debido \u00f3 descubridor do electr\u00f3n, Thomson, que concibiu o \u00e1tomo a modo de pudin ou pastel de pasas, no que o \u00e1tomo estar\u00eda constitu\u00eddo por unha masa positiva na que estar\u00edan fixados os electr\u00f3ns como pasas no pastel. A experiencia de Rutherford, que manifestou que os \u00e1tomos eran facilmente traspasables por cargas el\u00e9ctricas, fixo posible o seu propio modelo, que concibeu como un n\u00facleo positivo pesado e electr\u00f3ns \u00f3 seu arredor dando voltas.\nPosteriormente, Niels Bohr concibiu o seu propio modelo que substitu\u00edu \u00f3 de Rutherford. As cargas el\u00e9ctricas (como os electr\u00f3ns) aceleradas (por exemplo, obrigadas por unha forza centr\u00edpeta a dar voltas arredor dun n\u00facleo at\u00f3mico) ti\u00f1an que emitir radiaci\u00f3n, e polo tanto enerx\u00eda, co que indefectiblemente caer\u00edan \u00f3 n\u00facleo e os \u00e1tomos ter\u00edan deixado de existir vai moito tempo. Bohr solucionou o problema expo\u00f1endo os seus c\u00e9lebres tres postulados, que fac\u00edan un \u00e1tomo estable e en consoancia en parte cos espectros at\u00f3micos de emisi\u00f3n e adsorci\u00f3n descontinua, pero que en certa forma eran contraditorios entre si. O descubrimento do prot\u00f3n e logo do neutr\u00f3n, as\u00ed como a introduci\u00f3n da Mec\u00e1nica Cu\u00e1ntica, m\u00e1is as adaptaci\u00f3ns necesarias para unha adaptaci\u00f3n m\u00e1is fina \u00f3s espectros at\u00f3micos, fixeron posible un desenvolvemento da idea de \u00e1tomo que culminou co actual modelo at\u00f3mico Mec\u00e1nico-Cu\u00e1ntico."}
{"id": "3017", "revid": "23204", "url": "https://gl.wikipedia.org/wiki?curid=3017", "title": "R\u00eda de Arousa", "text": "A r\u00eda de Arousa, tam\u00e9n co\u00f1ecida localmente como r\u00eda da Arousa, \u00e9 a m\u00e1is grande das r\u00edas de Galicia. Forma parte das R\u00edas Baixas e est\u00e1 situada entre a pen\u00ednsula do Barbanza (provincia da Coru\u00f1a) ao norte, e a pen\u00ednsula do Saln\u00e9s (provincia de Pontevedra) ao sur. \u00c9 famosa pola s\u00faa riqueza mari\u00f1eira e as s\u00faas praias.\nXeograf\u00eda.\nOs lugares m\u00e1is destacables son A Illa de Arousa, co parque natural de Carreir\u00f3n, as illas de Cortegada e S\u00e1lvora, que son parte do Parque Nacional das Illas Atl\u00e1nticas e O Grove coa illa da Toxa.\nR\u00e9gana os r\u00edos Ulla e Umia. As poboaci\u00f3ns m\u00e1is importantes son Ribeira, A Pobra do Carami\u00f1al, Boiro e Rianxo ao norte e Vilagarc\u00eda, Vilanova, Cambados e O Grove ao sur.\nA s\u00faa costa meridional empeza a desenvolverse a partir do estuario do r\u00edo Ulla, entre Rianxo e Carril. Este fondo da r\u00eda ten un aspecto lacustre, debido \u00e1 tranquilidade das augas, protexidas do mar aberto pola Illa de Arousa, e a suavidade do litoral. O centro desta zona \u00e9 a vila populosa e industrial de Vilagarc\u00eda de Arousa. Un segundo sector estar\u00e1 formado pola costa que vai dende a punta das Sinas, ata a Illa da Toxa. \nA hist\u00f3rica e monumental vila de Cambados \u00e9 o principal punto de referencia, e os accidentes costeiros sobresalientes son o seo da desembocadura do Umia e a enseada do Grove, tam\u00e9n de aspecto lacustre. A pen\u00ednsula do Grove ten a braveza do mar aberto que case non paran nin o vento nin o mar, que se fai notar na s\u00faa costa e praias.\nA profundidade tam\u00e9n oscila entre os 70 m na boca da r\u00eda e os 20 m na entrada \u00e1 enseada de Vilagarc\u00eda. \u00c9 a m\u00e1is profunda e m\u00e1is ampla das r\u00edas galegas, s\u00f3 superada pola r\u00eda de Vigo en lonxitude.\nA penetraci\u00f3n da r\u00eda \u00e9 de 26\u00a0km e o ancho moi variable, oscilando desde os 15\u00a0km entre Ribeira e Cambados, e os 3\u00a0km entre a punta de Cab\u00edo e a Illa de Arousa.\nA principal caracter\u00edstica, a parte do sinuoso e recortado litoral, \u00e9 a infinidade de illas, illotes e rochas que sobresaen por toda a r\u00eda.\nA r\u00eda e o Ap\u00f3stolo.\nA Ruta Mar\u00edtima Xacobea pola r\u00eda de Arousa e o r\u00edo Ulla conmemora a chegada a Galicia, por mar, segundo a tradici\u00f3n, do corpo do Ap\u00f3stolo Santiago o Maior, tralo seu martirio en Xerusal\u00e9n; ordenou a s\u00faa decapitaci\u00f3n Herodes Agripa I no ano 44, rec\u00f3llese nos Feitos dos Ap\u00f3stolos, de san Lucas.\nAs antigas tradici\u00f3ns cristi\u00e1s, recollidas nos textos medievais, relatan que varios dos seus disc\u00edpulos recolleron o corpo de Santiago, amortall\u00e1rono e traslad\u00e1rono partindo do porto de Iafa a trav\u00e9s de todo o Mediterr\u00e1neo e da costa atl\u00e1ntica ib\u00e9rica, ata os conf\u00edns de Occidente. Os restos do Ap\u00f3stolo entraron en Galicia pola r\u00eda de Arousa e remontaron o r\u00edo Ulla, arribando na cidade romana de Iria Flavia."}
{"id": "3018", "revid": "29398", "url": "https://gl.wikipedia.org/wiki?curid=3018", "title": "Alfredo Di St\u00e9fano", "text": "Alfredo St\u00e9fano Di St\u00e9fano Laulh\u00e9, nado en Buenos Aires o 4 de xullo de 1926 e finado en Madrid o 7 de xullo de 2014, foi un futbolista e adestrador de f\u00fatbol arxentino de orixe italiana. Xogaba de centrocampista ou dianteiro e foi internacional coas selecci\u00f3ns de Arxentina, Colombia e Espa\u00f1a.\nCo\u00f1ecido coma \"La saeta rubia\", \u00e9 xunto con Maradona o mellor futbolista arxentino da historia, e ademais un dos catro grandes de t\u00f3dolos tempos, xunto con Pel\u00e9, Cruyff e o propio Maradona..\nCarreira deportiva.\nComezos na Arxentina.\nAlfredo di St\u00e9fano disputou o seu primeiro encontro co River Plate o 11 de xullo de 1945 fronte \u00f3 Hurac\u00e1n. Ao longo daquela tempada esta ser\u00eda a s\u00faa \u00fanica aparici\u00f3n nos terreos de xogo profesionais.\nAo ano seguinte \u00e9 cedido \u00f3 propio Hurac\u00e1n, onde comeza a despuntar, xogando 25 encontros e anotando 10 goles. Dado o seu rendemento quixeron contar co xogador en traspaso mais o River Plate ped\u00eda unha cantidade desorbitada e o Hurac\u00e1n non puido merca-lo xogador.\nVolta a River en 1947 e xunta Hugo Reyes, Jos\u00e9 Manuel Moreno, Angel Labruna e F\u00e9lix Loustau forman a dianteira co\u00f1ecida coma \"A M\u00e1quina\". Alzar\u00edanse co campionato arxentino ese ano e Di St\u00e9fano remata coma m\u00e1ximo anotador con 27 goles en 30 encontros. \nEse mesmo ano debuta coa Selecci\u00f3n Arxentina, participando na Copa Am\u00e9rica de F\u00fatbol na que sa\u00edron vencedores. Di St\u00e9fano anotou 6 goles en 6 encontros.\nColombia.\nEn 1949 comezou unha folga de futbolistas e Di St\u00e9fano marchou ao f\u00fatbol colombiano, que daquela contaba cunha das mellores ligas de Suram\u00e9rica\nFichou polo Millonarios de Bogot\u00e1, onde se xuntou con figuras coma Pedernera, Rossi, B\u00e1ez e Cozzi. Esta escuadra ti\u00f1a o alcume \"O Ballet Azul\" debido ao seu formidable xogo. Mentres Di St\u00e9fano estivo no club, foi catro veces campi\u00f3n de Colombia e o propio Alfredo d\u00faas veces m\u00e1ximo anotador do torneo.\nEn 1952 o Millonarios foi invitado, xunta o Norrk\u00f6ping sueco, para xoga-lo torneo de celebraci\u00f3n dos 50 anos do Real Madrid. A escuadra colombiana f\u00edxose con trofeo, e o presidente do club madrile\u00f1o, Santiago Bernab\u00e9u, ficou abraiado polo xogo de Di St\u00e9fano.\nBarcelona e Real Madrid.\nNo ano 1953 Di St\u00e9fano chega a un acordo co FC Barcelona para fichar polo club catal\u00e1n. O River Plate, que era quen ti\u00f1a os seus dereitos, trasp\u00e1saos \u00f3 Barcelona coa autorizaci\u00f3n da FIFA. Mais a federaci\u00f3n espa\u00f1ola non deu a s\u00faa conformidade. O 13 de maio de 1953 chega a Barcelona para asina-lo contrato, mais debido \u00f3s atrancos postos pola federaci\u00f3n, Santiago Bernab\u00e9u conseguiu tempo para falar con el, e convencelo de racha-lo acordo que ti\u00f1a co FC Barcelona e fichar polo Real Madrid. No Bar\u00e7a cr\u00edan que o goberno metera presi\u00f3n para que finalmente Di St\u00e9fano fichase polo Real Madrid, e cando caeron na conta de que non pod\u00edan quedar co xogador tentaron traspasalo ao Torino FC, mais nunca se chegou a concretar esta operaci\u00f3n.\nO 15 de setembro a federaci\u00f3n espa\u00f1ola emitiu un comunicado no que autorizaba a Di St\u00e9fano a xogar catro tempadas na Liga espa\u00f1ola, d\u00faas no Madrid e d\u00faas no Barcelona. A directiva do club catal\u00e1n protestou esta decisi\u00f3n, mais o 23 de outubro asinou un comunicado no que renunciaba a t\u00f3dolos dereitos sobre o xogador. Con todo, no medio destes sucesos, Di St\u00e9fano chegou a xogar tres encontros amigables coa camisola do FC Barcelona. Finalmente a s\u00faa estrea co club madrile\u00f1o tivo lugar o 23 de setembro de 1953 contra o Nancy franc\u00e9s, un encontro que rematou 4-2 a favor dos galos.\nAqu\u00ed comeza unha etapa de grandes \u00e9xitos tanto para o club como para o xogador en particular. A nivel dom\u00e9stico ga\u00f1ou oito ligas (1953-54, 1954-55, 1956-57, 1957-58, 1960-61, 1961-62, 1962-63, e 1963-64) e unha Copa do Rei de F\u00fatbol en 1962. A nivel individual, foi pichichi (m\u00e1ximo anotador da liga) en cinco ocasi\u00f3ns.\nA nivel internacional non foron menos os \u00e9xitos que o acompa\u00f1aron, xa que ga\u00f1ou cinco Copas de Europa consecutivas, amais de dous subcampionatos e unha Copa Intercontinental. Entre estas finais da Copa de Europa est\u00e1 a inesquecible vitoria por 7-3 ao Eintrach Frackfurt, con catro goles de Pusk\u00e1s e tres do propio Di St\u00e9fano. Xunta estes dous estaban tam\u00e9n na dianteira outros grandes xogadores coma Gento ou Raymond Kopa. O seu derradeiro encontro oficial co Real Madrid disputouno o 27 de maio de 1964, unha final da Copa de Europa que perderon contra o Inter de Mil\u00e1n por 3-1.\nRetiro.\nTralo seu periplo madridista xogou un par de tempadas para o RCD Espanyol, retir\u00e1ndose finalmente en 1966, nunha homenaxe no estadio Santiago Bernab\u00e9u onde disputaron un encontro o Real Madrid e o Celtic FC.\nSelecci\u00f3ns nacionais.\nDi St\u00e9fano chegou a xogar con tres selecci\u00f3ns, a\u00ednda que nunca puido disputar un mundial. A \u00fanica vez que puido acudir \u00e1 gran cita do f\u00fatbol foi en Chile 62, coa selecci\u00f3n espa\u00f1ola. A pesar de que viaxou mancado \u00f3 pa\u00eds andino confi\u00e1base na s\u00faa recuperaci\u00f3n, mais foron eliminados antes que puidese volver \u00f3s terreos de xogo.\nEn total xogou seis encontros coa selecci\u00f3n arxentina, catro coa colombiana e trinta e un coa espa\u00f1ola, da cal foi o m\u00e1ximo goleador ata que racharon a s\u00faa marca en 1990.\nAdestrador.\nDespois do seu retiro, dedicouse a adestrar, dirixindo a clubs coma o Elche, Boca Juniors, Valencia, Real Madrid, Sporting de Lisboa, Rayo Vallecano, Castell\u00f3n e o River Plate.\nEntre os seus logros acadados est\u00e1 un campionato co Boca Juniors, outro co River Plate, unha liga espa\u00f1ola e unha Recopa de Europa co Valencia e unha Supercopa de Espa\u00f1a co Real Madrid.\nComo curiosidade, Di St\u00e9fano ten declarado que el nunca se viu como un adestrador de f\u00fatbol, sen\u00f3n sinxelamente como un xogador retirado que se tivo que p\u00f3r a adestrar porque \"morr\u00eda de fame\".\nDerradeiros anos.\nAlfredo Di St\u00e9fano seguiu a vivir en Espa\u00f1a. O 5 de novembro de 2000 foi nomeado Presidente de Honra do Real Madrid, uns d\u00edas despois recolleu, en nome da entidade, o trofeo \u00f3 \"Mellor club do s\u00e9culo XX\" outorgado pola FIFA.\nO 24 de decembro de 2005 sufriu un ataque \u00f3 coraz\u00f3n do que se repuxo en Valencia.\nO 9 de maio de 2006 o Real Madrid inaugurou o estadio no que o seu filial vai disputa-los seus encontros e o club decide por unanimidade chamarlle estadio Alfredo Di St\u00e9fano\nNo cinema.\nAo longo da s\u00faa vida Alfredo Di St\u00e9fano participou en varias pel\u00edculas, tanto na Arxentina coma en Espa\u00f1a. A s\u00faa primeira aparici\u00f3n foi en \"Con los mismos colores\", unha pel\u00edcula de orixe arxentina estreada o 20 de setembro de 1949. A pel\u00edcula dirixiuna Carlos Torres R\u00edos e contaba con m\u00fasica orixinal de Astor Piazzolla. En Espa\u00f1a fixo varias pel\u00edculas m\u00e1is, como actor ou interpret\u00e1ndose a si mesmo: \"Once pares de botas\" (1954), \"La saeta rubia\" (1956), \"La batalla del domingo\" (1963), \"Sinfon\u00eda espa\u00f1ola\" (1964), \"La t\u00e9cnica del f\u00fatbol\" (1970) e \"Real, la pel\u00edcula\" (2005)."}
{"id": "3021", "revid": "1888", "url": "https://gl.wikipedia.org/wiki?curid=3021", "title": "Manuel Fraga", "text": "Manuel Fraga Iribarne, nado en Vilalba o 23 de novembro de 1922 e finado en Madrid o 15 de xaneiro de 2012, foi un pol\u00edtico galego.\nFoi profesor catedr\u00e1tico de Dereito Pol\u00edtico e de Teor\u00eda do Estado e Dereito Constitucional, doctor en Dereito e licenciado en Ciencias Pol\u00edticas e Econ\u00f3micas.\nDurante o franquismo ocupou os cargos de ministro de Informaci\u00f3n e Turismo e embaixador de Espa\u00f1a no Reino Unido. Tivo as carteiras de ministro de Gobernaci\u00f3n e vicepresidente segundo do Goberno durante o mandato de Arias Navarro. Foi un dos pais da Constituci\u00f3n espa\u00f1ola de 1978.\nPresidiu Alianza Popular e o Partido Popular e foi o terceiro presidente da Xunta de Galicia, o que ocupou o Pazo de Raxoi durante m\u00e1is anos, dende o 5 de febreiro de 1990 ata o 29 de xullo do 2005.\nTraxectoria.\nFormaci\u00f3n e comezo da vida pol\u00edtica.\nA s\u00faa nai, Marie Iribarne Duboix, era unha francesa de orixe vasca. O seu pai, Manuel Fraga Bello, era un emprendedor de Vilalba que marchara \u00e1 emigraci\u00f3n a Cuba onde co\u00f1eceu a s\u00faa muller. A pesar de nacer en Vilalba, Manuel Fraga foi levado con dous anos de idade a Cuba, onde viviu ata os catro. En 1928 volveu a Vilalba, onde o seu pai ser\u00e1 nomeado alcalde de Vilalba durante a ditadura de Miguel Primo de Rivera, e onde el ser\u00e1 criado polas s\u00faas t\u00edas.\nComezou o bacharelato no Instituto Eusebio da Guarda da Coru\u00f1a, pero continuouno en Vilalba. Durante a guerra civil estivo internado nun colexio en Lugo e realizou exercicios espirituais no Mosteiro de Samos.\nEstudou dereito e pol\u00edtica ao mesmo tempo nas universidades de Santiago de Compostela (1939) e na Complutense de Madrid (1940), licenci\u00e1ndose das d\u00faas en 1944. En 1945 ingresou por oposici\u00f3n co n\u00famero un da s\u00faa promoci\u00f3n, no corpo de letrados das Cortes Espa\u00f1olas. En 1947 ingresou, tam\u00e9n co n\u00famero un, na Escola Diplom\u00e1tica. Ese mesmo ano casou con Carmen Est\u00e9vez e acadou a c\u00e1tedra de Dereito pol\u00edtico na Universidade de Valencia, logo de facer unha tese sobre o xurista xesu\u00edta Luis de Molina.\nComezou a s\u00faa carreira pol\u00edtica durante a ditadura franquista. En 1951 foi designado secretario xeral do Instituto de Cultura Hisp\u00e1nica. En 1953 ocupou a secretar\u00eda xeral do Consello Nacional de Educaci\u00f3n e o ano seguinte a secretar\u00eda xeral t\u00e9cnica no Ministerio de Educaci\u00f3n Nacional como colaborador de Joaqu\u00edn Ruiz-Gim\u00e9nez. En paralelo continuou a s\u00faa formaci\u00f3n e en 1953 foi nomeado catedr\u00e1tico de novo, desta volta de Teor\u00eda do estado e Dereito constitucional na facultade de Ciencias pol\u00edticas e Econ\u00f3micas da Universidade Complutense de Madrid, posto que conservar\u00eda ata a s\u00faa xubilaci\u00f3n en 1987. Logo da destituci\u00f3n de Ruiz Gim\u00e9nez, en 1956 nome\u00e1rono subdirector do Instituto de Estudos Pol\u00edticos, onde deu cursos nos que se teorizaba sobre a reforma pol\u00edtica progresiva do r\u00e9xime franquista, e ao ano seguinte, en 1957 foi designado procurador en Cortes, Conselleiro Nacional, membro do Consello de Estado e Delegado Nacional de Asociaci\u00f3ns, unha das delegaci\u00f3ns da Secretar\u00eda Xeral do Movemento, naquela altura levada por Jos\u00e9 Sol\u00eds.\nMinistro de Informaci\u00f3n e Turismo.\nEn xullo de 1962 foi nomeado por Francisco Franco ministro de Informaci\u00f3n e Turismo, con competencias sobre os medios de comunicaci\u00f3n, o turismo e a portavoc\u00eda do goberno. Nese posto relanzou o turismo exterior de Espa\u00f1a baixo o slogan de \"Spain is different!\" e reestruturou e renovou a rede de Paradores. Desta \u00e9poca \u00e9 tam\u00e9n o seu ba\u00f1o en Palomares (1966), unha localidade almeriense onde un avi\u00f3n estadounidense deixara caer accidentalmente catro bombas de hidr\u00f3xeno, tres en terra e unha no mar, para demostrar que o turismo na zona non entra\u00f1aba riscos. Na d\u00e9cada dos sesenta os ingresos por turismo convert\u00e9ronse no principal cap\u00edtulo da econom\u00eda espa\u00f1ola.\nTam\u00e9n en 1966 redactou e promoveu a aprobaci\u00f3n dunha lei de prensa, co\u00f1ecida despois posteriormente como a \"Lei Fraga\", que pretend\u00eda ser unha apertura do r\u00e9xime ao eliminar a censura previa, pero que lle manti\u00f1a ao goberno a potestade de secuestrar as publicaci\u00f3ns e castigar os seus produtores se considera os seus contidos inaxeitados, que ademais estaban definidos de forma ambigua. A Lei de Prensa permitiu a aparici\u00f3n de publicaci\u00f3ns que, se ben non abertamente cr\u00edticas co r\u00e9xime, non pertenc\u00edan ao organigrama franquista, como \"Triunfo\", \"Cuadernos para el Di\u00e1logo\" ou o xornal \"Madrid\". A lei, \u00e1 que se opuxo internamente Luis Carrero Blanco, daquela xefe de goberno, non impediu por exemplo a dimisi\u00f3n de Miguel Delibes como director de \"El Norte de Castilla\" ante os intentos de control gobernativo, o secuestro do xornal \"ABC\" en 1966 ou o peche do \"Madrid\" durante catro meses de 1968.\nEn 1967 encargouse el tam\u00e9n da redacci\u00f3n da Lei de liberdade relixiosa, que reco\u00f1ec\u00eda a existencia doutros cultos distintos do catolicismo oficial do estado. O ano anterior, a\u00ednda que non directamente como acci\u00f3n do seu ministerio, colaborara na redacci\u00f3n do bosquexo da lei org\u00e1nica do Estado, que reestruturaba a organizaci\u00f3n do franquismo e aseguraba a monarqu\u00eda como forma futura de goberno.\nComo voceiro do goberno encargouse de informar da aplicaci\u00f3n da pena de morte. Particularmente sinalado foi o caso de Juli\u00e1n Grimau, o m\u00e1ximo dirixente do PCE no interior, que foi fusilado en 1963 acusado de crimes de guerra durante a guerra civil. Como voceiro do goberno xustificou a condena, e negou as acusaci\u00f3ns de tortura que xurdiron cando se co\u00f1eceu que durante os interrogatorios Grimau se precipitara dende unha fiestra, argumentando que o fixera o mesmo Grimau. Tam\u00e9n meteu presi\u00f3n como ministro a familia de Enrique Ruano, que morrera tam\u00e9n defenestrado durante un interrogatorio da polic\u00eda, para que cesase nas s\u00faas protestas. Torcuato Luca de Tena, daquela director do ABC, confesara que Fraga tam\u00e9n o presionara para publicar anotaci\u00f3ns manipuladas do diario \u00edntimo de Ruano para que se vise que era unha persoa inestable, propensa ao suicidio. Tam\u00e9n foi o responsable, en 1968, de comunicarlle \u00e1 prensa o decreto de estado de excepci\u00f3n.\nDesde finais de 1963 e durante todo 1964, Fraga dirixiu unha campa\u00f1a de publicidade institucional denominada \u00abVinte e cinco anos de paz\u00bb, coa que o goberno pretend\u00eda mellorar a imaxe do r\u00e9xime no interior.\nFraga foi considerado, canda Jos\u00e9 Sol\u00eds Ruiz, o representante do sector m\u00e1is reformista do franquismo partidario de realizar pequenas reformas institucionais, que adecuasen a ditadura ao que os cambios econ\u00f3micos e sociais esix\u00edan. Cando estoura o caso Matesa, que implica a diversos membros do Opus Dei que formaban parte do goberno, Fraga, oposto a ese sector, difunde as novas. Como consecuencia, Franco destit\u00fae os responsables do caso Matesa, pero tam\u00e9n a Fraga, que abandona o goberno.\nEmbaixador e vicepresidente durante a transici\u00f3n.\nAs\u00ed pois, a finais de 1969 abandona temporalmente a pol\u00edtica e ocupa o posto de director xeral da f\u00e1brica de cervexas El \u00c1guila.\nEn 1973 regresa \u00e1 primeira li\u00f1a pol\u00edtica. En primeiro lugar, vai na terna que o Consello do Reino lle presenta a Franco, para que este designe presidente de goberno, xunto con Luis Carrero Blanco e Raimundo Fern\u00e1ndez-Cuesta, de onde sae elixido Carrero. En segundo lugar \u00e9 nomeado ese mesmo ano embaixador en Londres, posici\u00f3n dende onde avoga pola reforma pol\u00edtica paulatina, e onde coincide con Fernando Mor\u00e1n, c\u00f3nsul xeral que logo ser\u00eda ministro do PSOE. Nese tempo f\u00fandase GODSA, unha sociedade an\u00f3nima que funcionaba como cobertura legal dun club pol\u00edtico, prohibido pola lexislaci\u00f3n da \u00e9poca, e que reun\u00eda a persoas vencelladas ao reformismo conservador e entre eles Fraga.\nEn decembro de 1975, finado Franco, foi nomeado vicepresidente do Goberno e ministro da Gobernaci\u00f3n do primeiro goberno da monarqu\u00eda, o dirixido por Carlos Arias Navarro, co que volve de Londres e establ\u00e9cese en Madrid. Como ministro enc\u00e1rgase da seguridade e de realizar alg\u00fans avances na apertura democr\u00e1tica do r\u00e9xime durante a transici\u00f3n espa\u00f1ola. As\u00ed, mentres lle negaba o permiso de manifestaci\u00f3n \u00e1 oposici\u00f3n o D\u00eda Internacional dos Traballadores de 1976 ou declaraba que non pod\u00eda garantir a seguridade da comunista Dolores Ib\u00e1rruri se regresaba do exilio, permit\u00eda a celebraci\u00f3n do XXX Congreso de UXT, na que Nicol\u00e1s Redondo era elixido secretario xeral, manti\u00f1a reuni\u00f3ns con l\u00edderes do PSOE, como Felipe Gonz\u00e1lez, e proclamaba unha primeira, pero reducida, amnist\u00eda. O 19 de xu\u00f1o de 1976, o xornalista Cyrus Sulzberger publica no \"New York Times\" unhas declaraci\u00f3ns privadas de Fraga nas que este lle manifestaba a necesidade de legalizar o Partido Comunista tras unhas primeiras elecci\u00f3ns democr\u00e1ticas, o que lle valeu as cr\u00edticas dos sectores inmobilistas do r\u00e9xime.\nTam\u00e9n foi Fraga ministro do Interior durante os sucesos de Vitoria-Gasteiz. Mentres o ministro estaba en Alema\u00f1a, a polic\u00eda cargou contra un grupo de obreiros reunidos nunha asemblea na Igrexa de San Francisco desa cidade vasca, co resultado de cinco mortos (dous no momento e tres ao longo dos meses seguintes como consecuencia das feridas). Os feitos non foron investigados nin xulgados. Do mesmo xeito, e s\u00f3 dous meses despois, te\u00f1en lugar os sucesos de Montejurra, unha localidade navarra que acoll\u00eda unha romar\u00eda de carlistas. Os carlistas, naquela altura unha das forzas de oposici\u00f3n ao r\u00e9xime e membro da Xunta Democr\u00e1tica, vense atacados por un grupo de carlistas de ultradereita e outros ultradereitistas espa\u00f1ois e estranxeiros. O ataque s\u00e1ldase co asasinato por arma de fogo de dous carlistas progresistas. Segundo o xeneral da Garda Civil Jos\u00e9 Antonio S\u00e1enz de Santa Mar\u00eda, o ataque fora co\u00f1ecido e mesmo promovido polo goberno, e en concreto por Manuel Fraga e Carlos Arias Navarro, que tentaban que o carlismo regresase ao sector tradicionalista de ultradereita.\nConsiderado do sector m\u00e1is aperturista do goberno, xunto ao ministro de Exteriores, Jos\u00e9 Mar\u00eda de Areilza, cando cae o goberno e Arias Navarro e substitu\u00eddo por Adolfo Su\u00e1rez, Fraga \u00e9 apartado e non figura como ministro.\nCreaci\u00f3n e primeiros anos de Alianza Popular.\nEn 1976 funda Reforma Democr\u00e1tica, partidario de avanzar cara a un sistema democr\u00e1tico e de autonom\u00edas rexionais sen unha ruptura coa legalidade vixente. \nFraga impulsar\u00e1 a creaci\u00f3n de Alianza Popular, de car\u00e1cter conservador, fundada na s\u00faa maior\u00eda por ministros do tardofranquismo. Creada inicialmente como unha federaci\u00f3n de sete asociaci\u00f3ns pol\u00edticas, constit\u00faese como partido pol\u00edtico en maio de 1977 para presentarse \u00e1s primeiras elecci\u00f3ns democr\u00e1ticas tras a ditadura. Estas asociaci\u00f3ns foron a propia Reforma Democr\u00e1tica, de Manuel Fraga, ministro de Informaci\u00f3n e Turismo entre 1962 e 1969, as\u00ed como vicepresidente do Goberno e ministro da Gobernaci\u00f3n entre 1975 e 1976; Uni\u00f3n del Pueblo Espa\u00f1ol, liderada por Cruz Mart\u00ednez Esteruelas, ministro de Planificaci\u00f3n e Desenvolvemento entre 1973 e 1974 e ministro de Educaci\u00f3n e Ciencia entre 1974 e 1976; Acci\u00f3n Democr\u00e1tica Espa\u00f1ola, de Federico Silva Mu\u00f1oz, ministro de Obras P\u00fablicas entre 1965 e 1970; Democracia Social, liderada por Licinio de la Fuente, ministro de Traballo entre 1969 e 1975, as\u00ed como vicepresidente do Goberno entre 1974 o 1975; Acci\u00f3n Regional, de Laureano L\u00f3pez Rod\u00f3, ministro sen carteira entre 1965 e 1967, ministro de Planificaci\u00f3n e Desenvolvemento entre 1967 e 1973 e ministro de Asuntos Exteriores entre 1973 e 1974. Uni\u00f3n Social Popular, liderada por Enrique Thomas de Carranza; e finalmente, Uni\u00f3n Nacional Espa\u00f1ola, de Gonzalo Fern\u00e1ndez de la Mora, ministro de Obras P\u00fablicas entre 1970 e 1974. A s\u00faa cabeza m\u00e1is visible desde o primeiro momento \u00e9 Manuel Fraga.\nAceptan unha transici\u00f3n cara a un sistema de liberdades consonte \u00f3s modelos pol\u00edticos occidentais fundados na propiedade privada, a econom\u00eda de mercado e os valores tradicionais que v\u00edan ameazados polas forzas emerxentes da esquerda marxista. A decisi\u00f3n de Adolfo Su\u00e1rez de liderar dende o Goberno unha forza con vocaci\u00f3n centrista UCD desprazar\u00eda a Alianza Popular a posici\u00f3ns m\u00e1is \u00e1 dereita e provocar\u00edan os seus discretos primeiros resultados electorais nos comicios constitu\u00edntes (16 deputados e un 8,2% dos votos).\nEscollido entre o selecto grupo de sete persoeiros que se encargan da redacci\u00f3n da Constituci\u00f3n Espa\u00f1ola, xunto a Gabriel Cisneros, Jos\u00e9 Pedro P\u00e9rez Llorca e Miguel Herrero y Rodr\u00edguez de Mi\u00f1\u00f3n, da UCD, Miquel Roca, do Pacte Democr\u00e0tic per Catalunya, Gregorio Peces-Barba do PSOE e Jordi Sol\u00e9 Tura, do PCE. Durante os traballos oponse a partes significativas do texto coma o referente \u00e1 expresi\u00f3n \"nacionalidades\" no artigo 2, e algunhas indeterminaci\u00f3ns do T\u00edtulo VIII sobre o proceso auton\u00f3mico, que quedaba, segundo el, permanentemente aberto. Por\u00e9n, conseguiu que o seu partido Alianza Popular promovese o voto afirmativo no referendo constitucional. Tratando de romper co franquismo, realiza xestos p\u00fablicos como a presentaci\u00f3n do l\u00edder comunista Santiago Carrillo no significado Club Siglo XXI o 27 de outubro de 1977. No acto fala da necesidade de superar li\u00f1as divisorias pasadas en prol de servir a unha mellor convivencia entre os espa\u00f1ois.\nNas primeiras elecci\u00f3ns democr\u00e1ticas pres\u00e9ntase coaligado con pequenos partidos na marca Coalici\u00f3n Democr\u00e1tica, pero descende en voto e queda con s\u00f3 9 deputados. Non se presenta \u00e1s elecci\u00f3ns catal\u00e1s de 1980, e nas vascas obt\u00e9n dous deputados, un por \u00c1raba e outro por Biscaia. Dimite e ret\u00edrase a Vilalba, pero Jorge Vestrynge, daquela secretario xeral de Alianza Popular, conv\u00e9nceo de que volva. E a s\u00faa traxectoria vira en 1981 coas primeiras elecci\u00f3ns en Galicia. A s\u00faa t\u00e1ctica de modular un discurso moderado faille participar como partido na redacci\u00f3n do Estatuto dos Dezaseis e en defender o texto estatutario fronte \u00e1s cr\u00edticas da UCD. Cando chegan as elecci\u00f3ns, AP presenta a Xerardo Fern\u00e1ndez Albor como candidato e a Xos\u00e9 Lu\u00eds Barreiro Rivas como home forte no partido, e capta distintos persoeiros da dereita galeguista, co que consegue a vitoria, se ben en minor\u00eda.\nL\u00edder da oposici\u00f3n.\nFoi en Galicia onde unha renovada AP demostrou que pod\u00eda desprazar a unha cada vez m\u00e1is dividida UCD. Este \u00e9xito rep\u00edteo en Andaluc\u00eda, onde nas primeiras elecci\u00f3ns auton\u00f3micas conseguiu superar a UCD, se ben a moita distancia do triunfador PSOE. A crise da UCD permitiulle \u00e1 Alianza Popular de Fraga converterse na segunda forza pol\u00edtica de Espa\u00f1a en 1982 e pasar Fraga a ser considerado xefe da oposici\u00f3n. A eses comicios de 1982 presentouse \u00e1 fronte dunha coalici\u00f3n (Coalici\u00f3n Popular) con forzas de centro liberais (UL) e democristi\u00e1s (PDP), procedentes da UCD.\nRealiza unha pol\u00edtica conservadora pero leal cos Gobernos de Felipe Gonz\u00e1lez ofrecendo consenso nos grandes temas de Estado. Protagonizou, por\u00e9n, alg\u00fan desmarque significativo como a petici\u00f3n de abstenci\u00f3n no referendo que propiciou a entrada de Espa\u00f1a na OTAN. A s\u00faa pol\u00edtica vese reforzada con bos resultados electorais, tanto nas elecci\u00f3ns catal\u00e1s como nas vascas de 1984, as\u00ed como nas galegas de 1985. Por\u00e9n a s\u00faa sorte t\u00f3rcese en 1986. Manuel Fraga reaf\u00edrmase en pedir a abstenci\u00f3n no referendo sobre a permanencia na OTAN o que provoca que o 5 de marzo a Secretaria Segunda da Mesa do Congreso dos Deputados, a deputada popular pola Coru\u00f1a Victoria Fern\u00e1ndez-Espa\u00f1a, firme atlantista e partidaria do voto afirmativo, abandone Alianza Popular e que se integre no Grupo Mixto por discrepancias sobre a actitude a adoptar no referendo. As elecci\u00f3ns xerais do 22 de xu\u00f1o mostran unha mingua nos votos, provocada pola irrupci\u00f3n do CDS, e un lixeiro retroceso en escanos. O PDP rompe a Coalici\u00f3n Popular logo das elecci\u00f3ns e, no mes de outubro, Jorge Verstrynge deixa de militar en Alianza Popular. As elecci\u00f3ns vascas do 30 de novembro de 1986 amosan o retroceso de AP de novo, ao pasar de 7 a 2 escanos (de novo un por Biscaia e outro por \u00c1raba), que levan a que Manuel Fraga anuncie a s\u00faa dimisi\u00f3n o 1 de decembro. Fraga \u00e9 substitu\u00eddo \u00e1 fronte de Alianza Popular inicialmente por Miguel Herrero y Rodr\u00edguez de Mi\u00f1\u00f3n, que \u00e1 s\u00faa vez ser\u00e1 substitu\u00eddo meses m\u00e1is tarde por Antonio Hern\u00e1ndez Mancha. En 1987 \u00e9 designado para encabezar a candidatura de Alianza Popular nas primeiras elecci\u00f3ns europeas en que participa Espa\u00f1a, onde sae elixido eurodeputado. Sendo eurodeputado, o 27 de maio de 1988 recibiu a nova de que o chal\u00e9 que posu\u00eda en Perbes sufrira un atentado con bomba por parte do Ex\u00e9rcito Guerrilheiro do Povo Galego Ceive, no que non se produciran danos persoais, pero si materiais.\nA crise en Alianza Popular faise maior en 1988 e a finais do ano Manuel Fraga toma de novo as rendas do partido e encabeza as operaci\u00f3ns que levaron \u00e1 s\u00faa refundaci\u00f3n co nome de Partido Popular. Substit\u00fae a Hern\u00e1ndez Mancha como presidente do partido, e Fraga designa a Jos\u00e9 Mar\u00eda Aznar, ata daquela presidente de Castela e Le\u00f3n, como candidato dos populares \u00e1s elecci\u00f3ns de 1989. En outubro dese ano, ademais, decide encabezar a candidatura do Partido Popular \u00e1s elecci\u00f3ns galegas, dando o salto \u00e1 pol\u00edtica auton\u00f3mica.\nPresidente da Xunta.\nA eses comicios o Partido Popular presentouse en coalici\u00f3n coa forza nacionalista moderada Centristas de Galicia, que lideraba Vitorino N\u00fa\u00f1ez. Ofreceu un programa aberto ao galeguismo e presentou unha mensaxe de recuperaci\u00f3n da dignidade da autonom\u00eda galega nun momento en que gobernaba un tripartito encabezado por Fernando Gonz\u00e1lez Laxe (PSdeG-PSOE, Coalici\u00f3n Galega e Partido Nacionalista Galego) froito dunha moci\u00f3n de censura. Como resultado desas elecci\u00f3ns Fraga foi elixido presidente da Xunta de Galicia, o primeiro na historia en facelo por maior\u00eda absoluta. A primeiros de 1990 \u00e9 investido como presidente da Xunta na praza do Obradoiro. Nese tempo deixa a presidencia do PP, onde \u00e9 substitu\u00eddo por Jos\u00e9 Mar\u00eda Aznar, e pasa a ostentar o cargo de honra de presidente fundador, as\u00ed como o de presidente do PPdeG.\nEn 1993 volveu ga\u00f1ar as elecci\u00f3ns auton\u00f3micas, ampliando a maior\u00eda absoluta \u00e1 fronte de PPdeG. Nos comicios de 1997 acada a s\u00faa terceira maior\u00eda absoluta para presidir outros catro anos a Xunta de Galicia, maior\u00eda que volve revalidar nas elecci\u00f3ns de 2001\nFraga exerceu un forte liderado durante 15 anos. Defendeu a identidade cultural galega dentro de Espa\u00f1a a trav\u00e9s da s\u00faa idea da \"autoidentificaci\u00f3n\" que opuxo \u00e1 de autodeterminaci\u00f3n. Propugnou un autonomismo avanzado coa s\u00faa proposta de administraci\u00f3n \u00fanica, inspirada en t\u00e9cnicas pol\u00edtico-administrativas propias do federalismo de execuci\u00f3n. Manuel Fraga foi un dos presidentes auton\u00f3micos pioneiros en desenvolver unha activa pol\u00edtica exterior, algo que se cr\u00eda vedado para as comunidades aut\u00f3nomas en funci\u00f3n da competencia exclusiva do Estado central en materia de relaci\u00f3ns internacionais. As\u00ed, foron numerosas as s\u00faas visitas a Iberoam\u00e9rica, en especial aos pa\u00edses con grande presenza da di\u00e1spora galega (170 viaxes oficiais coma presidente da Xunta ao estranxeiro), e mesmo a Cuba, onde situou as conexi\u00f3ns da galeguidade por riba das diferenzas ideol\u00f3xicas co xefe de estado da illa, o comunista Fidel Castro.\nA s\u00faa figura tam\u00e9n contribu\u00edu \u00e1 mutaci\u00f3n do espectro pol\u00edtico galego. A s\u00faa ret\u00f3rica galeguista, acompa\u00f1ada de medidas simb\u00f3licas e reais de reforzo do autogoberno (a cerimonia de investidura como presidente, onde o acompa\u00f1aron en 1989 varios centos de gaiteiros; a creaci\u00f3n da figura do Valedor do Pobo etc.) e as redes locais de poder fixeron desaparecer a Coalici\u00f3n Galega e o nacionalismo de centro. Aumentar ao 5% a barreira electoral acabou aglutinando ao nacionalismo de esquerdas en torno ao BNG, que chegou a ser, nas s\u00faas \u00faltimas lexislaturas, a segunda forza pol\u00edtica en Galicia.\nBaixo o seu goberno reestruturouse a rede viaria de Galicia, coa creaci\u00f3n ou proxecto de diversas autov\u00edas e co remate da AP-9 dende Ferrol ata a fronteira con Portugal, ou as conexi\u00f3ns de autov\u00eda coa Meseta Central. No plano cultural e social, foi o grande impulsor do Xacobeo e da creaci\u00f3n da Cidade da Cultura, unha obra que deixou sen rematar, as\u00ed como o presidente durante o que se redactou o Plan de Normalizaci\u00f3n Ling\u00fc\u00edstica, que reeditou o consenso das principais forzas pol\u00edticas nas acci\u00f3ns de promoci\u00f3n da Lingua galega.\nAo mesmo tempo, Fraga tivo que afrontar d\u00faas grandes crises de car\u00e1cter ecol\u00f3xico e social. En 2001, tivo que afrontar a crise das vacas tolas, cando se detectaron en Galicia diversos casos de encefalopat\u00eda esponxiforme bovina. O posterior enterramento das vacas nun terreo de Mes\u00eda e a tormenta pol\u00edtica desatada en consecuencia levou por diante o conselleiro de Agricultura, C\u00e1stor Gago, e provocou a primeira moci\u00f3n de censura que recibiu o goberno Fraga, presentada polo l\u00edder dos nacionalistas Xos\u00e9 Manuel Beiras Torrado, e que se saldou coa derrota da moci\u00f3n. Ao ano seguinte, en novembro de 2002, o buque \"Prestige\" encallaba fronte \u00e1s costas de Galicia e vert\u00eda toneladas de fuel \u00f3leo que tiveron como consecuencia a convocatoria das maiores manifestaci\u00f3ns da historia do pa\u00eds, as\u00ed como a segunda moci\u00f3n de censura, neste caso presentada por Emilio P\u00e9rez Touri\u00f1o (PSdeG). A\u00ednda que sa\u00edu vitorioso desta moci\u00f3n, no interior do partido viviuse unha gran divisi\u00f3n entre os partidarios dunha maior cr\u00edtica \u00e1 xesti\u00f3n do goberno central, dirixido xa naquela altura por Jos\u00e9 Mar\u00eda Aznar, e responsable da decisi\u00f3n de afastar o buque da costa, e os partidarios da defensa desta xesti\u00f3n. A divisi\u00f3n custoulle o posto ao conselleiro de Pol\u00edtica Territorial, Obras P\u00fablicas e Vivenda, Xos\u00e9 Cu\u00ed\u00f1a, que se perfilaba como o sucesor de Fraga na Xunta, e partidario dunha acci\u00f3n m\u00e1is dura fronte o goberno central. O executivo de Aznar ofreceulle daquela a Fraga a creaci\u00f3n dun plan de infraestruturas denominado Plan Galicia, que buscaba supostamente compensar a Galicia pola cat\u00e1strofe ecol\u00f3xica e econ\u00f3mica desencadeada.\nCon este desgaste, ao que se lle sumaron contratempos de sa\u00fade e desmaios en p\u00fablico, presentouse de novo \u00e1s elecci\u00f3ns de 2005, onde conseguiu a vitoria pero onde perdeu a maior\u00eda absoluta, dando paso a un goberno de coalici\u00f3n entre o PSdeG e o BNG. Logo da derrota electoral, segue durante un tempo no Parlamento de Galicia, pero d\u00e9ixalle paso no liderado da formaci\u00f3n en Galicia a Alberto N\u00fa\u00f1ez Feij\u00f3o.\n\u00daltimos anos e falecemento.\nO 7 de febreiro de 2006 o Parlamento de Galicia el\u00edxeo senador en representaci\u00f3n da comunidade aut\u00f3noma, posto no que permanecer\u00e1 ata novembro de 2011, cando te\u00f1en lugar as elecci\u00f3ns xerais que lle dan a vitoria a Mariano Rajoy. O 2 de setembro de 2011 anunciara a s\u00faa renuncia \u00e1 pol\u00edtica activa..\nLogo dun agravamento do seu estado de sa\u00fade, faleceu como consecuencia dunha parada card\u00edaca o 15 de xaneiro de 2012 en Madrid. O presidente da Xunta, Alberto N\u00fa\u00f1ez Feij\u00f3o decretou tres d\u00edas de loito oficial. A capela ardente foi instalada, con car\u00e1cter privado, no seu domicilio na capital de Espa\u00f1a, onde celebrou un oficio cat\u00f3lico o cardeal de Madrid Antonio Mar\u00eda Rouco Varela.\nOs seus restos foron soterrados en Perbes, cun ritual cat\u00f3lico concelebrado polo mesmo Rouco Varela, polo arcebispo de Santiago de Compostela, Juli\u00e1n Barrio, e por catorce sacerdotes m\u00e1is. O cadaleito foi cuberto coa bandeira galega, \u00e1 que posteriormente na igrexa se lle engadiu a espa\u00f1ola, e foi introducido no nicho acompa\u00f1ado polo himno galego, interpretado pola Real Banda de Gaitas de Ourense. \u00d3 enterro acudiron: o expresidente do goberno de Espa\u00f1a, Jose Mar\u00eda Aznar, a s\u00faa muller e alcaldesa de Madrid, Ana Botella, a vicepresidenta do goberno de Espa\u00f1a, Soraya S\u00e1enz de Santamar\u00eda, o presidente da Xunta de Galicia, Alberto N\u00fa\u00f1ez Feij\u00f3o, o ministro de Xustiza, Alberto Ruiz-Gallard\u00f3n, o expresidente da Xunta de Galicia Xerardo Fern\u00e1ndez Albor e o exalcalde da Coru\u00f1a, Paco V\u00e1zquez, entre outras personalidades da pol\u00edtica e p\u00fablico en xeral.\nAo s\u00e1bado seguinte celebrouse un funeral p\u00fablico na catedral de Santiago de Compostela, oficiado polo arcebispo Juli\u00e1n Barrio. A el asistiron diversos grupos de gaitas, os expresidentes da Xunta de Galicia, as\u00ed como unha boa representaci\u00f3n do estamento pol\u00edtico galego e espa\u00f1ol.\nVisi\u00f3n de Hispanoam\u00e9rica.\nSobre Cuba afirmou:\nVida persoal.\nTivo once irm\u00e1ns, dos que dous faleceron sendo nenos. Estivo casado con Carmen Est\u00e9vez, que faleceu en 1996. Tivo cinco fillos, entre eles Carmen Fraga, tam\u00e9n pol\u00edtica, ademais de Jos\u00e9 Manuel, Maribel, Ignacio e Adriana.\nEn 2009 declarou que Ava Gardner o convidara a tomar unhas copas, pero que el a rexeitara e que iso lle sentara mal \u00e1 actriz. Afeccionado \u00e1 caza e ao domin\u00f3, os seus tres libros preferidos eran o \"Cantar de mio Cid\", \"O Quixote\" e \"La perfecta casada\" (este \u00faltimo de Luis de Le\u00f3n).\nCultura popular.\nA dilatada traxectoria de Fraga levouno a ter transcendencia na cultura popular. Caricaturizado con tirantes, peza de roupa que se asociaba a el nos anos oitenta, foi o obxecto dunha canci\u00f3n do grupo musical-c\u00f3mico catal\u00e1n La Trinca (\"Ele Manolo\"). Tam\u00e9n foi alcumado \"O le\u00f3n de Vilalba\".\nAtribu\u00edaselle a frase \"La calle es m\u00eda\" (\"A r\u00faa \u00e9 mi\u00f1a\"), a\u00ednda que el negaba que a dixera nunca.\nA serie de curtametraxes pol\u00edticas \"Hai que botalos\", do ano 2005, inici\u00e1base coa peza \"Punto final\", escrita por Manuel Rivas e dirixida por Emilio Mac Gregor, onde Manuel Fraga, interpretado por Pepe Penabade e coa voz de Federico P\u00e9rez, realizaba unha descrici\u00f3n autobiogr\u00e1fica.\nObra.\nAutor de m\u00e1is de cen libros en castel\u00e1n e dous en galego. Entre eles:\nGalard\u00f3ns.\nOutros reco\u00f1ecementos.\nLevan o seu nome distintas r\u00faas en Galicia e en Espa\u00f1a, as\u00ed como o colexio de Cari\u00f1o."}
{"id": "3022", "revid": "25871", "url": "https://gl.wikipedia.org/wiki?curid=3022", "title": "Trol (Terra Media)", "text": "Un trol \u00e9 un ser xigantesco e malvado que aparece nas novelas de J. R. R. Tolkien. Moitos troles eran servidores de Sauron e med\u00edan cinco metros.\nCaracter\u00edsticas.\nOs troles foron creados por Melkor na Primeira Idade do mundo, a\u00ednda que a s\u00faa orixe verdadeira non se co\u00f1ece. B\u00e1rbore conta que os troles cre\u00e1ronse a partir de Ents, corrompidos polos orcos, que son \u00e1 s\u00faa vez elfos torturados e corrompidos tam\u00e9n por \"Melkor\". Tam\u00e9n se di que os troles cre\u00e1ronse como burla dos \"Ents\".\nNo \"Hobbit\", os troles descr\u00edbense como seres enormes (disque \u00f3 redor de 10 p\u00e9s de alto), poderosos, feos e particularmente est\u00fapidos. A s\u00faa grosa pel prot\u00e9xeos dos golpes, pero a maior\u00eda deles transf\u00f3rmanse por\u00e9n en pedra cando se ven expostos \u00f3s raios do sol. \u00c9 por iso que viven en cavernas, onde acumulan grandes tesouros. \u00d3s troles g\u00fastalles matar polo pracer de matar, e comen carne de Home, Hobbit, Anano ou Elfo en canto se lles presenta a ocasi\u00f3n."}
{"id": "3024", "revid": "23204", "url": "https://gl.wikipedia.org/wiki?curid=3024", "title": "Ent", "text": "Un ent \u00e9 un membro dunha raza de seres fant\u00e1sticos que forman parte do universo mitol\u00f3xico das obras de J. R. R. Tolkien.\nTam\u00e9n co\u00f1ecidos coma \"Pastores de \u00e1rbores\" por seren gardi\u00e1ns das \u00e1rbores e dos bosques, os \"ents\" acabaron adoptando un aspecto que se asemella moito as \u00e1rbores, tanto, que cando permanecen inm\u00f3biles e en silencio, a maior\u00eda das criaturas da Terra Media non poden distinguilos. O seu fogar \u00e9 o \"Bosque de \"'Fangorn\", a\u00ednda que o hobbit Merri afirma ter o\u00eddo pola \"Marca\" historias sobre criaturas similares no Bosque Vello."}
{"id": "3026", "revid": "98629", "url": "https://gl.wikipedia.org/wiki?curid=3026", "title": "Sybilla Masters", "text": "Sybilla Masters, finada en 1720, foi a primeira muller que co\u00f1ecemos como inventora (adiant\u00e1ndose oitenta anos \u00e1 segunda inventora norteamericana), as\u00ed como a primeira persoa das colonias inglesas en norteam\u00e9rica en patentar. O seu nacemento, data e lugar, son desco\u00f1ecidos.\nTraxectoria.\nNas colonias norteamericanas com\u00edase fari\u00f1a de millo, que as mulleres mo\u00edan entre d\u00faas pedras grandes, levando unha gran cantidade de traballo. Sybilla observou \u00e1s mulleres nativas, que machacaban o millo con paus cun bo rendemento, a ra\u00edz do que inventou un mu\u00ed\u00f1o que usaba martelos e do que se obti\u00f1a fari\u00f1a limpa, o que permitiu ver o resultado dende unha nova perspectiva, \u00f3 que chamou \u201cArroz Tuscarora\u201d. Partiu da colonia a Inglaterra en 1712 para patentar o invento, pero tivo que esperar \u00f3 1715 para que o rei lle concedera a patente para \u00f3 nome do seu marido Thomas Masters, que, legalmente pasou a ser o inventor, pero sempre mantivo a autor\u00eda da s\u00faa muller. Sybilla volveu a Am\u00e9rica no 1716, despois dunha segunda patente: era h\u00e1bil coas s\u00faas mans; traballaba con follas de palma e palla, e discorreu un xeito de entretecelas, o que usou para facer sombreiros, po\u00f1endo unha tenda en Londres para a venda de sombreiros e bonetes feitos dese xeito mentres esperaba a concesi\u00f3n de patentes (que daquela non segu\u00eda unhas normas burocr\u00e1ticas como na actualidade). \u00c1 volta a Am\u00e9rica, Thomas Masters constru\u00edu un mu\u00ed\u00f1o coa s\u00faa idea para exportar a Inglaterra a nova fari\u00f1a, pero as\u00ed como o mu\u00ed\u00f1o traballou ben, o novo sabor non tivo mercado."}
{"id": "3028", "revid": "104999", "url": "https://gl.wikipedia.org/wiki?curid=3028", "title": "Sarah Mather", "text": "Sarah Mather nada en 1796 e finada o 21 de xu\u00f1o de 1868, foi unha inventora. En 1845 obtivo a patente para un modelo de periscopio submarino dotado dunha l\u00e1mpada. Perfeccionou o seu invento e en 1864 obtivo unha nova patente para a mellora.\nPouco se sabe da vida de Sarah Mather, nin cando naceu nin cando morreu, na entrada en \"The Biographical Dictionary of Women in Science\" sinalan que casou e, polo menos, tivo unha filla."}
{"id": "3029", "revid": "98629", "url": "https://gl.wikipedia.org/wiki?curid=3029", "title": "Periscopio", "text": " \nUn periscopio (etim. do grego \"peri\"- e -\"scopio\", \u03c0\u03b5\u03c1\u03b9\u03c3\u03ba\u03bf\u03c0\u03b5\u1fd6\u03bd, \"mirar arredor\") \u00e9 un aparello que serve para ver arredor, en particular de xeito elevado \u00e1 li\u00f1a de visi\u00f3n dende a situaci\u00f3n dos ollos. Usa espellos ou prismas para a redirecci\u00f3n dos raios luminosos.\nNa s\u00faa forma sinxela \u00e9 un tubo cun xogo de espellos nos extremos, paralelos e nun \u00e1ngulo de 45\u00ba respecto da li\u00f1a que os une. P\u00f3dese usar para ver sobre a cabeza da xente nunha multitude. Esta forma de periscopio, coa adici\u00f3n de simples lentes, foi usado para prop\u00f3sitos de observaci\u00f3n en trincheiras durante a primeira guerra mundial.\nOs periscopios m\u00e1is complexos usan prismas no canto de espellos, e disp\u00f3n de aumentos, como os usados nos submarinos."}
{"id": "3031", "revid": "23204", "url": "https://gl.wikipedia.org/wiki?curid=3031", "title": "Barbara McClintock", "text": "Barbara McClintock, nada en Hartford (Connecticut) o 16 de xu\u00f1o de 1902 e finada en Huntington (Nova York) o 2 de setembro de 1992, foi unha xenetista estadounidense, que obtivo o Premio Nobel de Medicina no 1983.\nTraxectoria.\nEstudou na Universidade Cornell, acadando o doutoramento no 1927. Descubriu os transpos\u00f3ns mentres traballaba para explicar os patr\u00f3ns de cor das sementes do millo. O seu traballo foi pasado por alto moitos anos, \u00f3 non estar conforme cos ent\u00f3n vixentes modelos de xen\u00e9tica.\nOs seus descubrimentos non se reco\u00f1eceron at\u00e9 que Jacob e Monod chegaron \u00e1s mesmas conclusi\u00f3ns."}
{"id": "3033", "revid": "23204", "url": "https://gl.wikipedia.org/wiki?curid=3033", "title": "Lise Meitner", "text": "Lise Meitner, nada en Viena o 7 de novembro de 1878 e finada en Cambridge o 27 de outubro de 1968, foi unha f\u00edsica austr\u00edaca que investigou a radioactividade e f\u00edsica nuclear..\nTraxectoria.\nFoi a terceira de oito fillos dunha familia xud\u00eda. Estudou f\u00edsica na Universidade de Viena (na que entrou no 1901) con Ludwig Boltzmann. Despois de doutorarse, mudouse a Berl\u00edn en 1907 para estudar con Max Planck e Otto Hahn na Universidade Friederich Wilhelm. Nesta instituci\u00f3n traballou durante 30 anos liderando unha secci\u00f3n no Instituto Kaiser Wilhem (na actualide, \"Max Planck Institut\"). Ambos investigaron a radioactividade, un dende a perspectiva qu\u00edmica e a outra dende a f\u00edsica. No ano 1918 descubriu o Protactinio. No 1923 descubriu a transici\u00f3n non radioactiva denominada Efecto Auger.\n\u00d3 ser anexionada Austria por Alema\u00f1a no 1938, pola s\u00faa condici\u00f3n de xud\u00eda, Lise viuse forzada a trasladarse a Suecia, pasando a traballar en malas condici\u00f3ns no \"Instituto Manne Siegbahn\" de Estocolmo. Reuniuse de xeito clandestino con Otto Hahn en Copenhaguen (Dinamarca) para programar unha nova rolda de experiencias, que proporcionaron a evidencia da fisi\u00f3n nuclear e foron publicados en xaneiro de 1939, dando Lise a explicaci\u00f3n f\u00edsica das observaci\u00f3ns e ao proceso de fisi\u00f3n nuclear o mes seguinte.\n\u00d3 longo da s\u00faa vida publicou numerosos artigos en revistas cient\u00edficas, recibiu cinco doutorados e outros reco\u00f1ecementos, coma a medalla de Ouro Max Planck no 1949. No 1944, Meitner foi ignorada mentres Hahn recib\u00eda o Nobel, o que foi corrixido en parte no 1966, \u00f3 seren galardoados xunto a Fritz Stra\u00dfmann co \"Premio Enrico Fermi\". O elemento n\u00famero 109 ch\u00e1mase Meitnerio na s\u00faa honra.\nNo 1960 vaise retirar a Cambridge, Inglaterra. Sendo soterrada en Bramley. O seu sobri\u00f1o Otto Frisch inscribu na s\u00faa tumba o epitafio \"Lise Meitner: unha f\u00edsica que nunca perdeu a humanidade\".\nEponimia.\nO cr\u00e1ter lunar Meitner leva este nome na s\u00faa memoria.\u200b O cr\u00e1ter de Venus Meitner tam\u00e9n conmemora o seu nome. As\u00ed mesmo, o asteroide (6999) Meitner recibiu este nome na s\u00faa honra."}
{"id": "3034", "revid": "98629", "url": "https://gl.wikipedia.org/wiki?curid=3034", "title": "Maria Mitchell", "text": "Maria Mitchell, nada en Nantucket (Massachusetts) o 1 de agosto de 1818 e finada en Lynn o 28 de xu\u00f1o de 1889, foi a primeira muller dedicada a astronom\u00eda nos Estados Unidos e a primeira muller que formou parte da Academia Estadounidense de Artes e Ciencias.\nTraxectoria.\nTerceira nunha familia con dez fillos, asistiu a un centro de ensino para se\u00f1oritas, tendo ademais autoeducaci\u00f3n.\nFoi profesora de astronom\u00eda para mulleres no Vassar College e chegou a ser a directora do seu observatorio. O primeiro de outubro de 1847 converteuse na terceira muller en descubrir un cometa co telescopio (\"Miss Mitchell's Comet\") polo que recibiu unha medalla de ouro do rei Federico de Dinamarca. Calculou t\u00e1boas de posici\u00f3ns astron\u00f3micas de Venus, tomou fotograf\u00edas dos planeta X\u00fapiter e Saturno e das s\u00faas l\u00faas, estudou nebulosas, estrelas dobres e eclipses solares. Desenvolveu teor\u00edas sobre as s\u00faas observaci\u00f3ns como a revoluci\u00f3n dunha estrela arredor doutra nas estrelas dobres en formaci\u00f3n e a influencia da distancia e da composici\u00f3n qu\u00edmica na variaci\u00f3n da cor da estrela. Estudou a eclipse solar total. Tomou as primeiras fotograf\u00edas ordinarias do Sol e elaborou unha hip\u00f3tese sobre as manchas solares que, no canto de ser nubes ser\u00edan cavidades na superficie solar.\nFoi a primeira muller elixida para ocupar un posto en diversas instituci\u00f3ns cient\u00edficas americanas, como a AAAS (Asociaci\u00f3n Americana para o Avance da Ciencia). Fundou e foi presidenta da Asociaci\u00f3n Americana para o Avance das Mulleres. As\u00ed mesmo, obtivo un grao honorario en Columbia.\nFoi unha muller con ideais que loitou pola s\u00faa igualdade salarial respecto aos homes, en protesta contra a escravitude deixou de vestir prendas de algod\u00f3n e apoiou o movemento sufraxista.\nReco\u00f1ecemento.\nPola s\u00faa figura reciben o seu nome: o observatorio de Nantucket, un barco da segunda guerra mundial, un cr\u00e1ter lunar, un asteroide e foi inclu\u00edda na galer\u00eda da fama dos Estados Unidos."}
{"id": "3036", "revid": "98629", "url": "https://gl.wikipedia.org/wiki?curid=3036", "title": "Papaventos", "text": "Un papaventos \u00e9 un aparello voante que se move coa forza do vento, dirixido desde terra por medio de cables que o suxeitan e transmiten a forza de quen o est\u00e1 guiando, forza que se op\u00f3n a unha compo\u00f1ente do vento que trata de arrastralo.\nHistoria.\nForon inventados na China, onde os materiais ideais para a s\u00faa construci\u00f3n eran doados conseguir: seda para a vela e para facer f\u00edo fino e soporte de alta tensi\u00f3n, e bamb\u00fa para unha estrutura resistente e lixeira.\nA s\u00faa invenci\u00f3n \u00e9 reclamada polos fil\u00f3sofos chineses do s. V Mozi (Mo Di) e Lu Ban (Gongshu Ban). Cara a 549, \u00e9 seguro que se fac\u00edan papaventos de papel, pois en dito ano un deles foi empregado nunha mensaxe para unha misi\u00f3n de rescate. fontes antigas e medievais chinesas describen papaventos usados para medir distancias, vento, elevar xente, sinalizaci\u00f3n e comunicaci\u00f3n para operaci\u00f3ns militares. Os papaventos chineses m\u00e1is antigos eran planos e correntemente rectangulares. Despois incorporouse a cola de estabilizaci\u00f3n. Os papaventos eran decorados con motivos mitol\u00f3xicos e figuras de lenda; alg\u00fans foron dotados de cordas e canas ocas para producir sons mentres voaban. Da China pasaron a Camboxa, Tailandia, India, Xap\u00f3n, Corea e o mundo occidental.\nTrala s\u00faa introduci\u00f3n na India, evolucionou a papaventos de loita, co\u00f1ecido como patang. Al\u00ed v\u00f3ase por milleiros en festivais como o Makar Sankranti.\nNas illas do Pac\u00edfico son usados papaventos antropom\u00f3rficos en cerimonias relixiosas, para enviar pregarias \u00f3s deuses. As tradici\u00f3ns de papaventos na Polinesia \u00fasanse polos antrop\u00f3logos para aproximarse \u00e1s tradici\u00f3ns primitivas en Asia.\nOs papaventos arribaron tarde a Europa, a\u00ednda que xa os romanos usaban bandeir\u00edns voantes. O co\u00f1ecemento da existencia dos papaventos chegou a Europa a traverso de Marco Polo cara a finais do s\u00e9culo XIII, e mari\u00f1eiros trouxeron papaventos do Xap\u00f3n e Malaisia nos s\u00e9culos XVI e XVII. A\u00ednda que de xeito inicial foron contemplados como curiosidade, nos s\u00e9cuolos XVII e XVIII foron usadas para a investigaci\u00f3n cient\u00edfica.\nNo 1750, Benjamin Franklin publicou a proposta dun experimento para probar que os raios eran causados pola electricidade, facendo voar un papaventos capaz de atraer un raio nunha tormenta. \u00c9 desco\u00f1ecido se Franklin chegou a levar a cabo o experimento, pero o 10 de maio de 1752, o franc\u00e9s Thomas-Fran\u00e7ois Dalibard levou a cabo unha experiencia semellante usando unha barra de ferro de 12 m e obtendo chispas dunha nube.\nOs papaventos foron tam\u00e9n instrumentos de investigaci\u00f3n dos irm\u00e1ns Wright no desenvolvemento do seu aeroplano a finais dos 1800. Os 70 anos seguintes viron o desenvolvemento de moitos novos dese\u00f1os de papaventos, con frecuencia patentados. Incl\u00faene aqu\u00ed o papaventos de diamante sen cola de Eddy, o papaventos tetra\u00e9drico, o papaventos flexible, o papaventos zorra e os precursores das modernas \u00e1s delta e parapente. De feito, entre 1860 e 1910 houbo unha idade de ouro dos papaventos. Foron usados como medio cient\u00edfico, en meteorolox\u00eda, aeron\u00e1utica, comunicaci\u00f3ns sen f\u00edos e fotograf\u00eda, as\u00ed como para elevaci\u00f3n de xente ou con fins enerx\u00e9ticos.\nO desenvolvemento dos aeroplanos mec\u00e1nicos diminu\u00edu o interese polos papaventos. Xa na II Guerra mundial o seu uso foi limitado. Dende ent\u00f3n, son usados sobre todo como recreo."}
{"id": "3038", "revid": "5863", "url": "https://gl.wikipedia.org/wiki?curid=3038", "title": "Mary Wortley Montagu", "text": "Lady Mary Mortley Montagu, nada en Thoresby, Nottingham, en 1689, foi bautizada o 26 de maio en St. Paul, Covent Garden, Londres, e finou o 21 de agosto de 1762. Foi unha arist\u00f3crata inglesa escritora (de cartas e poeta). Sendo embaixadora de Inglaterra en Constantinopla, tivo noticia da vacinaci\u00f3n contra a var\u00edola, un m\u00e9todo preventivo que era empregado en Turqu\u00eda dun xeito rudimentario, introduc\u00edndoo en 1718 no Reino Unido.\nOrixe.\nNada como Mary Pierrepont, foi a filla m\u00e1is vella de Evelyn Pierrepont, 1\u00ba Duque de Kingston-upon-Hull (c.1655\u20131726), coa s\u00faa primeira muller Mary Fielding (morta en 1692). Tivo tres irm\u00e1ns m\u00e1is novos, d\u00faas nenas e un neno.\nPrimeiros anos.\n\u00d3s sete anos, foi elixida polo Kit-Cat Club par honrar a beleza da estaci\u00f3n, gravando o seu nome en vidro para conmemoralo. Estivo \u00f3 coidado d s\u00faa avoa paterna ata que morreu, tendo Mary nove anos, pasando ent\u00f3n \u00f3 coidado do seu pai. As posesi\u00f3ns familiares eran extensas, inclu\u00edndo Thoresby Hall e Holme Pierrepont Hall en Nottinghamshire e unha casa en West Dean en Wiltshire. Lady Mary usou a biblioteca de Thoresby Hall para autoimpulsar a s\u00faa educaci\u00f3n, aprendendo por si mesma o Lat\u00edn, que na \u00e9poca estaba reservado \u00e1 aprendizaxe dos homes. Cara a 1705, ti\u00f1a escrito dous \u00e1lbums con poes\u00eda, unha novela epistolar breve e un romance en prosa e verso \u00f3 modo de \"Voyage to the Isle of Love\" (1684), de Aphra Behn. Asemade, carte\u00e1base con dous bispos, Thomas Tenison e Gilbert Burnet.\nMantivo unha estreita amizade con Mary Astell, loitadora polos dereitos da muller, e con Anne Wortley Montagu, neta de Edward Montagu, I conde de Sandwich. Con Anne mantivo unha animada correspondencia, mais as cartas de Anne adoitaban ser copias de escritos do seu irm\u00e1n, Edward Wortley Montagu.\nMatrimonio.\nTrala morte de Anne en 1709 a correspondencia entre Edward e Lady Mary continuou sen intermediarios. O pai, agora Marqu\u00e9s de Dorchester, rexeitou a Wortley Montagu como xenro, ao negarse a vincular os seus bens a un posible herdeiro. Romp\u00e9ronse as negociaci\u00f3ns e cando Lord Dorchester insistiu noutro matrimonio para a s\u00faa filla, Edward e Mary fuxiron (1712). Os primeiros anos de matrimonio tivo unha vida retirada no campo. O seu marido era membro do Parlamento ingl\u00e9s por Westminster dende 1715, e pouco despois foi nomeado Lord Commissioner do Tesouro. Cando Lady Mary se reuniu con el en Londres, pronto o seu enxe\u00f1o e beleza convert\u00e9rona nunha destacada figura da corte.\nEn Constantinopla.\nPronto (1716) Wortley Montagu foi nomeado embaixador ante a Sublime Porta (Imperio Otom\u00e1n). Lady Mary acompa\u00f1ouno na s\u00faa viaxe, no que tiveron oportunidade de pasar por Viena e Adrian\u00f3polis antes de chegar a Constantinopla. A embaixada foi breve, foi chamado de volta en 1717, pero o matrimonio permaneceu naquela cidade ata 1718. A historia desta viaxe e as s\u00faas observaci\u00f3ns da vida en Oriente c\u00f3ntanse nas Cartas da Embaixada Turca (\"Turkish Embassy Letters\"), unha serie de cartas vivaces e cheas de descrici\u00f3ns gr\u00e1ficas; ad\u00f3itanse considerar como inspiraci\u00f3n das seguintes viaxeiras/escritoras e tam\u00e9n de boa parte da produci\u00f3n art\u00edstica que se engloba no concepto de orientalismo.\nVar\u00edola.\nDo Imperio otom\u00e1n, Lady Mary (que na s\u00faa propia pel amosaba as cicatrices da var\u00edola, e vira morrer ao seu irm\u00e1n por ela) trouxo \u00e1 s\u00faa volta a Inglaterra a pr\u00e1ctica da variolizaci\u00f3n como profilaxe contra a enfermidade. Fixo inocular aos seus propios fillos, e enfrontouse aos poderosos prexu\u00edzos que hab\u00eda contra tal pr\u00e1ctica, de xeito que foi precursora da vacinaci\u00f3n, que de modo cient\u00edfico po\u00f1er\u00eda en marcha en 1796 Edward Jenner.\nPol\u00e9mica con A. Pope.\nAntes de sa\u00edr cara oriente co\u00f1ecera a Alexander Pope, e durante a s\u00faa ausencia, el escribiulle unha serie de cartas extravagantes, que foron esencialmente exercicios de er\u00f3tica epistolar sen contido real. Intercambi\u00e1ronse moi poucas cartas entre eles trala volta a Inglaterra, t\u00e9ndose suxerido varias raz\u00f3ns para o subseguinte extra\u00f1amento e violenta discusi\u00f3n. A \u00faltima das cartas durante a embaixada en Constantinopla dir\u00edxese a Pope cun contido que parece terse escrito en Dover o 1 de novembro de 1718. Cont\u00e9n unha parodia do \"Epitaph on the Lovers struck by Lightning\" de Pope (Epitafio sobre os amantes golpeados polo l\u00f3strego).\nA colecci\u00f3n manuscrita destas cartas foi divulgada entre un c\u00edrculo considerable de lectores, e Pope puido terse sentido ofendido por tal circulaci\u00f3n coa s\u00e1tira da que era obxecto. Tam\u00e9n se atribu\u00edu o feito a celos da s\u00faa amizade con Lord John Hervey, pero Lady Louisa Stuart indicou que Pope fixera a Lady Mary unha declaraci\u00f3n de amor, que esta recibira cun estalido de risa. Mary sempre reclamou a s\u00faa inocencia en relaci\u00f3n a calquera clase de ofensa p\u00fablica. \u00c9 aludida en \"Dunciad\" (\u00abDunc\u00edada\u00bb ou \u00abTonter\u00edada\u00bb) nun pasaxe no que Pope se esmera nunha das s\u00faas notas insultantes. P\u00e9nsase que \"A Pop upon Pope\" \u00e9 obra de Mary Montagu, e Pope pensou que tam\u00e9n ela fora un dos autores de \"One Epistle to Mr A. Pope\" (\u00abUnha ep\u00edstola ao Sr. A. Pope\u00bb, 1730).\nPope atacouna unha e outra vez, pero con especial violencia nun pareado de grosa linguaxe na s\u00faa imitaci\u00f3n da Primeira S\u00e1tira do Segundo Libro de Horacio, na que aparece Lady Mary na figura de Safo. Esta solicitou a unha terceira persoa que se queixase ante el, e recibiu a obvia resposta de que Pope non pod\u00eda prever que ela ou calquera outra persoa se consideraran aludidas con semellante insulto aplicado a si mesma. \"Verses addressed to an Imitator of Horace by a Lady\" (\u00abVersos dirixidos a un imitador de Horacio\u00bb, por unha dama, 1733), unha r\u00e9plica difamatoria a estes ataques, atrib\u00faese generalmente ao traballo conxunto de Lady Mary e o seu aliado Lord Hervey. Mary mantivo unha correspondencia rom\u00e1ntica cun franc\u00e9s chamado R\u00e9mond, quen lle dirixiu unha serie de cartas excesivamente galantes antes de tela visto. Ela investiu unha suma de di\u00f1eiro para el, seguindo o seu consello e a risco deste, segundo quedou expresamente disposto, na South Sexa Bubble, unha \u00abburbulla\u00bb financeira que fixo caer o investimento \u00e1 metade do seu valor. O franc\u00e9s intentou recuperar a suma orixinal como d\u00e9beda, baixo ameaza de mostrar a correspondencia ao seu marido. Lady Mary pareceu alarmarse realmente, non tanto pola imputaci\u00f3n de galanter\u00eda, sen\u00f3n pola posibilidade de que o seu marido descubrise o alcance das s\u00faas propias especulaci\u00f3ns monetarias. A isto parece referirse a segunda metade da frase de Pope \u00abWho starves a sister, or forswears a debt\u00bb (Epilogue to the Satires, 113; \u00abQuen se priva dunha irm\u00e1, ou renuncia a unha d\u00e9beda\u00bb, Ep\u00edlogo \u00e1s S\u00e1tiras), mentres que a primeira acusaci\u00f3n est\u00e1 desprovista de fundamento. De feito, ela intentou rescatar \u00e1 s\u00faa irm\u00e1 favorita, a condesas de Mar, que estaba mentalmente exasperada, da custodia do seu cu\u00f1ado, Lord Grange, quen trataba \u00e1 s\u00faa propia muller con notoria crueldade e a calumniaba.\nSeparaci\u00f3n.\nEn 1739 deixou ao seu marido e continuou coa s\u00faa propia vida, e a\u00ednda que seguiron escrib\u00edndose afectuosamente, nunca m\u00e1is se atoparon. En 1740 visitou a Horace Walpole en Florencia, quen abrigaba cara a ela un gran rancor, e esaxeraba as s\u00faas excentricidades nunha confusa mestura (v\u00e9xanse as s\u00faas \u00abCartas\u00bb, \"Letters\", ed. Cunningham, i. 59). Mary foi cambiando de lugar de residencia: Avi\u00f1\u00f3n, Brescia, Lovere (Lago Iseo). Estaba desfigurada por unha dolorosa enfermidade da pel, e os seus sufrimentos eran tan agudos que tem\u00eda a posibilidade de caer na tolemia. Sufriu unha aguda crise mentres visitaba \u00e1 condesa Palazzo e aos seus fillos, e quizais a s\u00faa condici\u00f3n mental fixo necesaria a diminuci\u00f3n do ritmo da s\u00faa vida social. Cunha idade de sesenta e tres anos, a escandalosa interpretaci\u00f3n que deste feito fai Horace Walpole pode descartarse con seguridade.\nO seu marido acumulou di\u00f1eiro durante os seus \u00faltimos anos, e dic\u00edase que \u00e1 s\u00faa morte (1761) reunira unha suma millonaria. A s\u00faa extrema taca\u00f1er\u00eda \u00e9 satirizada nas antes citadas \"Imitations of Horace\" de Pope (segunda s\u00e1tira do segundo libro), no retrato de Avidieu e a s\u00faa muller. A s\u00faa filla Mary, Condesas de Bute, cuxo marido era por ent\u00f3n Primeiro Ministro, rogoulle que volvese a Inglaterra. Lady Mary chegou a Londres para morrer o mesmo ano do seu regreso, o 21 de agosto de 1762. O seu fillo Edward Wortley Montagu, foi tam\u00e9n un escritor e viaxeiro.\nObras.\nEn Espa\u00f1a t\u00e9\u00f1ense publicado as \"Cartas desde Estambul\", La L\u00ednea del Horizonte Ediciones. Madrid, 2017. ISBN 84-15958-59-8"}
{"id": "3040", "revid": "98629", "url": "https://gl.wikipedia.org/wiki?curid=3040", "title": "Emmy Noether", "text": "Amalie Noether, co\u00f1ecida como Emmy Noether, nada en Erlangen (Baviera) o 23 de marzo de 1882 e finada en Bryn Mawr (EUA) o 14 de abril de 1935, foi unha matem\u00e1tica alem\u00e1, unha das de m\u00e1is talento de finais do s\u00e9culo XIX, que fixo contribuci\u00f3ns fundamentais no eido da \u00e1lxebra abstracta.\nTraxectoria.\nNaceu no seo dunha familia de orixe xud\u00eda-asquenac\u00ed. O seu pai, Max Noether, foi tam\u00e9n un distinguido matem\u00e1tico e profesor na Universidade de Erlangen. Non amosou precocidade en matem\u00e1ticas; de nova estaba m\u00e1is interesada na m\u00fasica e na danza. Orixinalmente planeara ensinar franc\u00e9s e ingl\u00e9s despois de aprobar os exames oficiais, pero acabou estudiando matem\u00e1ticas na Universidade de Erlangen, onde o seu pai ensinaba. Despois de rematar o seu doutoramento en 1907 baixo a supervisi\u00f3n de Paul Gordan e tendo acadada reputaci\u00f3n a escala mundial, traballou no Instituto Matem\u00e1tico de Erlangen sen remuneraci\u00f3n durante sete anos. En 1915, foi convidada por David Hilbert e Felix Klein a unirse ao departamento de matem\u00e1ticas na Universidade de Gotinga, un centro de renome mundial na investigaci\u00f3n en matem\u00e1ticas. \nFoi al\u00ed onde o seu compa\u00f1eiro David Hilbert tivo que anunciar como propios no prospecto da universidade os cursos impartidos por ela. Seguiu unha longa controversia, na que sa\u00edron a relucir enquisas preguntando \u00f3s soldados o que pensar\u00edan se cando eles retornaran da guerra se atoparan con ter que aprender \u00f3s p\u00e9s dunha muller, ou a consecuencia de que o seu ensino levar\u00eda aparellado o voto no claustro acad\u00e9mico. Hilbert dixo \"Non vexo que o sexo da candidata estea en contra da s\u00faa admisi\u00f3n na escala docente. Despois de todo, o claustro non \u00e9 unha casa de ba\u00f1o\". Foi finalmente admitida no ano 1919. \nNoether continuou sendo un membro principal do departamento de matem\u00e1ticas de G\u00f6ttingen at\u00e9 1933. En 1924, o matem\u00e1tico holand\u00e9s B. L. van der Waerden uniuse ao c\u00edrculo de Noether e axi\u00f1a se converteu no principal expo\u00f1ente das s\u00faas ideas, sentando o traballo de Noether as bases para o segundo volume do seu influente libro de texto \"Moderne Algebra\" publicado en 1931. Chegado o tempo do seu discurso na sesi\u00f3n plenaria no Congreso Internacional de Matem\u00e1ticos en Z\u00fcrich no 1932, a s\u00faa perspicacia alxebraica era reco\u00f1ecida a nivel mundial. No ano seguinte, o goberno nazii de Alema\u00f1a , e Noether mudouse aos EUA para asumir unha posici\u00f3n en Bryn Mawr College en Pensilvania onde ensinou, entre outros, a doutorandas e mulleres realizando estudos de posgrao inclu\u00edndo Marie Johanna Weiss, Ruth Stauffer, Graza Shover Quinn e Olga Taussky-Todd. Ao mesmo tempo, ela impartiu clases e investigou no Instituto para Estudo Avanzado en Princeton, Nova Jersey.\nO traballo matem\u00e1tico de Noether pode ser dividido en tres \"\u00e9pocas\". Na primeira (1908\u20131919), fixo contribuci\u00f3ns \u00e1s teor\u00edas de invariantes alxebraicas e . O seu traballo en invariantes diferenciais no c\u00e1lculo de variaci\u00f3ns, o Teorema de Noether, foi chamado \"un dos teoremas matem\u00e1ticos m\u00e1is importantes que te\u00f1en probado en guiar o desenvolvemento de f\u00edsica moderna\". Na segunda \u00e9poca (1920\u20131926), empezou traballo que \"mudou a cara da \u00e1lxebra [abstracta]\". No seu cl\u00e1sico 1921 artigo \"Idealtheorie en Ringbereichen\" (\"Teor\u00eda de Ideais en Dominios de Anel\"), Noether desenvolveu a teor\u00eda de ideais en aneis commutativos nunha ferramenta cun amplo espectro de aplicaci\u00f3ns. Fixo un uso elegante da condici\u00f3n de cadea ascendente, e obxectos que satisfacen esta condici\u00f3n son nomeados \"Noetherian\" na s\u00faa honra. Na terceira \u00e9poca (1927\u20131935), publicou traballos en \u00e1lxebras non commutativas e n\u00fameros hipercomplexos e uniu a teor\u00eda de representaci\u00f3n de grupos coa teor\u00eda de m\u00f3dulos e ideais. Al\u00e9n das s\u00faas publicaci\u00f3ns propias, Noether foi prol\u00edfica coas s\u00faas ideas e varias li\u00f1as de investigador publicadas por outros matem\u00e1ticos lle son atribu\u00eddas, mesmo nos campos afastados desde o seu traballo principal, como topolox\u00eda alxebraica.\nMorreu en 1935, sendo o propio Albert Einstein autor dunha nota necrol\u00f3xica.\nVida persoal.\nTivo tres irm\u00e1ns m\u00e1is novos: o maior, Alfred, nado 1883, obtivo o doutoramento en qu\u00edmica en Erlangen en 1909, pero morreu nove anos m\u00e1is tarde. Fritz Noether, nado en 1884, \u00e9 lembrado polos seus resultados acad\u00e9micos. Despois de estudar en M\u00fanic acadou unha respectada reputaci\u00f3n en matem\u00e1ticas aplicadas. Foi executado na Uni\u00f3n Sovi\u00e9tica en 1941. O m\u00e1is novo, Gustav Robert, naceu en 1889. Moi pouco \u00e9 sabido sobre a s\u00faa vida; padeceu unha enfermidade cr\u00f3nica e morreu en 1928.[12][13]\nEn 1935, Noether foi operada por un quiste ov\u00e1rico e, a pesar de sinais de recuperaci\u00f3n, morreu catro d\u00edas m\u00e1is tarde na idade de 53.\nVida universitaria e educaci\u00f3n.\nNoether mostrou cedo unha boa competencia en franc\u00e9s e ingl\u00e9s. Na primavera de 1900, realizou o exame para profesores destas linguas e recibiu unha puntuaci\u00f3n total de \"sehr gut\" (moi bo). O seu rendemento cualificouna para ensinar as linguas en escolas reservadas para mozas, mais escolleu continuar os seus estudos na Universidade de Erlangen.\nIsto era un decision pouco convencional; dous anos antes, o Senado Acad\u00e9mico da universidade declaraba que permitir a coeducacion derrubar\u00eda \" toda a orde acad\u00e9mica\". Unha das d\u00faas \u00fanicas mulleres nunha universidade con 986 estudantes, s\u00f3 lle permitiron auditar as clases, e precisou do permiso de profesores individuais a cuxas clases desexaba asistir. A pesar destes obst\u00e1culos, o 14 de xullo de 1903 pasou o exame de graduaci\u00f3n nun \"Realgymnasium\" en N\u00fcrnberg."}
{"id": "3043", "revid": "15490", "url": "https://gl.wikipedia.org/wiki?curid=3043", "title": "Christiane N\u00fcsslein-Volhard", "text": "Christiane N\u00fcsslein-Volhard, nada en Magdeburg o 20 de outubro de 1942, \u00e9 unha bi\u00f3loga alem\u00e1, xunto con Eric Wieschaus, conduciu un espectacular e exitoso proxecto de mutax\u00e9nese a grande escala que iluminou o programa de desenvolvemento embri\u00f3nico da mosca da froita (\"Drosophila melanogaster\").\nTraxectoria.\nA biolox\u00eda molecular \u00e9 tradicionalmente feudo de pequenos laboratorios e experimentos que amosan principios ou exemplos de posible significaci\u00f3n xeral. A norma son experimentos que mostran a actividade dun xene ou a acci\u00f3n dunha prote\u00edna. Por outra parte, a vixilancia de complexos biol\u00f3xicos son relativamente raros. Pero xenetistas como N\u00fcsslein-Volhard foron m\u00e1is ambiciosos, desenvolvendo colecci\u00f3ns de organismos mutantes que serven para fundamentar a investigaci\u00f3n de procesos completos e \u00e1s veces, o traballo de moitos investigadores.\nAs moscas da froita foron longo tempo o cabalo de batalla da xen\u00e9tica polo seu pequeno tama\u00f1o, pequeno tempo de crecemento e complexidade vital. O rico conxunto de ferramentas e co\u00f1ecemento preexistente contin\u00faa a fertilizar traballos posteriores. O que N\u00fcsslein-Volhard e Wieschaus fixeron foi xerar mutaci\u00f3ns aleatorias en xenes individuais e coller os representativos con descendentes amosando efectos letais durante o desenvolvemento embri\u00f3nico (por exemplo, defectos de nacemento en moscas).\nDesenvolveron unha vasta colecci\u00f3n mutantes malformados, moitos con nomes descritivos como \"ourizo, aleixado\" e \"cogombro\". O estudo deses mutantes e as s\u00faas interacci\u00f3ns levou a importantes novas percepci\u00f3ns do desenvolvemento temper\u00e1 da Drosophila, de xeito especial os mecanismos que subxacen \u00f3s segmentos corporais, o que influenciou directamente estudos sobre segmentaci\u00f3n en mam\u00edferos, o que (de xeito menos obvio) \u00e9 central no noso desenvolvemento e \u00e9 a\u00ednda evidente na nosa columna vertebral.\nReco\u00f1ecementos.\nEn 1995 recibiu o Nobel de Fisiolox\u00eda ou Medicina xunto a Edward B. Lewis e Eric Wieschaus. \nEn 2022, foi nomeada doutora honoris causa pola Universidade Pompeu Fabra de Barcelona."}
{"id": "3046", "revid": "98629", "url": "https://gl.wikipedia.org/wiki?curid=3046", "title": "Mosca do vinagre", "text": "Drosophila melanogaster \u00e9 unha especie de d\u00edptero (mosca) da familia Drosophilidae. A especie recibe o nome en xeral de mosca da froita ou mosca do vinagre, que tam\u00e9n reciben outras especies de \"Drosophila\". Desde que Charles W. Woodworth propuxo o uso desta mosca como organismo modelo para realizar estudos cient\u00edficos, \"D. melanogaster\" \u00e9 amplamente utilizada na investigaci\u00f3n biol\u00f3xica en estudos de xen\u00e9tica, fisiolox\u00eda, patox\u00e9nese microbiana e evoluci\u00f3n. \u00c9 un animal moi axeitado para este mester porque \u00e9 f\u00e1cil de coidar, ten s\u00f3 catro pares de cromosomas, reprod\u00facese rapidamente, e pon moitos ovos. O xenoma desta mosca foi totalmente secuenciado e moitos dos seus xenes te\u00f1en hom\u00f3logos no xenoma humano. \"D. melanogaster\" \u00e9 unha praga com\u00fan nas casas, en restaurantes e outros lugares onde se serve comida.\nAs moscas que pertencen \u00e1 familia Tephritidae tam\u00e9n se poden chamar \"moscas da froita\", e orixinan pragas na froita de importancia econ\u00f3mica (por exemplo, a especie \"Ceratitis capitata\"), e non hai que confundilas coas dros\u00f3filas.\nAspecto f\u00edsico.\nAs moscas da froita de tipo silvestre ou salvaxe son amarelo-casta\u00f1as, te\u00f1en ollos vermellos ladrillo e aneis negros transversais no abdome. Presentan dimorfismo sexual: as femias miden 2,5\u00a0mm de longo e os machos son algo menores coa parte posterior m\u00e1is escura. Os machos dist\u00ednguense doadamente das femias polas s\u00faas diferenzas de cor, cunha mancha negra distintiva no abdome, menos evidente en moscas novas (ver figura), e polos peites sexuais (que son unha ringleira de pelos escuros no tarso da primeira pata). Ademais, os machos te\u00f1en un grupo de pelos espi\u00f1entos (para agarar) que rodean as s\u00faas partes xenitais utilizadas para agarrarse \u00e1s femias durante o apareamento.\nCiclo de vida e reproduci\u00f3n.\nA duraci\u00f3n da vida de \"D. melanogaster\" \u00e9 duns 30 d\u00edas a 29\u00a0\u00b0C, pero rexistr\u00e1ronse duraci\u00f3ns de ata 3 meses.\nO per\u00edodo de desenvolvemento de \"D. melanogaster\" var\u00eda coa temperatura, como ocorre con moitas especies ectot\u00e9rmicas. Os tempos de desenvolvemento m\u00e1is curtos (de ovo a adulto), de 7 d\u00edas, te\u00f1en lugar a 28\u00a0\u00b0C. Os tempos de desenvolvemento increm\u00e9ntanse a temperaturas m\u00e1is altas (11 d\u00edas a 30\u00a0\u00b0C) debido ao estr\u00e9s pola calor. En condici\u00f3ns ideais, o tempo de desenvolvemento a 25\u00a0\u00b0C \u00e9 de 8,5 d\u00edas, mentres que a 18\u00a0\u00b0C tarda 19 d\u00edas e a 12\u00a0\u00b0C tarda uns 50 d\u00edas. En condici\u00f3ns de superpoboaci\u00f3n no lugar de cr\u00eda, os tempos de desenvolvemento increm\u00e9ntanse, e as moscas que emerxen dos ovos son m\u00e1is pequenas. As femias po\u00f1en uns 400 ovos (embri\u00f3ns), uns cinco de cada vez, en froita podre ou outros materiais axeitados como cogomelos en descomposici\u00f3n e fluxos de zume elaborado. Os ovos, que miden uns 0,5\u00a0mm, eclosionan en de 12 a 15 horas (a 25\u00a0\u00b0C). As larvas resultantes crecen durante 4 d\u00edas (a 25\u00a0\u00b0C) e fan a muda d\u00faas veces (no 2\u00ba e 3\u00ba estadio larvario), en aproximadamente de 24 a 48 horas despois de eclosionaren. Durante este tempo, alim\u00e9ntanse dos microorganismos que decompo\u00f1en a froita, e dos azucres da froita. Despois as larvas encaps\u00falanse no pupario e sofren durante catro d\u00edas unha metamorfose (a 25\u00a0\u00b0C), despois da cal os adultos emerxen da pupa.\nAs femias son receptivas ao cortexo de 8 a 12 horas despois de emerxeren. As femias presentan uns grupos de neuronas espec\u00edficos que afectan ao comportamento de copulaci\u00f3n e a elecci\u00f3n de parella. Un deses grupos situado no cord\u00f3n nervioso abdominal permite que a femia dete\u00f1a os movementos do seu corpo para poder copular. A activaci\u00f3n destas neuronas induce que a femia cese de moverse e que se oriente cara ao macho para permitirlle que a monte. Se o grupo neuronal \u00e9 inactivado, a femia permanece en movemento e non copula. Este grupo neuronal pode ser activado por varios sinais qu\u00edmicos, como as feromonas do macho.\nA femia da mosca da froita prefire que o sexo te\u00f1a unha duraci\u00f3n curta, pero os machos prefiren unha maior duraci\u00f3n. Os machos realizan unha secuencia de cinco patr\u00f3ns de comportamento para cortexaren as femias. Primeiro, os machos ori\u00e9ntanse mentres producen un son ou \"canci\u00f3n\" de cortexo estendendo horizontalmente as \u00e1s e fac\u00e9ndoas vibrar. Pouco despois, o macho sit\u00faase na parte posterior do abdome da femia nunha postura baixa para dar golpi\u00f1os e lamber os xenitais da femia. Finalmente, o macho dobra o seu abdome e intenta a copulaci\u00f3n. As femias poden rexeitar aos machos apart\u00e1ndose deles, pate\u00e1ndoos e extrudindo o seu ovipositor. A copulaci\u00f3n dura de 15 a 20 minutos, durante os cales os machos transfiren \u00e1 femia uns cantos centos de espermatozoides moi longos (de 1,76\u00a0mm) no flu\u00eddo seminal. As femias almacenan o esperma nun recept\u00e1culo tubular e en d\u00faas espermatecas con forma de fungo, onde os espermas de moitos apareamentos compiten por realizar a fertilizaci\u00f3n. Crese que hai unha precedencia ou prioridade do \u00faltimo macho, pola cal o \u00faltimo macho en aparearse coas femias enxendra aproximadamente o 80% da descendencia da femia. Esta precedencia ocorre polos mecanismos chamados desprazamento e incapacitaci\u00f3n. O desprazamento atrib\u00faese ao manexo do esperma pola femia a medida que se producen os diversos apareamentos e \u00e9 m\u00e1is significativo durante os primeiros 1 ou 2 d\u00edas despois da copulaci\u00f3n. O desprazamento desde o recept\u00e1culo seminal \u00e9 m\u00e1is significativo que o desprazamento desde a espermateca. A incapacitaci\u00f3n do esperma do primeiro macho polo esperma do segundo macho \u00e9 significativo de 2 a 7 d\u00edas despois da copulaci\u00f3n. Crese que o responsable deste mecanismo de incapacitaci\u00f3n \u00e9 o flu\u00eddo seminal do segundo macho (sen retirar o esperma do primeiro macho), que se produce antes da fertilizaci\u00f3n. O atraso na efectividade do mecanismo de incapacitaci\u00f3n crese que \u00e9 un mecanismo protector que impide que o macho incapacite o seu propio esperma en caso de que este se aparee coa mesma femia repetidamente. As neuronas sensoriais no \u00fatero da femia de \"D. melanogaster\" responden \u00e1 prote\u00edna do macho chamada p\u00e9ptido sexual, que se encontra no esperma. Esta prote\u00edna fai que a femia sexa reticente a copular durante 10 d\u00edas despois da inseminaci\u00f3n. Co\u00f1\u00e9cese a v\u00eda de sinalizaci\u00f3n que leva a este cambio de comportamento. O sinal env\u00edase \u00e1 rexi\u00f3n do cerebro que \u00e9 hom\u00f3loga do hipot\u00e1lamo e o hipot\u00e1lamo despois controla o comportamento e desexo sexual.\n\"D. melanogaster\" util\u00edzase con frecuencia en estudos sobre o aumento da duraci\u00f3n da vida. Estes inici\u00e1ronse en 1980, ano en que Michael R. Rose realizou un estudo revolucionario en evoluci\u00f3n experimental orixinando as moscas \"Methuselah\" (Metuxal\u00e9n, nome o patriarca b\u00edblico que se di viviu 969 anos) que te\u00f1en unha duraci\u00f3n da vida o dobre do normal. M\u00e1is recentemente, identific\u00e1ronse certos xenes como o INDY, que se afirma que incrementan a duraci\u00f3n da vida cando est\u00e1n mutados.\nComportamento sexual do macho e aprendizaxe.\nCon comportamento refer\u00edmonos \u00e1s acci\u00f3ns que un organismo poder\u00eda realizar en resposta a varios est\u00edmulos externos ou internos. Os cambios no comportamento poden indicar unha aprendizaxe, a cal se produce cando un organismo se adapta a unha situaci\u00f3n ou fen\u00f3meno ao cambiar unha resposta de comportamento determinada. A aprendizaxe est\u00e1 xeralmente asociada co incremento de eficcia biol\u00f3xica ou \"fitness\", especialmente cando o comportamento adaptado \u00e9 un aspecto do comportamento sexual.\nOs machos de \"D. melanogaster\" mostran unha forte curva de aprendizaxe reprodutiva, xa que coa experiencia sexual tenden a modificar o seu futuro comportamento reprodutivo de moitos xeitos. Entre estes cambios est\u00e1n o incremento da selectividade de realizar o cortexo s\u00f3 intraespecificamente (coa s\u00faa propia especie), e a diminuci\u00f3n do tempo de cortexo.\nOs machos de \"D. melanogaster\" sexualmente virxes s\u00e1bese que dedican un tempo significativo ao cortexo interespec\u00edfico, por exemplo con moscas da especie \"D. simulans\". Os machos de \"D. melanogaster\" virxes intentan cortexar femias que a\u00ednda non son sexualmente maduras e a outros machos. Os machos de \"D. melanogaster\" mostran pouca ou ningunha preferencia polas femias de \"D. melanogaster\" en comparaci\u00f3n con femias doutras especies ou mesmo con machos. Por\u00e9n, unha vez que as femias de \"D. simulans\" ou outras moscas incapaces de copular con eles rexeitan os intentos dos machos, \u00e9 moito menos probable que \"D. melanogaster\" perda o seu tempo cortexando a outras especies no futuro. Esta aparente modificaci\u00f3n do comportamento aprendida parece ser evolutivamente significativa, xa que permite aos machos evitar investir enerx\u00eda en encontros sexuais in\u00fatiles.\nAdemais, os machos con experiencias sexuais previas modifican a s\u00faa danza de cortexo cando intentan aparearse con novas femias, e os machos experimentados dedican menos tempo a cortexar, e, polo tanto, te\u00f1en menores latencias de apareamento, o que significa que poden reproducirse m\u00e1is rapidamente. Esta diminuci\u00f3n da latencia de apareamento orixina unha maior eficacia de apareamento para os machos experimentados en relaci\u00f3n cos machos virxes. Esta modificaci\u00f3n tam\u00e9n parece ter vantaxes evolutivas obvias, xa que o incremento da eficacia do apareamento \u00e9 moi importante na selecci\u00f3n natural.\nHistoria do seu uso en an\u00e1lises xen\u00e9ticas.\n\"Drosophila melanogaster\" foi un dos primeiros organismos utilizados para a an\u00e1lise xen\u00e9tica, e hoxe \u00e9 un dos m\u00e1is utilizados e mellor co\u00f1ecidos xeneticamente entre os eucariotas. Todos os organismos utilizan sistemas xen\u00e9ticos com\u00fans; polo tanto, procesos xerais como a transcrici\u00f3n e a replicaci\u00f3n do ADN na mosca da froita axudan a comprender estes procesos noutros eucariotas, inclu\u00edndo os humanos.\nConsid\u00e9rase que Charles W. Woodworth foi o primeiro en criar as \"Drosophila\" en suficientes cantidades como para suxerir a W. E. Castle que poder\u00edan utilizarse para a investigaci\u00f3n xen\u00e9tica durante o seu per\u00edodo na Universidade Harvard.\nThomas Hunt Morgan empezou a utilizar as moscas da froita de forma xeneralizada en estudos experimentais da herdanza na Universidade de Columbia en 1910. O seu laboratorio empezou a co\u00f1ecerse como o Cuarto das Moscas, situado nun \u00faltimo piso. Este cuarto estaba ocupado por oito mesas, nas que estaban os estudantes facendo os seus experimentos. No Cuarto das Moscas realiz\u00e1ronse alg\u00fans dos experimentos m\u00e1is importantes da historia da biolox\u00eda. Morgan e os seus estudantes finalmente esclareceron moitos principios b\u00e1sicos da herdanza, como a herdanza ligada ao sexo, a epistase, o alelismo m\u00faltiple, o ligamento xen\u00e9tico e o mapado de xenes. Os primeiros mapas dos cromosomas de \"Drosophila\" foron completados por Alfred Sturtevant.\nOrganismo modelo en xen\u00e9tica.\n\"Drosophila melanogaster\" \u00e9 un dos organismos m\u00e1is estudados na investigaci\u00f3n biol\u00f3xica, e especialmente en xen\u00e9tica e biolox\u00eda do desenvolvemento. Hai varias raz\u00f3ns para que sexa as\u00ed:\nMarcadores xen\u00e9ticos.\nOs marcadores xen\u00e9ticos util\u00edzanse comunmente na investigaci\u00f3n en \"Drosophila\", por exemplo en cromosomas balanceadores ou inserci\u00f3ns de elementos P, e a maior\u00eda dos fenotipos son doadamente identificables a simple vista ou co microscopio. Na lista de exemplos de marcadores com\u00fans de m\u00e1is abaixo, o s\u00edmbolo do alelo (en ingl\u00e9s) vai seguido polo nome dos xenes afectados e a descrici\u00f3n do seu fenotipo. \"(Nota: Os alelos recesivos escr\u00edbense en min\u00fascula, mentres que os alelos dominantes van en mai\u00fascula.)\"\nOs xenes de \"Drosophila\" denom\u00ednanse tradicionalmente polo fenotipo que causan cando est\u00e1n mutados. Por exemplo, a ausencia dun determinado xene en \"Drosophila\" orixinar\u00e1 un embri\u00f3n mutante que non desenvolve o coraz\u00f3n. Os cient\u00edficos chm\u00e1ronlle \"tinman\" (\"home de folla de lata\", polo personaxe do Mago de Oz, que non ti\u00f1a coraz\u00f3n). Este sistema de nomenclatura comprende un maior n\u00famero de nomes de xenes que noutros organismos.\nXenoma.\nO xenoma de \"D. melanogaster\" (secuenciado en 2000, e conservado na base de datos FlyBase) cont\u00e9n catro pares de cromosomas: un par X/Y, e tres pares de autosomas numerados 2, 3 e 4. O cuarto cromosoma \u00e9 tan pequeno (puntiforme) que moitas veces \u00e9 ignorado, a\u00ednda que cont\u00e9n o importante xene \"eyeless\". O xenoma secuenciado de \"D. melanogaster\" ten 139,5 mill\u00f3ns de pares de bases, foi anotado e cont\u00e9n aproximadamente 15.682 xenes segundo a edici\u00f3n 73 de Ensembl. M\u00e1is do 60% deste xenoma parece ser ADN que non codifica prote\u00ednas funcionais implicado no control da expresi\u00f3n xen\u00e9tica. A determinaci\u00f3n do sexo en \"Drosophila\" ten lugar pola entre os cromosomas X e os autosomas, e non pola presenza dun cromosoma Y como na determinaci\u00f3n do sexo en humanos. A\u00ednda que o cromosoma Y de dros\u00f3fila \u00e9 enteiramente heterocrom\u00e1tico, cont\u00e9n polo menos 16 xenes, moitos dos cales crese que te\u00f1en funci\u00f3ns relacionadas co macho.\nSemellanza cos humanos.\nUn 75% dos xenes humanos co\u00f1ecidos relacionados con doenzas te\u00f1en un xene correspondente no xenoma da mosca da froita, e o 50% das secuencias das prote\u00ednas desta mosca te\u00f1en hom\u00f3logos nos mam\u00edferos. P\u00f3dese utilizar a base de datos Homophila para procurar hom\u00f3logos na mosca de xenes humanos causantes de enfermidades e viceversa. \"Drosophila\" util\u00edzase como modelo xen\u00e9tico para varias enfermidades humanas como en trastornos neurodexenerativos como as enfermidades de Parkinson, Huntington, ataxia espi\u00f1ocerebelosa e enfermidade de Alzheimer. Tam\u00e9n se utiliza esta mosca para estudar os mecanismos que subxacen no envellecemento e estr\u00e9s oxidativo, inmunidade, diabetes, e cancro, e o abuso de drogas.\nDesenvolvemento.\nA embriox\u00e9nese de \"Drosophila\" foi exhaustivamente estudada, xa que polo seu pequeno tama\u00f1o, curto tempo de xeraci\u00f3n, e numerosa descendencia fai que sexa ideal para estudos xen\u00e9ticos e embriol\u00f3xicos. Tam\u00e9n ten a caracter\u00edstica \u00fanica entre os organismos modelo de que a segmentaci\u00f3n do ovo ocorre nun sincitio.\nDurante a ovox\u00e9nese, unhas pontes citoplasm\u00e1ticas chamadas \"canles de anel\" conectan o ovocito en formaci\u00f3n a c\u00e9lulas coidadoras. Os nutrientes e as mol\u00e9culas que controlan o desenvolvemento m\u00f3vense desde ditas c\u00e9lulas ao interior do ovocito. Na figura da esquerda, o ovocito en formaci\u00f3n est\u00e1 cuberto de c\u00e9lulas foliculares de sustentaci\u00f3n.\nDespois da fertilizaci\u00f3n do ovocito o embri\u00f3n temper\u00e1n (ou embri\u00f3n sincicial) sofre unha r\u00e1pida replicaci\u00f3n do ADN e prod\u00facense 13 divisi\u00f3ns nucleares ata que se acumulan aproximadamente de 5000 a 6000 n\u00facleos no citoplasma com\u00fan indiviso do embri\u00f3n. Ao final da 8\u00aa divisi\u00f3n a maior\u00eda dos n\u00facleos migraron \u00e1 superficie, rodeando o saco de xema (deixando atr\u00e1s s\u00f3 uns poucos n\u00facleos, os cales se converter\u00e1n en n\u00facleos da xema). Despois da 10\u00aa divisi\u00f3n f\u00f3rmanse as c\u00e9lulas polares no extremo posterior do embri\u00f3n, segregando a li\u00f1a xerminal do sincitio. Finalmente, despois da 13\u00aa divisi\u00f3n as membranas celulares invax\u00ednanse lentamente, dividindo o sincitio en c\u00e9lulas som\u00e1ticas individualizadas. Unha vez que se completa este proceso comeza a gastrulaci\u00f3n.\nA divisi\u00f3n nuclear no embri\u00f3n temper\u00e1n de \"Drosophila\" ocorre tan rapidamente que non hai verdadeiros puntos de comprobaci\u00f3n, polo que poden ocorrer erros na divisi\u00f3n do ADN. Para solucionar este problema, os n\u00facleos nos que se cometeu alg\u00fan erro sep\u00e1ranse dos seus centrosomas e caen ao centro do embri\u00f3n (o saco da xema), o cal non formar\u00e1 parte da mosca.\nA rede de xenes (transcricional e de interacci\u00f3n de prote\u00ednas) que dirixe o desenvolvemento temper\u00e1n do embri\u00f3n da mosca da froita \u00e9 unha das mellor co\u00f1ecidas actualmente, especialmente os patr\u00f3ns ao longo dos eixes anteroposterior (AP) e dorsoventral (DV).\nO embri\u00f3n sofre movementos morfoxen\u00e9ticos ben caracteriszados durante a gastrulaci\u00f3n e o desenvolvemento temper\u00e1n, como a extensi\u00f3n da banda xerminal, a formaci\u00f3n de varios sucos, a invaxinaci\u00f3n ventral do mesoderma, invaxinaci\u00f3n posterior e anterior do endoderma (tubo dixestivo), e unha segmentaci\u00f3n extensa do corpo ata que finalmente eclosiona sa\u00edndo da cut\u00edcula que o rodea e pasa ao 1\u00ba estadio larvario.\nDurante o desenvolvemento larvario, os tecidos chamados discos imaxinais crecen dentro da larva. Os discos imaxinais desenv\u00f3lvense para formar a maior\u00eda das estruturas do corpo adulto, como a cabeza, patas, \u00e1s, t\u00f3rax e xenitais. As c\u00e9lulas dos discos imaxinais quedan aparcadas ou detidas momentaneamente durante a embriox\u00e9nese pero contin\u00faan crecendo e divid\u00edndose durante os estadios larvarios, a diferenza da maior\u00eda das outras c\u00e9lulas da larva, que se diferenciaron para realizar funci\u00f3ns especializadas e crecen ser experimentar m\u00e1is divisi\u00f3ns celulares. Na metamorfose, a larva forma unha pupa, dentro da cal os tecidos larvarios reabs\u00f3rbense e os tecidos imaxinais experimentan amplos movementos morfoxen\u00e9ticos para formar as estruturas adultas.\nDeterminaci\u00f3n do sexo.\nA dros\u00f3fila ten cromosomas X e Y e autosomas. A diferenza dos humanos, o cromosoma Y non confire masculinidade, sen\u00f3n que codifica xenes necesarios para producir o esperma. O sexo est\u00e1 determinado pola proporci\u00f3n entre autosomas e cromosomas X. Ademais, cada c\u00e9lula \"decide\" se vai ser masculina ou feminina independentemente do resto do organismo, o que ten como resultado que ocasionalmente se orixinen individuos xinandromorfos.\nNa determinaci\u00f3n do sexo de dros\u00f3fila est\u00e1n implicados tres xenes, chamados sex-lethal, sisterless e deadpan. O xene deadpan \u00e9 un xene autos\u00f3mico que inhibe a sex-lethal, mentres que sisterless est\u00e1 situado no cromosoma X e inhibe a acci\u00f3n de deadpan. Unha c\u00e9lula AAX ten dobre dose do xene deadpan ca de sisterless e deste modo sex-lethal queda inhibido e orix\u00ednase un macho. Por outra parte, unha c\u00e9lula AAXX ter\u00e1 sisterless dabondo como para inhibir a acci\u00f3n de deadpan, o que permite que o xene sex-lethal se transcriba e orixine unha femia.\nPosteriormente, o control por deadpan e sisterless desaparece e o que pasa a ser importante \u00e9 a forma do xene sex-lethal. A transcrici\u00f3n \u00e9 causada por un promotor secundario tanto en machos coma en femias. A an\u00e1lise do ADNc mostrou que se expresan diferentes formas en machos e en femias. Sex-lethal afecta ao splicing do seu propio ARNm. Nos machos o 3\u00ba ex\u00f3n incl\u00faese no transcrito, o cal codifica un cod\u00f3n de parada que orixina unha forma truncada da prote\u00edna. Na versi\u00f3n das femias, a presenza de sex-lethal causa que este ex\u00f3n se perda e prod\u00facese unha cadea pept\u00eddica completa con 7 amino\u00e1cidos m\u00e1is, o que sup\u00f3n unha diferenza entre machos e femias.\nA presenza ou ausencia das prote\u00ednas funcionais Sex-lethal afectan \u00e1 transcrici\u00f3n doutra prote\u00edna chamada Doublesex. En ausencia de Sex-lethal, Doublesex carecer\u00e1 do seu 4\u00ba ex\u00f3n e ser\u00e1 traducida ata inclu\u00edr o 6\u00ba ex\u00f3n (DSX-M[acho]), mentres que en presenza de Sex-lethal o mencionado 4\u00ba ex\u00f3n ser\u00e1 inclu\u00eddo; este ex\u00f3n codifica un cod\u00f3n de parada e producir\u00e1 unha versi\u00f3n truncada da prote\u00edna (DSX-F[emia]). DSX-F causa a transcrici\u00f3n das prote\u00ednas Yolk 1 e 2 nas c\u00e9lulas som\u00e1ticas, as cales son bombeadas ao interior do ovocito.\nInmunidade.\nA diferenza dos mam\u00edferos, a dros\u00f3fila s\u00f3 ten inmunidade innata e carece de resposta inmunitaria adaptativa. O sistema inmunitario de \"D. melanogaster\" pode realizar d\u00faas respostas: humoral e mediada por c\u00e9lulas. A primeira \u00e9 unha resposta sist\u00e9mica mediada por medio do xene Toll e a v\u00eda imd, que son sistemas paralelos para detectar microbios. A v\u00eda Toll en dros\u00f3fila \u00e9 hom\u00f3loga \u00e1s v\u00edas de tipo Toll dos mam\u00edferos. A prote\u00edna Spatzle \u00e9 un ligando da v\u00eda Toll das moscas, que se produce en resposta a bacterias grampositivas, parasitos, e infecci\u00f3ns f\u00fanxicas. Despois da infecci\u00f3n, a prote\u00edna precursora pro-Spatzle \u00e9 clivada pola protease SPE (encima procesador de Spatzle) e orixina a Spatzle activa, a cal despois se une ao receptor Toll localizado na superficie celular (no corpo graxo e hemocitos) e dimer\u00edzase para activar as v\u00edas de sinalizaci\u00f3n NF-\u03baB de \"augas abaixo\". Por outra parte, a v\u00eda imd desencad\u00e9ase pola presenza de bacterias Gram-negativaa por medio de receptores de superficie (PGRP-LR) e solubles (LC). \"D. melanogaster\" ten un \"corpo graxo\" que se cre que \u00e9 o hom\u00f3logo do f\u00edgado humano, e \u00e9 o principal \u00f3rgano secretor e produce p\u00e9ptidos antimicrobianos. Estes p\u00e9ptidos segr\u00e9ganse \u00e1 hemolinfa e \u00fanense \u00e1s bacterias infecciosas, mat\u00e1ndoas ao formarlles poros na s\u00faa parede celular. Ademais do corpo graxo, os hemocitos, que son as c\u00e9lulas sangu\u00edneas de dros\u00f3fila, son os hom\u00f3logos dos monocitos/macr\u00f3fagos de mam\u00edferos, e te\u00f1en un papel significativo nas respostas inmunes. En resposta aos desaf\u00edos inmunitarios, os hemocitos poden segregar citocinas, por exemplo Spatzle, para activar v\u00edas de sinalizaci\u00f3n \"augas abaixo\" no corpo graxo. Por\u00e9n, o mecanismo a\u00ednda non est\u00e1 aclarado.\nXen\u00e9tica do comportamento e neurociencia.\nEn 1971, Ron Konopka e Seymour Benzer publicou o artigo \"Clock mutants of \"Drosophila melanogaster\"\", no cal describ\u00eda as primeiras mutaci\u00f3ns co\u00f1ecidas que afectaban ao comportamento dun animal. As moscas de tipo salvaxe mostraban un ritmo de actividade cunha frecuencia de aproximadamente 24 horas. Atoparon que os mutantes con ritmos m\u00e1is r\u00e1pidos e m\u00e1is lentos e tam\u00e9n as moscas cos seus ritmos alterados que se moven e descansan en arranques repentinos aleatorios. O traballo realizado nos seguintes 30 anos mostra que estas mutaci\u00f3ns (e outras) afectan a un grupo de xenes e aos seus produtos que participan nun reloxo biol\u00f3xico ou bioqu\u00edmico. Este reloxo enc\u00f3ntrase nunha ampla gama de c\u00e9lulas de mosca, pero as c\u00e9lulas que levan este reloxo que controlan a actividade son varias docenas de neuronas do cerebro central da mosca.\nDesde ent\u00f3n, Benzer e outros illaron os xenes implicados na visi\u00f3n, olfacto, audici\u00f3n, aprendizaxe/memoria, cortexo, dor e outros procesos, como a lonxevidade.\nOs primeiros mutantes da memoria e aprendizaxe (\"dunce\", \"rutabaga\" etc.) foron illados por William Quinn mentres estaba no laboratorio de Benzer, e codificaban compo\u00f1entes dunha v\u00eda de sinalizaci\u00f3n celular na que intervi\u00f1a o AMP c\u00edclico, a prote\u00edna quinase A e un factor de transcrici\u00f3n chamado CREB. Estas mol\u00e9culas est\u00e1n tam\u00e9n implicadas na plasticidade sin\u00e1ptica no molusco \"Aplysia\" e en mam\u00edferos.\nAs moscas macho interpretan unha \"canci\u00f3n\" para as femias durante o cortexo usando as s\u00faas \u00e1s para xerar o son, e algunhas caracter\u00edsticas xen\u00e9ticas do comportamento sexual xa foron caracterizadas. En particular, o xene fruitless ten varias formas de splicing, e as moscas macho que expresan formas de splicing que ser\u00edan propias das femias te\u00f1en un comportamento similar ao das femias e viceversa. As canles TRP nompC, nanchung, e inactive expr\u00e9sanse en neuronas do \u00f3rgano de Johnston sensitivo e participan na transduci\u00f3n do son.\nAdemais, \"Drosophila\" foi utilizada en investigaci\u00f3ns neurofarmacol\u00f3xicas, como estudos sobre o consumo de coca\u00edna e alcohol.\nVisi\u00f3n.\nO ollo composto da mosca da froita cont\u00e9n 760 ollos unitarios ou omatidios, e son uns dos m\u00e1is avanzados entre os insectos. Cada omatidio cont\u00e9n 8 c\u00e9lulas fotorreceptoras (R1-8), c\u00e9lulas de apoio, c\u00e9lulas pigmentarias, e unha c\u00f3rnea. As moscas de tipo salvaxe te\u00f1en c\u00e9lulas pigmentarias avermelladas, que serven para absorber o exceso de luz azul para que a mosca non quede cegada pola luz ambiental.\nCada c\u00e9lula fotorreceptora consta de d\u00faas secci\u00f3ns principais, o corpo celular e o rabd\u00f3mero. O corpo celular cont\u00e9n o n\u00facleo celular e o rabd\u00f3mero, de 100 \u03bcm de longo, est\u00e1 feito de membranas amoreadas que semellan un cepillo de dentes chamadas microvilosidades. Cada microvilosidade mide 1 ou 2 \u03bcm de longo e ~60 nm de di\u00e1metro. A membrana do rabd\u00f3mero est\u00e1 ateigada de mol\u00e9culas de rodopsina, uns 100 mill\u00f3ns, que \u00e9 a prote\u00edna visual que absorbe a luz. O resto das prote\u00ednas visuais est\u00e1n tam\u00e9n apertadamente empaquetadas no espazo das microvilosidades, deixando moi pouco espazo para o citoplasma.\nOs fotorreceptores de \"Drosophila\" expresan varias isoformas da rodopsina. As c\u00e9lulas fotorreceptoras R1-R6 expresan a rodopsina 1 (Rh1), que absorbe a luz azul (de 480\u00a0nm). As c\u00e9lulas R7 e R8 poden expresar ou ben unha combinaci\u00f3n de Rh3 e Rh4, que absorben a luz ultravioleta (de 345\u00a0nm e 375\u00a0nm), ou ben de Rh5 e Rh6, que absorben a luz azul (de 437\u00a0nm) e verde (de 508\u00a0nm), respectivamente. Cada mol\u00e9cula de rodopsina consta dunha prote\u00edna opsina unida covalentemente a un crom\u00f3foro carotenoide chamado 11-cis-3-hidroxirretinal.\nIgual ca na visi\u00f3n dos vertebrados, a transduci\u00f3n visual en invertebrados ten lugar por medio dunha v\u00eda acoplada \u00e1 prote\u00edna G. Por\u00e9n, en vertebrados a prote\u00edna G empregada \u00e9 a transducina, mentres que en invertebrados \u00e9 a Gq (dgq en \"Drosophila\"). Cando a rodopsina (Rh) absorbe un fot\u00f3n de luz, o seu crom\u00f3foro, o 11-cis-3-hidroxirretinal, \u00e9 isomerizado a todo-trans-3-hidroxirretinal. A rodopsina sofre un cambio conformacional pasando \u00e1 s\u00faa forma activa, a metarrodopsina. A metarrodopsina activa a Gq, a cal \u00e1 s\u00faa vez activa unha fosfolipase C\u03b2 (PLC\u03b2) chamada NorpA.\nPLC\u03b2 hidroliza o fosfatidilinositol (4,5)-bisfosfato (PIP2), que \u00e9 un fosfol\u00edpido que se encontra na membrana plasm\u00e1tica, orixinando inositol trisfosfato (IP3) soluble e diacilglicerol (DAG), que permanece na membrana. O DAG (ou un derivado do DAG) causa que se abra un canle i\u00f3nica selectiva para o calcio chamado TRP (potencial receptor transitorio) e o calcio e o sodio fl\u00faen ao interior da c\u00e9lula. O IP3 crese que se une ao receptores do IP3 nas cisternas subrabdom\u00e9ricas, que son unha extensi\u00f3n do ret\u00edculo endoplasm\u00e1tico, e causan a liberaci\u00f3n de calcio, pero este proceso non parece ser esencial para unha visi\u00f3n normal.\nO calcio \u00fanese a prote\u00ednas como a calmodulina (CaM) e a unha prote\u00edna quinase C (PKC) espec\u00edfica do ollo denominada InaC. Estas prote\u00ednas interaccionan con outras prote\u00ednas e son necesarias para cortar a resposta \u00e1 luz. Ademais, unhas prote\u00ednas chamadas arrestinas \u00fanense \u00e1 metarrodopsina e impiden que esta active a m\u00e1is Gq. Un intercambiador sodio-calcio chamado CalX bombea o calcio f\u00f3ra da c\u00e9lula, utilizando o gradiente de sodio cara ao interior para exportar calcio cunha estequiometr\u00eda de 3 Na+/ 1 Ca++.\nO TRP, a InaC, e a PLC forman un complexo de sinalizaci\u00f3n ao unirse a unha prote\u00edna armaz\u00f3n chamada InaD. A InaD cont\u00e9n cinco dominios de uni\u00f3n (dominios PDZ), que se unen especificamente ao C-terminal das prote\u00ednas diana. A alteraci\u00f3n deste complexo por mutaci\u00f3ns nos dominios PDZ ou nas prote\u00ednas diana reduce a eficiencia da sinalizaci\u00f3n. Por exemplo, a alteraci\u00f3n da interacci\u00f3n entre a InaC, a prote\u00edna quinase C, e a InaD orixina un atraso na inactivaci\u00f3n da resposta \u00e1 luz.\nA diferenza da metarrodopsina de vertebrados, a metarrodopsina de invertebrados pode converterse de novo en rodopsina ao absorber un fot\u00f3n de luz laranxa (de 580\u00a0nm).\nAproximadamente 2/3 do cerebro de \"Drosophila\" est\u00e1n dedicados ao procesamento visual. A\u00ednda que a resoluci\u00f3n espacial da s\u00faa visi\u00f3n \u00e9 significativamente peor c\u00e1 humana, a s\u00faa resoluci\u00f3n temporal \u00e9 aproximadamente dez veces mellor.\nVoo.\nAs \u00e1s dunha mosca poden bater ata 220 veces por segundo. As moscas voan seguindo secuencias de movemento en li\u00f1a recta intercaladas con r\u00e1pidos xiros. Durante estes xiros unha mosca pode rotar 90 graos en menos de 50 milisegundos.\nPens\u00e1base antes que as caracter\u00edsticas do voo de dros\u00f3fila estaban dominadas pola viscosidade do aire, en vez de pola inercia do corpo da mosca. Esta idea foi posta en d\u00fabida polas investigaci\u00f3ns realizadas no laboratorio de Michael Dickinson, que indicaban que as moscas realizaban xiros, nos que a mosca acelera, frea mentres xira, e acelera outra vez ao final do xiro, o que suxire que a inercia \u00e9 a forza dominante, igual que no caso dos animais voadores grandes. Por\u00e9n, os trabllos seguintes indicaron que a\u00ednda que os efectos viscosos sobre o corpo do insecto durante o voo poden ser desprezables, as forzas aerodin\u00e1micas nas \u00e1s son as que en realidade fan que os xiros da mosca da froita sexan diminu\u00eddos pola viscosidade do aire.\nComo praga.\n\"Drosophila\" \u00e9 xeralmente considerada unha praga ou polo menos unha molestia debido \u00e1 s\u00faa tendencia a infestar casas e establecementos nos que hai froitas; as moscas poden concentrarse en casas, restaurantes, almac\u00e9ns e outros lugares. A eliminaci\u00f3n dunha infestaci\u00f3n pode ser dif\u00edcil, xa que as larvas poden seguir eclosionando nas froitas almacenadas mesmo se a poboaci\u00f3n adulta foi xa eliminada."}
{"id": "3047", "revid": "1131", "url": "https://gl.wikipedia.org/wiki?curid=3047", "title": "Mal\u00e9n Ruiz de Elvira", "text": "Magdalena Ruiz de Elvira Zubizarreta \u00e9 unha xornalista dedicada ao \u00e1mbito da ciencia.\nTraxectoria.\nDespois de estudar Enxe\u00f1er\u00eda Superior de Telecomunicaci\u00f3ns e Xornalismo, profesionalmente dedicouse \u00f3 xornalismo de tipo cient\u00edfico, difundindo en importante diarios de Espa\u00f1a artigos sobre ciencia e tecnolox\u00eda en xeral, medio ambiente ou medicina, e escribindo sobre temas concretos como a cat\u00e1strofe de Chern\u00f3bil, a SIDA, ou a clonaci\u00f3n da ovella Dolly.\nTen obtido diversos premios no seu labor."}
{"id": "3049", "revid": "23204", "url": "https://gl.wikipedia.org/wiki?curid=3049", "title": "Margarita Salas", "text": "Margarita Salas Falgueras, nada en Caneiru (Vald\u00e9s) o 30 de novembro de 1938 e finada en Madrid o 7 de novembro de 2019, foi unha bioqu\u00edmica asturiana.\nTraxectoria.\nLicenciada en Ciencias Qu\u00edmicas pola Universidade Complutense de Madrid, publicou m\u00e1is de 200 traballos cient\u00edficos. Foi disc\u00edpula de Severo Ochoa, co que traballou nos Estados Unidos, despois de facelo con Alberto Sols en Madrid. Casada co tam\u00e9n cient\u00edfico Eladio Vi\u00f1uela, xuntos encarg\u00e1ronse de impulsar a investigaci\u00f3n espa\u00f1ola no campo da bioqu\u00edmica e da biolox\u00eda molecular.\nPertenceu a varias das m\u00e1is prestixiosas sociedades e institutos cient\u00edficos nacionais e internacionais, colaborando e sendo membro do consello editorial de importantes publicaci\u00f3ns cient\u00edficas. Obtivo diferentes galard\u00f3ns, sendo nomeada \"Investigadora Europea\" en 1999 pola UNESCO, e recibiu o premio Xaime I de investigaci\u00f3n en 1994. Foi directora do Instituto de Espa\u00f1a (1995-2003), organismo que agrupa \u00e1 totalidade das Reais Academias Espa\u00f1olas.\nInvestigou no Centro de Biolox\u00eda Molecular \"Severo Ochoa\", centro de investigaci\u00f3n mixto do CSIC e da Universidade Aut\u00f3noma de Madrid, traballou dende finais dos 1960 co virus bacteri\u00f3fago \"Phi29\", que infecta unha bacteria non pat\u00f3xena, Bacillus subtilis, de grande utilidade na investigaci\u00f3n en biotecnolox\u00eda.\nFoi membro da Real Academia de Ciencias Exactas, F\u00edsicas e Naturais (dende 1988) e presidenta da Fundaci\u00f3n Severo Ochoa. O 4 de xu\u00f1o de 2003 tomou posesi\u00f3n da cadeira i da Real Academia Espa\u00f1ola, sendo a primeira muller cient\u00edfica en ingresar nesta instituci\u00f3n.\nEn maio de 2007 foi nomeada membro da Academia Nacional de Ciencias dos Estados Unidos, sendo a primeira muller espa\u00f1ola da instituci\u00f3n.\nEn xullo de 2008, polo Real Decreto 1175/2008, BOE do 12 de xullo, o rei Xo\u00e1n Carlos I nomeouna Marquesa de Canero.\nNo 2019, con m\u00e1is de 80 anos, segu\u00eda a traballar diariamente como investigadora no laboratorio.\nNo 2022 o Ministerio de Ciencia e Innovaci\u00f3n publicou as bases da primeira convocatoria dos Premios Nacionales de Investigaci\u00f3n para J\u00f3venes, entre eles o Premio Nacional Margarita Salas, na \u00e1rea de biolox\u00eda."}
{"id": "3051", "revid": "23204", "url": "https://gl.wikipedia.org/wiki?curid=3051", "title": "Caterina Scarpellini", "text": "Caterina Scarpellini Fabri, nada en Foligno o 29 de outubro de 1808 e finada no mesmo lugar o 28 de novembro de 1873, foi unha meteor\u00f3loga, astr\u00f3noma e matem\u00e1tica italiana.\nTraxectoria.\nFundou co seu marido a revista \"La Corrispondenza scientifica in Roma. Bullettino universale\" na que publicou alg\u00fans dos seus traballos. Estudou o ozono, mediu as concentraci\u00f3ns de ozono no aire e determinou unha relaci\u00f3n inversamente proporcional entre a concentraci\u00f3n deste gas no aire e a propagaci\u00f3n da epidemia de c\u00f3lera en Roma en 1867. Estudou as eclipses solares, os terremotos, as choivas de meteoros. Documentou a observaci\u00f3n dun gran cometa (\"C/1854 F1\"). Mediu condici\u00f3ns hidrom\u00e9tricas e hidrotermais do T\u00edber da s\u00faa \u00e9poca. Entre outros.\nOrganizou a estaci\u00f3n meteorol\u00f3xica ozonom\u00e9trica en Roma e descubriu un cometa no ano 1854.\nReco\u00f1ecementos.\nEn 1872, Italia concedeulle unha medalla de ouro polo traballo que realizou en estat\u00edstica.\nUn cr\u00e1ter venusiano leva o seu apelido."}
{"id": "3052", "revid": "23204", "url": "https://gl.wikipedia.org/wiki?curid=3052", "title": "Mary Somerville", "text": "Mary Somerville, nada o 26 de decembro de 1780 en Escocia e finada o 28 de novembro de 1872 en N\u00e1poles, foi unha matem\u00e1tica e cient\u00edfica escocesa.\nTraxectoria.\nMary era filla de William George Fairfax, un oficial naval, que chegou a ser vicealmirante, e da s\u00faa segunda esposa. O fogar da familia estaba en Burntisland, no condado de Fife (Escocia). Foi a quinta de sete fillos, pero tres deles morreron moi novos. Aos seus dous irm\u00e1ns homes d\u00e9uselles unha boa educaci\u00f3n, pero \u00e1s mozas apenas se lles ensinou a ler. Con todo, con dez anos acudiu durante un ano ao colexio, e cando retornou \u00e1 s\u00faa casa, espert\u00f3uselle a paix\u00f3n pola lectura. A pesar do empe\u00f1o dos seus pais para que se adestrase nas tarefas dom\u00e9sticas nunha escola de se\u00f1oritas, contou co apoio dun dos seus t\u00edos que a animou para que aprendese lat\u00edn.\nCando ti\u00f1a uns trece anos, a familia trasladouse a Edimburgo, onde continuou coas s\u00faas clases para completar a s\u00faa formaci\u00f3n como dama de clase alta, inclu\u00edndo costura, lecci\u00f3ns de piano e pintura. Foi o seu profesor de pintura, Alexander Nasmyth, quen a iniciou no estudo das matem\u00e1ticas, ao darse conta do interese da moza polos elementos de Euclides cando explicaba un problema de perspectiva a un dos seus alumnos. A partir dese momento, a moza Mary dedicouse con grande interese ao estudo do \u00e1lxebra nos libros que lle facilitaba o titor do seu irm\u00e1n a\u00ednda que sen descoidar a s\u00faa vida social para satisfacer aos seus pais. \nCasou en 1804, cando ti\u00f1a 24 anos. O seu marido, Samuel Greig, era un oficial naval que non chegou a comprender a paix\u00f3n da s\u00faa muller polas matem\u00e1ticas. Mary quedou vi\u00fava tres anos m\u00e1is tarde, cando xa era nai de dous fillos. Volveu desde Londres a Escocia, onde a trav\u00e9s do profesor John Playfair entrou en contacto co matem\u00e1tico William Wallace, con quen colaborou na resoluci\u00f3n dalg\u00fans problemas, polo que foi galardoada cunha medalla de prata.\u200b \nEn 1812 casou en segundas nupcias con William Somerville (inspector de hospitais), quen comprendeu e apoiou o seu interese pola ciencia. Pasou a residir en Edimburgo, onde ampliou o seu c\u00edrculo de amizades entre os cient\u00edficos da universidade, o que lle fixo interesarse por novas disciplinas, como a lingua grega, a bot\u00e1nica ou a xeolox\u00eda. \nEn 1814 faleceron a s\u00faa filla m\u00e1is vella e o \u00fanico fillo do seu segundo matrimonio, traslad\u00e1ndose a familia a Londres en 1816 cando o seu marido foi nomeado Inspector da Xunta M\u00e9dica do Ex\u00e9rcito, o que lle facilitou ser elixido membro da Royal Society. Esta circunstancia fixo posible que co tempo figurasen entre os seus amigos destacados cient\u00edficos, como George Airy, John Herschel, William Herschel, George Peacock ou Charles Babbage, e que puidesen entrar en contacto con relevantes figuras da ciencia europea que visitaban a Sociedade de Londres, como Jean Baptiste Biot, Fran\u00e7ois Arago, Pierre- Simon Laplace, Sim\u00e9on Denis Poisson, Louis Poinsot ou \u00c9mile Mathieu. \nEn 1827, Lord Brougham fixo unha solicitude en nome da Sociedade para a Difusi\u00f3n de Co\u00f1ecemento \u00datil para que Mary Somerville traducise \"A Mec\u00e1nica C\u00e9leste\" de Laplace. Mary non se limitou a verter o texto do franc\u00e9s ao ingl\u00e9s, sen\u00f3n que deu unha completa explicaci\u00f3n das bases matem\u00e1ticas utilizadas por Laplace, que por ent\u00f3n a\u00ednda non se difundiron entre os cient\u00edficos de Gran Breta\u00f1a. A traduci\u00f3n do libro tivo un grande \u00e9xito de vendas, e recibiu numerosos eloxios.\u200b En 1832 e 1833 residiu un tempo en Par\u00eds, onde estreitou os seus lazos cos cient\u00edficos franceses, e traballou no seu seguinte libro, \" The Connection of the Physical Sciences\" (A conexi\u00f3n das ciencias f\u00edsicas), publicado en 1834. A s\u00faa an\u00e1lise das perturbaci\u00f3ns da \u00f3rbita de Urano, inclu\u00eddo na sexta edici\u00f3n do libro (1842), \u00e9 a orixe da investigaci\u00f3n do astr\u00f3nomo John Couch Adams que levou ao descubrimento de Neptuno en 1846. No seu c\u00edrculo familiar era frecuente a presenza de Lady Byron e da s\u00faa filla Ada Lovelace, a quen Mary Somerville serviu de est\u00edmulo para o estudo das matem\u00e1ticas, exercendo durante un tempo como titora e mentora. \nA partir de 1838, os problemas de sa\u00fade de William Somerville levaron ao matrimonio para trasladarse a vivir no sur de Italia, en busca dun clima mellor. O seu marido falecer\u00eda en 1860. Durante os 34 anos que residiu en Italia, Mary publicou obras matem\u00e1ticas, que influ\u00edron nos traballos de James Clerk Maxwell, as\u00ed como en 1848, o seu \" Physical Geography\" (Xeograf\u00eda f\u00edsica), tratado que continuou vixente ata ben entrado o s\u00e9culo XX.\nFoi unha das mulleres do seu tempo que con m\u00e1is paix\u00f3n se dedicou ao estudo das matem\u00e1ticas e ao co\u00f1ecemento dos avances cient\u00edficos.\nPopularizou a astronom\u00eda e escribiu multitude de ensaios. Somerville foi elixida para a Real Sociedade Astron\u00f3mica en 1835 (\u00e1 vez que Caroline Herschel). O seu estilo, rigoroso, sinxelo e did\u00e1ctico proporcionoulle grande \u00e9xito. A Royal Academy inglesa deulle un premio como socia de honra, xa que as mulleres non pod\u00edan ser socias oficiais e na s\u00faa honra o Somerville College de Oxford mant\u00e9n vivo o seu legado.\n\u00c9 co\u00f1ecida como \"A ra\u00ed\u00f1a das ciencias do s\u00e9culo XIX\".\nNa fin da s\u00faa vida escribiu:\nEponimia.\nO cr\u00e1ter lunar Somerville leva este nome na s\u00faa memoria.\u200b O asteroide (5771) Somerville tam\u00e9n conmemora o seu nome."}
{"id": "3054", "revid": "7287", "url": "https://gl.wikipedia.org/wiki?curid=3054", "title": "Nettie Stevens", "text": "Nettie Maria Stevens, nada en Cavendish (Vermont) o 7 de xullo de 1861 e finada en Baltimore (Maryland) o 4 de maio de 1912, foi unha bi\u00f3loga xenetista estadounidense.\nTraxectoria.\nEn 1905, descubriu os cromosomas X e Y que determinan o x\u00e9nero traballando con moscas da froita (\"Drosophila melanogaster\"), dando as\u00ed a proba \u00e1 hip\u00f3tese de Calvin Bridges de que os xenes estaban contidos nos cromosomas."}
{"id": "3059", "revid": "138085", "url": "https://gl.wikipedia.org/wiki?curid=3059", "title": "Rosalyn Sussman Yalow", "text": "Rosalyn Sussman Yalow, nada o 19 de xullo de 1921 e finada o 30 de maio de 2011, foi unha investigadora en f\u00edsica m\u00e9dica norteamericana ga\u00f1adora do Premio Nobel de Medicina.\nTraxectoria.\nNada en Nova York o 19 de xullo de 1921, graduouse no 1941 no Hunter College, onde desenvolveu o seu interese na f\u00edsica. \u00c1 vista das dificultades de ser muller (e xud\u00eda), colleu un traballo como secretaria dun bioqu\u00edmico, pero pronto recibiu unha oferta como profesor asistente de f\u00edsica na Universidade de Illinois, pasando a ser a \u00fanica muller entre 400 membros. Casou no 1943 con Aaron Yalow e acadou o doutoramento en 1945.\nCon posterioridade, o seu marido traballou no Hospital de Veteranos da Administraci\u00f3n do Bronx, po\u00f1endo a punto o servizo de radiois\u00f3topos, pasando Rosalyn a desenvolver xunto con Solomon Berson o RIA, unha t\u00e9cnica de trazado de radiois\u00f3topos que permite a medida de cantidades moi pequenas de varias substancias biol\u00f3xicas no sangue. De xeito orixinal foi usada para estudar os niveis de insulina na diabete, pero logo foi usada en centenas doutras substancias, inclu\u00eddas hormonas, vitaminas e enzimas, todas elas demasiado pequenas para ser detectadas. A pesar do seu alto potencial comercial, ambos refusaron patentar o m\u00e9todo. No 1976, converteuse na primeira muller que recibiu o Albert Lasker Award for Basic Medical Research. O ano seguinte foi o Premio Nobel de Medicina, xunto con Roger Guillemin e Andrew V. Schally. Berson morrera con anterioridade, polo que non foi considerado para recibilo."}
{"id": "3060", "revid": "23204", "url": "https://gl.wikipedia.org/wiki?curid=3060", "title": "Janet Taylor", "text": "Janet Taylor, nada en 1804 e finada en 1870, foi unha matem\u00e1tica, astr\u00f3noma e fabricante de aparellos brit\u00e1nica para a navegaci\u00f3n, exerceu nun campo totalmente dominado polos homes e vedado \u00e1s mulleres naquela \u00e9poca.\nTraxectoria.\nJane Ann Ion asistiu en principio a unha escola onde o seu pai era o \u00fanico profesor, e logo ganou un premio que lle permitiu asistir a clases en Londres. Nun tempo na que as Universidades estaban vedadas \u00e1s mulleres, completou a s\u00faa formaci\u00f3n de xeito autodidacta. Para poder dedicarse \u00f3 seu traballo, casou en 1821 con George Taylor. Oito fillos non impediron a s\u00faa dedicaci\u00f3n, que lle proporcionou independencia a\u00ednda que nominalmente fora o seu marido quen figurara.\nEscribiu 14 textos sobre navegaci\u00f3n e astronom\u00eda, como o \u201cTablas Luni-Solares e Horarias\u201d e \u201cPrincipios de navegaci\u00f3n simplificada\u201d en 1837, e fabricou o chamado \u201cC\u00e1lculo marino\u201d, no que combinaba un sextante e un preciso calculador anal\u00f3xico para resolver problemas astron\u00f3micos de triangulaci\u00f3n e obter a lonxitude xeogr\u00e1fica dun barco. Asemade, incorporou en 1856 un horizonte artificial \u00f3 sextante, obtendo diversas patentes. Entrou no negocio dos compases \u00f3 comezar a constru\u00edrse barcos de ferro, que trastocaban as medidas, aumentando as\u00ed o seu negocio de ensino e fabricaci\u00f3n de instrumentos. Morreu de bronquite en 1870."}
{"id": "3063", "revid": "23204", "url": "https://gl.wikipedia.org/wiki?curid=3063", "title": "Jeanne Villepreux-Power", "text": "Marina Jeanne Villepreux-Power, nada en Juillac en 1794 e finada en 1871, foi unha bi\u00f3loga francesa.\nTraxectoria.\nFilla dun zapateiro, emigrou a Par\u00eds, onde chegou a ser unha brillante axudante de costureira e f\u00edxose afamada pola creaci\u00f3n do traxe de voda dunha princesa. Tras co\u00f1ecer un rico comerciante e nobre ingl\u00e9s en Sicilia, James Power, casou en 1818 en Mesina, pasando a vivir en Sicilia durante 20 anos.\nConverteuse en naturalista, a primeira (1832) que creou e usou acuarios para experimentaci\u00f3ns no medio acu\u00e1tico, polo que \u00e9 reco\u00f1ecida como a nai da acuariofilia. De 1832 a 1842 foi a \u00fanica muller na Academia Catania e membro correspondente da Sociedade Zool\u00f3xica de Londres (m\u00e1is outras 16 academias). Escribiu varios libros, publicando a Sociedade Hist\u00f3rica de Mesina \"Guida per la Sicilia\", un brillante e erudito inventario da contorna da illa. Foi famosa en toda Europa polo seu traballo sobre a cuncha do argonauta. \u00c9 mencionada nun libro franc\u00e9s de 1899, \"Les femmes dans la science\", de Alphonse Rebiere.\nO seu apelido, \u201cVillepreux-Power\u201d, l\u00e9vao tam\u00e9n un importante cr\u00e1ter de Venus."}
{"id": "3065", "revid": "98629", "url": "https://gl.wikipedia.org/wiki?curid=3065", "title": "Mary Walker", "text": "Mary Walker, nada en 1832 e finada en 1919, foi unha personalidade estadounidense da medicina.\nTraxectoria.\nNada no estado de Nova York, graduouse no Colexio M\u00e9dico de Siracusa no 1855. Estableceuse e casou con Albert Miller, non adoptando a apelido do seu marido en contra do costume. D\u00e9ronlle unha medalla \u00f3 honor do Congreso en 1866 pola s\u00faa actividade prestando servizos de cirurx\u00eda durante a guerra civil estadounidense, sendo a \u00fanica muller e \u00fanico civil en reco\u00f1ec\u00e9rselle e debido \u00f3 seu arriscado comportamento, atendendo a feridos de ambos bandos. Con posterioridade, en 1917, f\u00f3ille retirada \u00f3 converterse en sufraxista e defender os dereitos das mulleres. Nun xesto en li\u00f1a coas s\u00faas ideas, negouse a devolvela, lev\u00e1ndoa consigo ata a s\u00faa morte e s\u00e9ndolle con posterioridade devolto o honor polo Presidente Jimmy Carter.\nDurante a s\u00faa vida loitou contra as malas influencias do tabaco e o alcohol. Foi autora de diversos escritos, inclu\u00eddo un traballo semi-autobiogr\u00e1fico. A s\u00faa efixie aparece en diversos selos do \"US postal Service\".\nNon fixo descubrimentos nin investigaci\u00f3n reco\u00f1ecida, pero a s\u00faa actuaci\u00f3n como m\u00e9dico marcou un fito dentro dos servizos prestados polas mulleres nesta ciencia."}
{"id": "3067", "revid": "85894", "url": "https://gl.wikipedia.org/wiki?curid=3067", "title": "Mary Walton", "text": "Mary Walton, nada en Nova York en 1827, foi unha enxe\u00f1eira e inventora estadounidense, que desenvolveu o seu traballo a finais do s\u00e9culo XIX. Foi unha pioneira na loita contra a contaminaci\u00f3n atmosf\u00e9rica e ac\u00fastica provocada pola revoluci\u00f3n industrial.\nTraxectoria.\nEn 1879 desenvolveu un m\u00e9todo para deflectar as emisi\u00f3ns de fume a trav\u00e9s de tanques de auga, adapt\u00e1ndoo despois \u00e1s locomotoras. Esta inventora neoiorquina patentou asemade un aparello para atallar o intolerable ru\u00eddo do traqueteo producido polos novos trens elevados que estaban a ser instalados nas grandes cidades estadounidenses, vendendo despois os dereitos ao metro de Nova York. Consist\u00eda nun sistema de rebaixe sonoro que apoiaba os ra\u00eds nunha caixa de madeira con algod\u00f3n e rechea despois de area."}
{"id": "3070", "revid": "23204", "url": "https://gl.wikipedia.org/wiki?curid=3070", "title": "Lidia White", "text": "Lydia White Shattuck, nada en East Landoff, Nova Hampshire, o 10 de xu\u00f1o de 1822 e finada en South Hadley, Massachusetts, en 1889, foi unha bot\u00e1nica estadounidense.\nTraxectoria.\nGraduouse no Mount Holyoke no ano 1851. Un ano despois da s\u00faa graduaci\u00f3n volveu a este centro como mestra de Bot\u00e1nica. Chegou a ser unha eminente bot\u00e1nica, co\u00f1ecida de xeito internacional. A s\u00faa actividade levouna a traballar con bot\u00e1nicos europeos, e foi unha das art\u00edfices para conseguir que o seu centro pasara de seminario a facultade, retir\u00e1ndose en 1889, pouco antes de logralo."}
{"id": "3071", "revid": "98629", "url": "https://gl.wikipedia.org/wiki?curid=3071", "title": "Apertador", "text": "Un apertador, axustador, sost\u00e9n, ou suxeitador, \u00e9 unha peza de roupa interior feminina que serve para soster e cubrir os peitos e darlles forma.\nPode servir unha serie doutros prop\u00f3sitos pr\u00e1cticos e est\u00e9ticos, inclu\u00edndo mellorar ou reducir a aparencia do tama\u00f1o do peito e crear escote. Os suxeitadores tam\u00e9n poden cumprir funci\u00f3ns espec\u00edficas, como os suxeitadores de lactaci\u00f3n para facilitar a lactaci\u00f3n materna ou os suxeitadores deportivos para minimizar as molestias durante o exercicio.\nUn suxeitador t\u00edpico consiste en d\u00faas copas que cobren total ou parcialmente os peitos, ademais da conexi\u00f3n das copas, ten en xeral catro tiras, d\u00faas nos laterais, horizontalmente, que se suxeitan unha \u00e1 outra por detr\u00e1s ou por diante no peito e d\u00faas verticais nos ombreiros, que se unen as outras d\u00faas nas costas. Os suxeitadores adoitan pecharse nas costas mediante un gancho e ollo. Non obstante, os suxeitadores est\u00e1n dispo\u00f1ibles nunha gran variedade de estilos, cuxos dese\u00f1os poden variar moito. Inicialmente, o suxeitador era exclusivamente unha roupa interior, pero o suxeitador deportivo ga\u00f1ou aceptaci\u00f3n como roupa de abrigo, as\u00ed como as modas que exponen deliberadamente as tiras do suxeitador.\nO suxeitador ga\u00f1ou unha ampla adopci\u00f3n a principios do s\u00e9culo XX, cando substitu\u00edu en gran parte ao cors\u00e9. O primeiro suxeitador moderno atrib\u00faese a Caresse Crosby, unha editora e activista de Nova York que creou a peza en 1910 usando dous panos e unha cinta. Despois de patentar o seu dese\u00f1o en 1914, fabricou brevemente suxeitadores nunha f\u00e1brica de d\u00faas mulleres en Boston antes de vender a s\u00faa patente \u00e1 Warner Brothers Corset Company, que comezou a producir en masa a peza.\nOs suxeitadores ga\u00f1aron un significado simb\u00f3lico m\u00e1is al\u00f3 da s\u00faa mera funcionalidade. Dado que os suxeitadores de adestramento se converten en est\u00e1ndar durante a puberdade, a peza pode simbolizar un rito de paso \u00e1 idade adulta. Por\u00e9n, algunhas feministas argumentaron que os suxeitadores sexualizan e obxectivan os peitos das mulleres para que se axusten \u00e1 mirada masculina. As enquisas suxiren que un n\u00famero crecente de mulleres van sen suxeitador ou adoptan suxeitadores sen costuras para conseguir m\u00e1is comodidade.\nHistoria.\nDespois dos antigos 'mamillare' latinos ou 'apod\u00e9smos' gregos, e a partir destes, na historia vese o desenvolvemento do sistema de sost\u00e9n. Patentes inclu\u00eddas, como a da norteamericana Elisabeth Adams, que no 1825 obtivo unha patente de suxeitador, ou a francesa Herminie Cadolle, que patentou en 1889 un modelo que diferenciaba o cors\u00e9 e usaba asentamentos anat\u00f3micos separados para os dous seos. Non s\u00f3 o inventou, sen\u00f3n que o comercializou, durando a casa comercial ata os nosos d\u00edas, impulsada por outras incorporaci\u00f3ns novedosas dela e outras mulleres da s\u00faa familia.\nPouco m\u00e1is tarde, en 1914 e nos Estados Unidos, Caresse Crosby patentou un sost\u00e9n m\u00e1is lixeiro, basicamente dous panos unidos por unha cinta, xa sen relaci\u00f3n algunha cun corpi\u00f1o.\nNo 1956, Marie Rose Lebigot deu un paso m\u00e1is, o inventar o chamado 'balconnet', apertador sen tirantes pero con baleas verticais flexibles.\nNon todas as novidades inventivas acreditadas desta peza de roupa foron de autor\u00eda feminina, como a armadura met\u00e1lica, pero parece l\u00f3xico supor que multitude de melloras neste e noutros temas relacionados coa vida diaria das mulleres si o foron.\nTalles e copas.\nComercialmente, as letras util\u00edzanse para designar tama\u00f1os de copas e n\u00fameros para a banda ou o dorso. As copas poden ir desde AA, A, B, C en diante e hai pouca estandarizaci\u00f3n entre fabricantes e pa\u00edses en copas superiores a D. As copas inglesas non son as mesmas que as europeas.\nTalles baseadas en cent\u00edmetros (talles espa\u00f1ola e francesa).\nEn Espa\u00f1a, o talle utilizada como referencia na etiquetaxe \u00e9 a francesa, que nas etiquetas est\u00e1 marcada como \"ESP\" ou \"FRA\". Calc\u00falase en funci\u00f3n da medida debaixo do peito (per\u00edmetro do peito medido xusto debaixo dos peitos) e eng\u00e1dense 15cm a esta medida. Despois ten que ser normalizado por aproximaci\u00f3n. Por exemplo, se medimos 74cm por debaixo dos peitos, o tama\u00f1o \u00e9 74+15=89, o tama\u00f1o por aproximaci\u00f3n ser\u00eda 90, mentres que se medimos 79, 79+15=94 o tama\u00f1o por aproximaci\u00f3n ser\u00eda ser 95. Consulta as t\u00e1boas de talles e copas recomendadas dalg\u00fans dos principais fabricantes.\nO sistema de medici\u00f3n europeo non engade 15cm ao contorno do peito, de tal xeito que un talle europea 75 \u00e9 igual a unha 90 francesa ou espa\u00f1ola. \u00c9 do mesmo tama\u00f1o cun nome diferente, o que non ocorre co tama\u00f1o ingl\u00e9s.\nAs copas de ambos os sistemas son iguais e calc\u00falanse igual. As copas calc\u00falanse polo contorno do peito (a circunferencia do peito mide a nivel da mamila). Para saber a copa hai que restar da medida \u00e1 altura da mamila, a medida do t\u00f3rax por debaixo do peito (sen engadir neste caso os 15cm). Esta medida resultante daranos entre 12cm, para as copas \"A\", e 38cm para a copa \"J\", como se detalla nesta t\u00e1boa:"}
{"id": "3072", "revid": "56817", "url": "https://gl.wikipedia.org/wiki?curid=3072", "title": "Seo", "text": "Seo pode referirse a"}
{"id": "3075", "revid": "1131", "url": "https://gl.wikipedia.org/wiki?curid=3075", "title": "Seno", "text": "En trigonometr\u00eda o seno dun \u00e1ngulo (abreviado \"sen\" ou \"sin\" do lat\u00edn ) \u00e9 a funci\u00f3n dun \u00e1ngulo que relaciona o valor do cateto oposto \u00f3 \u00e1ngulo co da hipotenusa. Expresado a trav\u00e9s dun tri\u00e1ngulo rect\u00e1ngulo, o seno \u00e9 a raz\u00f3n entre o cateto oposto e a hipotenusa dese tri\u00e1ngulo:\nOu tam\u00e9n como a ordenada correspondente a un punto que pertence a unha circunferencia unitaria centrada na orixe (c = 1):\nEn matem\u00e1ticas o seno \u00e9 a funci\u00f3n obtida \u00f3 facer variar a raz\u00f3n mencionada, sendo unha das funci\u00f3ns transcendentes.\nPara entender o concepto visualmente: O seno \u00e9 a proxecci\u00f3n do cateto oposto sobre a hipotenusa. O n\u00famero de catetos opostos que caben na hipotenusa do tri\u00e1ngulo. Por iso, o seno do \u00e1ngulo de 0 grados \u00e9 0: Hai 0 catetos opostos sobre a hipotenusa. O seno de 30 \u00e9 0.5: Na hipotenusa caben 2 catetos opostos. O seno de 90 \u00e9 1: A hipotenusa e o cateto oposto \u00f3 \u00e1ngulo son iguais. Comprob\u00e1ndoo con lapis e papel, ou con alg\u00fan programa de dese\u00f1o asistido por computadora, \u00e9 f\u00e1cil de ver e de comprender.\nAs\u00ed, cando se representan os valores do seno nunha gr\u00e1fica, hai unha funci\u00f3n en forma de onda, que pasa de 0 a 1 e de 1 a 0 e de 0 a -1 e de -1 a 0 outra vez, segundo os valores que toma neses catro \u00e1ngulos rect\u00e1ngulos, de v\u00e9rtice com\u00fan, que forman a circunferencia."}
{"id": "3077", "revid": "89787", "url": "https://gl.wikipedia.org/wiki?curid=3077", "title": "Xustillo", "text": "O xustillo \u00e9 unha peza de vestir feminina que se emprega como un corpi\u00f1o interior para cinguir o corpo. Empr\u00e9gase para estilizar e moldear a figura humana do xeito desexado por raz\u00f3ns est\u00e9ticas ou m\u00e9dicas, pode ser mentres se leva ou por un tempo posterior. Non debe confundirse cun xustillo ortop\u00e9dico que se usa por motivos m\u00e9dicos. Tanto os homes como mulleres usan cors\u00e9s, a\u00ednda que este artigo foi durante moitos anos parte integrante do garda-roupa das mulleres\nOs xustillos aut\u00e9nticos adoitan estar feitos por un corsetmaker e adoitan colocarse ao usuario individual.\nUsos.\nModa.\nO uso m\u00e1is com\u00fan e co\u00f1ecido dos xustillos \u00e9 adelgazar o corpo e facer que se axuste a unha silueta de moda. Para as mulleres, isto enfatiza con m\u00e1is frecuencia unha figura curvil\u00ednea ao reducir a cintura e, as\u00ed, esaxerar o peito e cadeiras. Non obstante, nalg\u00fans per\u00edodos, os xustillos (cors\u00e9s da era dos tudor) us\u00e1ronse \u200b\u200bpara conseguir unha forma tubular recta de arriba e abaixo, o que implicaba minimizar o busto.\nPara os homes, os xustillos \u00fasanse m\u00e1is habitualmente para adelgazar a figura. Non obstante, houbo un per\u00edodo entre 1820 e 1835, e ata finais da d\u00e9cada de 1840 nalg\u00fans casos, no que unha figura de cintura de avespa (unha mirada pequena e cortada na cintura) tam\u00e9n era desexable para os homes, levar un xustillo \u00e1s veces consegu\u00eda isto.\nUn \"xustillo sobre busto\" encerra o torso, estend\u00e9ndose desde debaixo dos brazos ata as cadeiras. Un \"xustillo debaixo do busto\" comeza xusto debaixo dos peitos e est\u00e9ndese cara \u00e1s cadeiras. Un \"xustillo de longo\", sexa sobre o peito ou baixo o peito, est\u00e9ndese m\u00e1is al\u00e1 da crista il\u00edaca, ou do \u00f3so da cadeira. Un xustillo de longo \u00e9 ideal para aquelas que queren unha maior estabilidade, te\u00f1en torsos m\u00e1is longos ou queren suavizar as cadeiras. Un xustillo de lonxitude \"est\u00e1ndar\" parar\u00e1 antes da crista il\u00edaca e \u00e9 ideal para aqueles que queren unha maior flexibilidade ou te\u00f1en un torso m\u00e1is curto. Alg\u00fans xustillos, en casos moi raros, chegan aos xeonllos. Un tipo de xustillo m\u00e1is curto que cobre a zona da cintura (desde a parte baixa das costelas ata xusto por riba das cadeiras), ch\u00e1mase \"faixa de cintura\". Un xustillo tam\u00e9n pode inclu\u00edr ligas para soster as medias, alternativamente, p\u00f3dese usar un ligueiro separado.\nTradicionalmente, un xustillo sost\u00e9n o vestido visible e espalla a presi\u00f3n dos vestidos grandes, como a crinolina e o bulicio. \u00c1s veces, \u00fasase unha funda de xustillo para protexer a roupa exterior do xustillo e para suavizar as li\u00f1as do xustillo. A funda do xustillo orixinal foi usada debaixo do xustillo para proporcionar unha capa entre este e o corpo. Os xustillos non se levaban xunto \u00e1 pel, posiblemente debido \u00e1s dificultades para lavar estes artigos durante o s\u00e9culo XIX, xa que ti\u00f1an varillas de aceiro e ollais met\u00e1licos que se oxidar\u00edan. Debaixo dos xustillos lev\u00e1banse camisolas lixeiras de li\u00f1o ou algod\u00f3n (tam\u00e9n chamadas camisas) para absorber a suor e protexer o xustillo e o portador uns dos outros, e tam\u00e9n para funcionar como roupa interior e protexer outras pezas do portador e da s\u00faa suor. A funda do xustillo era xeralmente en forma de camis\u00f3n lixeiro, feito de c\u00e9spede de algod\u00f3n ou seda. Os usuarios modernos do xustillo poden usar forros de xustillo por moitos dos mesmos motivos. Aqueles que atan os xustillos con forza usan os forros para evitar queimaduras na pel dos cord\u00f3ns.\nAs persoas con problemas na columna vertebral, como escoliose, ou con lesi\u00f3ns internas, poden levar un soporte para o lombo, que \u00e9 semellante a un xustillo. Non obstante, un soporte para o lombo non \u00e9 o mesmo que un xustillo. Normalmente est\u00e1 feito de pl\u00e1stico e/ou metal. Util\u00edzase un tirante para empurrar as curvas para que non avancen, e \u00e1s veces baixan as curvas. Os brackets \u00fasanse principalmente en nenos e adolescentes, xa que te\u00f1en unha maior probabilidade de que as curvas empeoren. O artista Andy Warhol foi fusilado en 1968 e nunca se recuperou completamente, levou un xustillo o resto da s\u00faa vida.\nFetichismo.\nAdemais da moda e dos usos m\u00e9dicos, os xustillos tam\u00e9n se usan no fetichismo sexual, sobre todo nas actividades de BDSM. En BDSM, un submiso pode ser obrigado a levar un xustillo, que estar\u00eda moi axustado e restrinxir\u00eda o usuario ata certo punto. Un dominante tam\u00e9n pode levar un xustillo, moitas veces negro, pero por raz\u00f3ns completamente diferentes, como a est\u00e9tica. Durante as actividades de sexo vainilla ou BDSM."}
{"id": "3078", "revid": "98629", "url": "https://gl.wikipedia.org/wiki?curid=3078", "title": "Funci\u00f3n trigonom\u00e9trica", "text": "En Matem\u00e1ticas, as funci\u00f3ns trigonom\u00e9tricas son funci\u00f3ns dun argumento angular, importantes en diversas aplicaci\u00f3ns, derivadas do estudo da xeometr\u00eda dos tri\u00e1ngulos e fundamentais no estudo dos fen\u00f3menos peri\u00f3dicos.\nPoden ser definidas como raz\u00f3ns (cocientes) de dous lados dun tri\u00e1ngulo rect\u00e1ngulo contendo o \u00e1ngulo argumento, ou, m\u00e1is xeralmente, como cocientes de coordenadas de puntos que definen un c\u00edrculo de raio unidade, ou, de xeito a\u00ednda m\u00e1is xen\u00e9rico, como sumatorio de series infinitas ou de xeito equivalente como soluci\u00f3ns de certas ecuaci\u00f3ns diferenciais, como \u00e9 presentado m\u00e1is abaixo.\nHai seis funci\u00f3ns trigonom\u00e9tricas b\u00e1sicas. As catro \u00faltimas est\u00e1n definidas en funci\u00f3n das d\u00faas primeiras, indicando que as catro ecuaci\u00f3ns consignadas abaixo son definici\u00f3ns e non identidades probadas.\nExisten diversas relaci\u00f3ns entre estas funci\u00f3ns, chamadas identidades trigonom\u00e9tricas.\nHistoricamente foron usadas outras funci\u00f3ns, pero agora son pouco empregadas.\nDefinici\u00f3ns nun tri\u00e1ngulo rect\u00e1ngulo.\nPara definir as funci\u00f3ns trigonom\u00e9tricas do \u00e1ngulo \"A\", comezamos cun tri\u00e1ngulo rect\u00e1ngulo arbitrario que cont\u00e9n o \u00e1ngulo \"A\":\nDefinici\u00f3ns b\u00e1sicas:\nEnt\u00f3n,\n1). O seno dun \u00e1ngulo \u00e9 a raz\u00f3n entre as lonxitudes do lado oposto e da hipotenusa. No noso caso,\nA notar que esta raz\u00f3n non depende do tri\u00e1ngulo escollido, sen\u00f3n de que conte\u00f1a o \u00e1ngulo \"A\", pois todos os tri\u00e1ngulos con esa caracter\u00edstica te\u00f1en funci\u00f3ns trigonom\u00e9tricas do mesmo valor para dito \u00e1ngulo.\n2). O coseno dun \u00e1ngulo \u00e9 a raz\u00f3n entre as lonxitudes do lado contiguo e da hipotenusa. No noso caso,\n3). A tanxente dun \u00e1ngulo \u00e9 a raz\u00f3n entre as lonxitudes do lado oposto e do lado contiguo. No noso caso,\nAs outras tres funci\u00f3ns son definidas m\u00e1is claramente usando as anteriores.\n4). A cosecante cosec(\"A\") \u00e9 a inversa do sen(\"A\"), \u00e9 dicir, a raz\u00f3n entre as lonxitudes da hipotenusa e o lado oposto:\n5). A secante sec(\"A\") \u00e9 a inversa do cos(\"A\"), ou sexa, a raz\u00f3n entre as lonxitudes da hipotenusa e lado contiguo:\n6). A cotanxente cot(\"A\") \u00e9 a inversa da tan(\"A\"), ou sexa, a raz\u00f3n entre as lonxitudes do lado contiguo e o lado oposto:\nMnemotecnia.\nHai un certo n\u00famero de regras mnemot\u00e9cnicas para as definici\u00f3ns anteriores, por exemplo \n\"SOH CCH TOC\" l\u00e9mbranos que:\nP\u00f3dense ver m\u00e1is en Regras mnemot\u00e9cnicas en trigonometr\u00eda.\nC\u00e1lculo.\nAs funci\u00f3ns trigonom\u00e9tricas foron tabuladas para moitos valores. As calculadoras cient\u00edficas est\u00e1n pensadas para poder tam\u00e9n calcular ditas funci\u00f3ns usando series de Taylor (descrici\u00f3n abaixo) ou outro m\u00e9todo semellante. Para alg\u00fans \u00e1ngulos sinxelos, os valores correspondentes poden ser calculados de xeito sinxelo a man, como nos exemplos seguintes. O seno, coseno e tanxente de calquera m\u00faltiplo enteiro de 3\u00ba (\u03c0/60 radi\u00e1ns) pode ser calculado de xeito exacto a man.\nSe supo\u00f1emos que temos un tri\u00e1ngulo rect\u00e1ngulo onde os dous \u00e1ngulos restantes son iguais, ent\u00f3n son = 45\u00ba (\u03c0/4 radi\u00e1ns), e polo tanto, as lonxitudes do lado \"b\" e a do \"a\" son iguais; podemos coller \"a\" =\"b\"= 1. Agora, podemos determinar seno, coseno e tanxente de dito \u00e1ngulo de \u03c0/4 radi\u00e1ns. Usando o Teorema de Pit\u00e1goras, \"c\" = \u221a(a2 + b2) = \u221a2, como ilustra a figura:\nPolo tanto,\nPara determinar as funci\u00f3ns trigonom\u00e9tricas para \u00e1ngulos de 60\u00ba (\u03c0/3 radi\u00e1ns) e 30\u00ba (\u03c0/6 radi\u00e1ns), comezamos cun tri\u00e1ngulo equil\u00e1tero de lonxitude de lado igual a 1. Todos os seus \u00e1ngulos son de 60\u00ba. \u00d3 dividilo noutros dous sim\u00e9tricos, obtemos un tri\u00e1ngulo rect\u00e1ngulo con \u00e1ngulos de 30\u00ba e 60\u00ba. Para un tri\u00e1ngulo tal, o lado menor = 1/2, e o maior (excepto a hipotenusa, que mide 1), =(\u221a3)/2. Polo tanto\ne\nDefinici\u00f3ns sobre a circunferencia unitaria.\nOs seis funci\u00f3ns trigonom\u00e9tricas poden ser definidas tam\u00e9n en termos da circunferencia unidade, a circunferencia de raio=1 centrada na orixe. A definici\u00f3n permite un c\u00e1lculo doado e pr\u00e1ctico, a partir da consideraci\u00f3n de que un punto calquera dela pode darnos un tri\u00e1ngulo rect\u00e1ngulo contando co centro (0,0) e os eixes coordenados. Asemade permite unha visualizaci\u00f3n do xa visto.\nA ecuaci\u00f3n para a circunferencia unidade \u00e9:\ne a visualizaci\u00f3n, con indicaci\u00f3ns:\nNo debuxo, son dados alg\u00fans \u00e1ngulos m\u00e1is com\u00fans (expresados en radi\u00e1ns). N\u00f3tese que os \u00e1ngulos est\u00e1n expresados como positivos seguindo o movemento contrario \u00e1s agullas do reloxo e os negativos, en sentido contrario. Cando unha li\u00f1a fai un \u00e1ngulo \u03b8 coa metade positiva do eixe \"x\" intersecta a circunferencia unidade. As coordenadas \"x\" e \"y\" deste punto de intersecci\u00f3n son iguais \u00f3 cos \u03b8 e sen \u03b8, respectivamente. O tri\u00e1ngulo no gr\u00e1fico revela a raz\u00f3n: O raio \u00e9 igual \u00e1 hipotenusa e ten lonxitude 1, polo que temos sen \u03b8 = \"y\"/1 e cos \u03b8 = \"x\"/1. A circunferencia unitaria pode ser vista como un xeito de obter un n\u00famero infinito de tri\u00e1ngulos que var\u00edan as lonxitudes dos seus lados pero non a da s\u00faa hipotenusa, constantemente igual a 1.\nPara \u00e1ngulos maiores que 2\u03c0 ou menores que \u22122\u03c0, sinxelamente contin\u00faase a rotar arredor da circunferencia. Neste senso, seno e coseno v\u00f3lvense funci\u00f3ns peri\u00f3dicas de per\u00edodo 2\u03c0:\npara calquera \u00e1ngulo \u03b8 e calquera enteiro \"k\".\nO \"m\u00e1is pequeno\" per\u00edodo positivo dunha funci\u00f3n peri\u00f3dica ch\u00e1mase \"per\u00edodo primitivo\" da funci\u00f3n. O Per\u00edodo primitivo do seno, coseno, secante ou cosecante \u00e9 un c\u00edrculo completo, i.e. 2\u03c0 radi\u00e1ns ou 360 graos; o da tanxente ou cotanxente \u00e9 s\u00f3 un semic\u00edrculo, i.e. \u03c0 radi\u00e1ns ou 180 graos.\nArriba, s\u00f3 o seno e coseno foron definidos directamente sobre a circunferencia unidade, mais as outras catro funci\u00f3ns elementais en trigonometr\u00eda poden ser definidas por:\nDe xeito alternativo, \"todas\" as funci\u00f3ns trigonom\u00e9tricas b\u00e1sicas poden ser definidas sobre a circunferencia unidade, do xeito usado historicamente. En particular, para unha corda do c\u00edrculo, onde \u03b8 \u00e9 a metade do \u00e1ngulo subtendido, sen(\u03b8) \u00e9 \"GF\" (a metade da corda), definici\u00f3n introducida na India (como pode verse abaixo). cos(\u03b8) \u00e9 a distancia horizontal \"OG\", tan(\u03b8) \u00e9 a lonxitude do segmento \"FE\" da li\u00f1a tanxente \u00e1 circunferencia en \"F\", de aqu\u00ed o nome \"tanxente\" para esta funci\u00f3n. cot(\u03b8) \u00e9 outro segmento tanxente, \"DF\". sec(\u03b8) = \"OE\" e cosec(\u03b8) = \"OD\" son segmentos de li\u00f1as secantes (intersecando a circunferencia en dous puntos), e poden ser vistos como proxecci\u00f3ns de \"OF\" \u00f3 longo da tanxente en \"F\" nos eixes horizontal e vertical, respectivamente. A partir desta construci\u00f3n, \u00e9 doado ver que secante e tanxente diverxen cando \u03b8 se aproxima a \u03c0/2 (90\u00ba) e que cosecante e cotanxente f\u00e1no cando \u03b8 se aproxima a cero.\nPres\u00e9ntase aqu\u00ed un gr\u00e1fico de seno e coseno:\nDefinici\u00f3ns por series.\n\"Advertencia\": Aqu\u00ed, e en xeral no c\u00e1lculo, \u00e9 de importancia capital que os \u00e1ngulos sexan expresados en radi\u00e1ns.\nUsando s\u00f3 xeometr\u00eda e propiedades de l\u00edmites, pode amosarse que a derivada do seno \u00e9 o coseno, e a do coseno \u00e9 menos o seno. Pode usarse ent\u00f3n a teor\u00eda das series de Taylor para amosar que as seguintes identidades se mante\u00f1en para todo n\u00famero real \"x\":\nEstas identidades son a mi\u00fado tomadas como \"definici\u00f3ns\" das funci\u00f3ns seno e coseno. As\u00ed, con frecuencia, son usadas como punto de partida nun tratamento rigoroso das funci\u00f3ns trigonom\u00e9tricas e as s\u00faas aplicaci\u00f3ns (i.e. en series de Fourier), pois a teor\u00eda das series infinitas pode ser desenvolvida a partir dos fundamentos dos n\u00fameros reais, independentemente de calquera outra consideraci\u00f3n xeom\u00e9trica. A diferenciabilidade e continuidade destas funci\u00f3ns est\u00e1n establecidas unicamente a partir das definici\u00f3ns por series.\nRelaci\u00f3ns coa funci\u00f3n exponencial.\nSubministrando argumentos complexos \u00e1s funci\u00f3ns seno e coseno, am\u00f3sase que te\u00f1en partes imaxinarias e reais, respectivamente, da funci\u00f3n exponencial complexa cando o seu argumento \u00e9 puramente imaxinario:\nEsta relaci\u00f3n foi notada en primeiro lugar por Euler e a identidade \u00e9 chamada f\u00f3rmula de Euler da an\u00e1lise complexa. Neste xeito, as funci\u00f3ns trigonom\u00e9tricas v\u00f3lvense esenciais na interpretaci\u00f3n xeom\u00e9trica da an\u00e1lise complexa. Por exemplo, coa anterior identidade, se se considera que a circunferencia unidade no plano de , definida por \"e\"i\"x\", e como anteriormente, podemos parametrizar esta circunferencia en termos de senos e cosenos, a relaci\u00f3n entre a exponencial complexa e as funci\u00f3ns trigonom\u00e9tricas v\u00f3lvese m\u00e1is patente.\nAdemais, isto permite para a definici\u00f3n das funci\u00f3ns trigonom\u00e9tricas para argumentos complexos \"z\":\nO que amosa que os procesos exponenciais est\u00e1n intimamente ligados \u00f3 comportamento peri\u00f3dico.\nDefinici\u00f3ns mediante ecuaci\u00f3ns diferenciais.\nTanto o seno como o coseno satisf\u00e1n a ecuaci\u00f3n diferencial\n\u00e9 dicir, cada unha \u00e9 a inversa aditiva da s\u00faa derivada segunda. No espazo vectorial bidimensional \"V\" consistente en todas as soluci\u00f3ns desta ecuaci\u00f3n, a funci\u00f3n seno \u00e9 a soluci\u00f3n \u00fanica que satisfai as condici\u00f3ns iniciais \"y\"(0) = 0 e \"y\"\u2032(0) = 1, e a funci\u00f3n coseno \u00e9 a \u00fanica que satisfai as condici\u00f3ns iniciais \"y\"(0) = 1 e \"y\"\u2032(0) = 0. Noutras palabras, as funci\u00f3ns seno e coseno son soluci\u00f3ns particulares que xuntas forman a base de \"V\". Este m\u00e9todo de definir seno e coseno \u00e9 equivalente ao da f\u00f3rmula de Euler. (Ver ecuaci\u00f3n diferencial lineal.) Esta ecuaci\u00f3n diferencial pode ser usada non s\u00f3 para definir seno e coseno, sen\u00f3n tam\u00e9n para probar as identidades trigonom\u00e9tricas de ditas funci\u00f3ns.\nA funci\u00f3n tanxente \u00e9 a \u00fanica soluci\u00f3n \u00e1 ecuaci\u00f3n da ecuaci\u00f3n diferencial non linear.\nsatisfacendo as condici\u00f3ns iniciais \"y\"(0) = 0. Esta \u00e9 unha proba visual moi interesante de que a funci\u00f3n tanxente satisfai esta ecuaci\u00f3n diferencial.\nFunci\u00f3ns inversas.\nAs funci\u00f3ns trigonom\u00e9tricas son peri\u00f3dicas, polo que podemos restrinxir os seus dominios antes de definir unha \u00fanica inversa. No que segue, as funci\u00f3ns \u00e1 esquerda son definidas pola ecuaci\u00f3n \u00e1 s\u00faa dereita; non son identidades probadas. As inversas principais son definidas como:\nPara as funci\u00f3ns trigonom\u00e9tricas inversas, a notaci\u00f3n sen\u2212 1 e cos\u2212 1 \u00e9 a mi\u00fado substitu\u00edda por arcsen e arccos etc.\nEstas funci\u00f3ns poden ser definidas probando que son antederivadas doutras funci\u00f3ns. Ent\u00f3n, cada funci\u00f3n est\u00e1 determinada de xeito \u00fanico polo seu valor nun \u00fanico punto:\nNota: arcsec pode ser chamado arcsegundo.\nPropiedades e aplicaci\u00f3ns.\nAs funci\u00f3ns trigonom\u00e9tricas, cono suxire o seu nome, son b\u00e1sicas en trigonometr\u00eda, en particular a causa dos seguintes resultados:\nA lei dos senos para un tri\u00e1ngulo arbitrario establece:\nO que pode probarse por divisi\u00f3n do tri\u00e1ngulo en dous rect\u00e1ngulos e usando a definici\u00f3n anterior de seno. sen(\"A\")/\"a\" no teorema \u00e9 rec\u00edproco do di\u00e1metro do c\u00edrculo a trav\u00e9s de tres puntos \"A\", \"B\" e \"C\". A lei \u00e9 \u00fatil para c\u00e1lculo das lonxitudes dos lados desco\u00f1ecidos dun tri\u00e1ngulo se son dados dous \u00e1ngulos e un lado. Esta \u00e9 unha situaci\u00f3n com\u00fan en \"triangulaci\u00f3n\", unha t\u00e9cnica para determinar distancias desco\u00f1ecidas a partir da medida de dous \u00e1ngulos e unha distancia implicada accesible.\nSe o \u00e1ngulo non est\u00e1 contido entre dous lados, o tri\u00e1ngulo pode non ser \u00fanico.\nA lei dos cosenos \u00e9 unha extensi\u00f3n do Teorema de Pit\u00e1goras:\nDe novo, este teorema pode ser probado dividindo o tri\u00e1ngulo en dous rect\u00e1ngulos. Esta lei \u00e9 \u00fatil para determinar o dato desco\u00f1ecido dun tri\u00e1ngulo se son co\u00f1ecidos dous lados e un \u00e1ngulo.\nHai tam\u00e9n unha lei de tanxentes:\nAs funci\u00f3ns trigonom\u00e9tricas son tam\u00e9n importantes fora do estudo dos tri\u00e1ngulos. Existen funci\u00f3ns peri\u00f3dicas con formatos gr\u00e1ficos caracter\u00edsticos, \u00fatis para modelar fen\u00f3menos recorrentes como ondas de son ou luz. Cada sinal pode ser escrita como unha suma infinita de funci\u00f3ns seno e coseno de diferentes frecuencias; esa \u00e9 a idea b\u00e1sica da an\u00e1lise de Fourier, no que as series trigonom\u00e9tricas son usadas para resolver unha variedade de problemas de ecuaci\u00f3ns de diferenciais parciais con valores nos l\u00edmites.\nA imaxe da dereita amosa un gr\u00e1fico bidimensional baseado unha suma de senos e cosenos, ilustrando o feito de que as series de Fourier poden describir curvas de complicaci\u00f3n arbitraria. A s\u00faa ecuaci\u00f3n \u00e9:\nonde \"F\"(\"n\") \u00e9 o en\u00e9simo n\u00famero de Fibonacci.\nPara un c\u00e1lculo de moitas relaci\u00f3ns entre funci\u00f3ns trigonom\u00e9tricas, ver o artigo identidade trigonom\u00e9trica.\nHistoria.\nO estudo sistem\u00e1tico m\u00e1is antigo das funci\u00f3ns trigonom\u00e9tricas e a tabulaci\u00f3n dos seus valores foi levado a cabo por Hiparco de Nicea (180 a.C.-a25 a.C.), que tabulou as lonxitudes dos arcos de circunferencia (\u00e1ngulo \"A\" veces o radio \"r\") coas lonxitudes das cordas subtendidas (2\"r\" sin(\"A\"/2)). Despois, Tolomeo (S. II) ampliou dito traballo no seu \"Almaxesto\", derivando as f\u00f3rmulas de suma e resta para os equivalentes de sin(\"A\" + \"B\") e cos(\"A\" + \"B\"). Tolomeo tam\u00e9n derivou o equivalente da f\u00f3rmula do \u00e1ngulo metade sin(\"A\"/2)2 = (1 \u2212 cos(\"A\"))/2, permet\u00e9ndolle crear t\u00e1boas con calquera precisi\u00f3n desexada. Ningunha das t\u00e1boas anteriores sobreviviu ata os nosos d\u00edas.\nO seguinte desenvolvemento significativo da trigonometr\u00eda foi na India, nos traballos co\u00f1ecidos como \"Siddhantas\" (S. IV e S. V), que definiu por vez primeira o seno como a relaci\u00f3n moderna entre a metade dun \u00e1ngulo e a metade dunha corda. Os \"Siddhantas\" tam\u00e9n conti\u00f1an as t\u00e1boas m\u00e1is antigas de valores do seno que lograron sobrevivir ata a actualidadea, en intervalos de 3,75\u00ba, dende 0\u00ba a 90\u00ba.\nOs traballos na India foron despois traducidos e mellorados polos \u00e1rabes, que no s\u00e9culo X (no traballo de Abu'l-Wefa) usaban as seis funci\u00f3ns trigonom\u00e9tricas sinxelas que co\u00f1ecemos na actualidade, e ti\u00f1an t\u00e1boas de senos con incrementos de 0,25\u00ba e oito cifras significativas, as\u00ed como t\u00e1boas de tanxentes.\nO noso moderno nome de \"seno\" ven, v\u00eda \"sinus\" (\"ba\u00eda\" ou \"pregue\") en lat\u00edn, dunha traduci\u00f3n err\u00f3nea do s\u00e1nscrito \"jiva\" (ou \"jya\"). \"jiva\" (orixinariamente \"ardha-jiva\", \"media-corda\", no S. VI Aryabhatiya) foi trasliterada polos \u00e1rabes como \"jiba\", pero confundiuse con outro nome, \"jaib\" (\"ba\u00eda\"), polos tradutores europeos como Roberto de Chester e Xerardo de Cremona en Toledo no S. XII, pode que a causa de abreviar en \u00e1rabe \"jiba\" como \"jb\".\nTodos os anteriores traballos antes citados trataban a trigonometr\u00eda como unha parte adxunta no estudo da astronom\u00eda; pode que o primeiro tratamento como tema independente fora en \"De triangulis omnimodus\" (1464) de Regiomontano (1436 - 1476), as\u00ed como no seu posterior \"Tabulae directionum\" (que inclu\u00eda a funci\u00f3n tanxente).\nO \"Opus palatinum de triangulis\" de Reticus, un estudante dea Cop\u00e9rnico, foi o primeiro en definir as funci\u00f3ns trigonom\u00e9tricas directamente en termos de tri\u00e1ngulos rect\u00e1ngulos en troques de c\u00edrculos, con t\u00e1boas para as seis funci\u00f3ns trigonom\u00e9tricas; este traballo foi finalizado por Valentin Otho, estudante de Reticus, no 1596.\nO \"Introductio in analysin infinitorum\" (1748) de Euler foi responsable do establecemento do tratamento anal\u00edtico das funci\u00f3ns trigonom\u00e9tricas, defin\u00edndoas como series infinitas e presentando a \"F\u00f3rmula de Euler\" \"e\"\"ix\" = cos(\"x\") + \"i\" sin(\"x\"). Euler usou as abreviaturas \"sin.\", \"cos.\", \"tang.\", \"cot.\", \"sec.\", e \"cosec.\"."}
{"id": "3085", "revid": "98629", "url": "https://gl.wikipedia.org/wiki?curid=3085", "title": "Feira da ciencia e tecnolox\u00eda", "text": "Unha feira da ciencia e tecnolox\u00eda \u00e9 unha feira onde se presentan montaxes e investigaci\u00f3ns cient\u00edficas e tecnol\u00f3xicas. A denominaci\u00f3n pode variar dependendo da dedicaci\u00f3n tem\u00e1tica, concepci\u00f3n do desenvolvemento ou mesmo do pa\u00eds (varios exemplos poden inclu\u00edr, Galiciencia, Feira da Ciencia de Ribadeo, Expociencia, Exporecerca Jove, Euroscience, Google Science Fair etc)\nAlgunhas delas cel\u00e9branse en grandes espazos e te\u00f1en proxecci\u00f3n internacional. Outras son celebradas en instituci\u00f3ns educativas de grao medio co fin de achegar os novos descubrimentos ao alumnado.\nIntroduci\u00f3n.\nUnha feira de ciencia \u00e9 en xeral unha feira onde os participantes presentan os resultados dos seus proxectos de ciencias en xeito de informe, mural e/ou modelos que te\u00f1an creado. As feiras de ciencia perm\u00edtenlles \u00f3s escolares expo\u00f1er e, \u00e1s veces, tam\u00e9n competir en actividades de ciencia e/ou tecnolox\u00eda.\nProxectos longos de ciencia son raros nos centros escolares, nos Estados Unidos, lugar onde eclosionou a realizaci\u00f3n de feiras de ciencia, pero tam\u00e9n en xeral \u00f3 ancho do mundo. As feiras de ciencia proporcionan un mecanismo \u00f3s estudantes cun grande interese en ciencia para dispor dun titor que pode coincidir co propio profesor ou ser totalmente alleo, pertencente a unha universidade pr\u00f3xima, por exemplo, e que poden proporcionar instruci\u00f3n e equipamento que os centros de ensino non poden afrontar.\nNos Estados Unidos de Am\u00e9rica, as feiras de ciencia fix\u00e9ronse populares nos 1950, coa ISEF, co\u00f1ecida ent\u00f3n como a Feira de ciencia Nacional. O interese na ciencia estaba por ent\u00f3n alto despois do horror das d\u00faas bombas at\u00f3micas e o nacemento da televisi\u00f3n. \u00d3 progresar a d\u00e9cada, as historias de ciencia nas noticias, como a vacina de Jonas Salk para combater a polio e os lanzamentos do Programa Sputnik, xuntaron a ciencia ficci\u00f3n e a realidade e trouxeron un n\u00famero crecente de estudantes \u00e1s feiras."}
{"id": "3095", "revid": "5312", "url": "https://gl.wikipedia.org/wiki?curid=3095", "title": "Foguete", "text": "A palabra foguete (), en termos xerais, apl\u00edcase a calquera dispositivo propulsado a reacci\u00f3n pola expulsi\u00f3n dos gases xerados nunha c\u00e1mara de combusti\u00f3n.\nCaracter\u00edsticas.\nDado que o combustible propulsor cont\u00e9n un carburante e un oxidante, o foguete pode propulsarse con independencia do seu contorno, ao contrario que outros motores a reacci\u00f3n, que utilizan o os\u00edxeno presente na atmosfera para queimar o carburante que transportan. O motor dun foguete, polo tanto, \u00e9 autocontido e resulta o \u00fanico adecuado para propulsar expedici\u00f3ns dirixidas ao espazo exterior.\nO impulso para propulsar un foguete bas\u00e9ase na terceira lei da din\u00e1mica, debida a Isaac Newton. Esta lei afirma que para cada acci\u00f3n existe unha reacci\u00f3n da mesma intensidade e sentido oposto.\nTipos.\nOs foguetes p\u00f3dense dividir en dous tipos:\nEn \u00e1mbolos dous casos ch\u00e1mase motor \u00e1 c\u00e1mara de combusti\u00f3n onde se queima o carburante. Nun foguete de carburante l\u00edquido os combustibles propulsores almac\u00e9nanse en tanques separados e fanse entrar en cantidades adecuadas dentro do motor; nos foguetes de carburante s\u00f3lido a carga propulsora almac\u00e9nase e qu\u00e9imase dentro do motor.\nEtimolox\u00eda.\nA palabra foguete util\u00edzase moitas veces para referirse tanto ao dispositivo que produce o empurr\u00f3n como ao conxunto do veh\u00edculo propulsado. Para evitar a ambig\u00fcidade, sobre todo nos casos de veh\u00edculos grandes, como os m\u00edsiles ou os foguetes de lanzamento espacial, ch\u00e1mase motor do foguete ao dispositivo propulsor do mesmo."}
{"id": "3098", "revid": "89787", "url": "https://gl.wikipedia.org/wiki?curid=3098", "title": "Os\u00edxeno", "text": "O os\u00edxeno ou ox\u00edxeno (pronunciado /oks/), \u00e9 un elemento qu\u00edmico de n\u00famero at\u00f3mico 8 e s\u00edmbolo O. Forma parte do grupo dos calc\u00f3xenos e \u00e9 un non metal reactivo e forte axente oxidante que forma compostos facilmente coa maior\u00eda doutros elementos, principalmente en forma de \u00f3xidos. Ten a segunda electronegatividade m\u00e1is alta de todos os elementos qu\u00edmicos, s\u00f3 superado polo fl\u00faor. Medido pola s\u00faa masa, o os\u00edxeno \u00e9 o terceiro elemento m\u00e1is abundante do universo, tras o hidr\u00f3xeno e o helio, e o m\u00e1is abundante na codia terrestre como parte de compostos \u00f3xidos, formando practicamente a metade da s\u00faa masa. En condici\u00f3ns normais de presi\u00f3n e temperatura, dous \u00e1tomos do elemento enl\u00e1zanse para formar o dios\u00edxeno, un gas diat\u00f3mico incoloro, inodoro (sen olor) e ins\u00edpido con f\u00f3rmula . Esta substancia constit\u00fae o 20,8% da atmosfera e resulta vital e necesaria para soster a vida terrestre. Non obstante, varios estudos dos niveis de os\u00edxeno atmosf\u00e9rico indican unha progresi\u00f3n global descendente da proporci\u00f3n deste elemento, principalmente a causa das emisi\u00f3ns procedentes da queima de combustibles f\u00f3siles.\n\u00c9 un gas incoloro, inodoro e ins\u00edpido. Unha gran parte das clases maiores de mol\u00e9culas org\u00e1nicas dos organismos vivos conte\u00f1en os\u00edxeno, como as prote\u00ednas, \u00e1cidos nucleicos, carbohidratos e graxas, as\u00ed como nos constitu\u00edntes maioritarios inorg\u00e1nicos de cascas animais, dentes e \u00f3sos. A maior parte da masa dos organismos vivos ten o os\u00edxeno, un dos compo\u00f1entes da auga, como o principal constitu\u00ednte das formas de vida. Participa de forma moi importante no ciclo enerx\u00e9tico dos seres vivos, esencial na respiraci\u00f3n celular dos organismos aerobios.\nDebido \u00e1 s\u00faa reactividade qu\u00edmica, o os\u00edxeno non pode permanecer na atmosfera terrestre como elemento libre sen ser reabastecido constantemente pola acci\u00f3n fotosint\u00e9tica dos organismos que utilizan a enerx\u00eda solar para producir os\u00edxeno. O os\u00edxeno elemental O2 soamente empezou a acumularse na atmosfera logo da aparici\u00f3n destes organismos, aproximadamente fai 2500 mill\u00f3ns de anos. O al\u00f3tropo ozono () \u00e9 un forte absorbente de radiaci\u00f3n ultravioleta, e a capa de ozono a grande altitude da Terra axuda a protexer a biosfera desta radiaci\u00f3n. Por\u00e9n, o ozono \u00e9 un axente contaminante preto da superficie terrestre, d\u00e1ndose como produto derivado do \"smog\". A altitudes de \u00f3rbita baixa terrestre, o os\u00edxeno at\u00f3mico presente causa a corrosi\u00f3n das naves espaciais.\nO os\u00edxeno foi descuberto de forma independente polo qu\u00edmico sueco Carl Wilhelm Scheele en Uppsala cara ao ano 1773, e polo cient\u00edfico brit\u00e1nico Joseph Priestley en Wiltshire no ano 1774, pero Priestley adoita nomearse de forma prioritaria xa que a s\u00faa obra publicouse primeiro. En 1777 Antoine Lavoisier deulle o seu nome, e grazas aos seus experimentos axudou a desacreditar a ata ent\u00f3n popular teor\u00eda do floxisto da combusti\u00f3n e corrosi\u00f3n. O nome prov\u00e9n das ra\u00edces gregas \u1f40\u03be\u03cd\u03c2 (oks\u00fds) (\u00ab\u00e1cido\u00bb, literalmente \u00abpunzante\u00bb, en referencia ao sabor dos \u00e1cidos) e \u03b3\u03cc\u03bd\u03bf\u03c2 (-g\u00f3nos) (\u00abprodutor\u00bb, literalmente \u00abenxendrador\u00bb), porque na \u00e9poca en que se lle deu esta denominaci\u00f3n cr\u00edase, incorrectamente, que todos os \u00e1cidos requir\u00edan os\u00edxeno para a s\u00faa composici\u00f3n. As aplicaci\u00f3ns m\u00e1is habituais do os\u00edxeno son entre outras o seu uso en calefacci\u00f3ns residenciais e motores de combusti\u00f3n interna, na produci\u00f3n de aceiro, pl\u00e1sticos e t\u00e9xtiles, aplicaci\u00f3ns de corte industrial e soldadura de aceiros e outros metais, como propulsor para foguetes, para terapias de os\u00edxeno e sistemas de soporte vital en aeronaves, submarinos, naves espaciais tripuladas e no mergullo.\nCaracter\u00edsticas.\nEstrutura molecular e propiedades.\nEn condici\u00f3ns normais de presi\u00f3n e temperatura o os\u00edxeno \u00e9 un gas incoloro e inodoro con f\u00f3rmula molecular O2, no que dous \u00e1tomos de os\u00edxeno se enlazan cunha configuraci\u00f3n electr\u00f3nica en estado triplete. Este enlace ten unha orde de enlace de dous e ad\u00f3itase simplificar nas descrici\u00f3ns como un enlace dobre ou como unha combinaci\u00f3n dun enlace de dous electr\u00f3ns e dous enlaces de tres electr\u00f3ns.\nO os\u00edxeno triplete \u00e9 o estado fundamental da mol\u00e9cula O2, que conta con dous electr\u00f3ns desemparellados que ocupan dous orbitais moleculares dexenerados. Estes orbitais clasif\u00edcanse como antienlaces -debilitan a orde de enlace de tres a dous-, de maneira que o enlace do dios\u00edxeno \u00e9 m\u00e1is d\u00e9bil que o triplo enlace do nitr\u00f3xeno diat\u00f3mico, no que todos os orbitais dos enlaces moleculares se reenchen, pero alg\u00fans orbitais de antienlace non o est\u00e1n.\nNa s\u00faa forma normal de triplete, as mol\u00e9culas de O2 son paramagn\u00e9ticas; \u00e9 dicir, que en presenza dun campo magn\u00e9tico forman un im\u00e1n, debido ao momento magn\u00e9tico do spin dos electr\u00f3ns desemparellados na mol\u00e9cula e a interacci\u00f3n de cambio negativa entre mol\u00e9culas de O2 contiguas. Un im\u00e1n atrae o os\u00edxeno l\u00edquido ata tal punto que, en demostraci\u00f3ns de laboratorio, un f\u00edo de os\u00edxeno l\u00edquido pode sosterse contra o seu propio peso entre os polos dun im\u00e1n potente.\nO os\u00edxeno molecular singlete \u00e9 un nome dado a varias especies de O2 de maior enerx\u00eda, nas que todos os spins dos electr\u00f3ns se emparellan. \u00c9 moito m\u00e1is reactivo con mol\u00e9culas org\u00e1nicas habituais que o os\u00edxeno molecular en si mesmo. Na natureza, o os\u00edxeno singlete ad\u00f3itase formar coa auga na fotos\u00edntese, usando a enerx\u00eda solar. Tam\u00e9n se produce na troposfera por mor da fot\u00f3lise do ozono pola luz de onda curta, as\u00ed como polo sistema inmunitario como unha fonte de os\u00edxeno activo. Nos organismos fotosint\u00e9ticos -e posiblemente tam\u00e9n nos animais- os carotenoides xogan un papel fundamental na absorci\u00f3n de enerx\u00eda do os\u00edxeno singlete e a conversi\u00f3n deste ao seu estado non excitado antes de que poida causar dano aos tecidos.\nAl\u00f3tropos.\nO al\u00f3tropo m\u00e1is normal do os\u00edxeno elemental \u00e9 o chamado dios\u00edxeno (O2), que ten unha lonxitude de enlace de 121\u00a0pm e unha enerx\u00eda de enlace de 498\u00a0kJ\u2022mol\u22121, menor que a enerx\u00eda dos outros enlaces dobres ou pares de enlaces simples presentes na biosfera, e responsable da reacci\u00f3n exot\u00e9rmica do O2 con calquera mol\u00e9cula org\u00e1nica. Esta \u00e9 a forma que usan as formas de vida complexas, como os animais, na s\u00faa respiraci\u00f3n celular e \u00e9 a forma que ten unha grande importancia na composici\u00f3n da atmosfera terrestre.\nO trios\u00edxeno (O3) co\u00f1\u00e9cese habitualmente como ozono e \u00e9 un al\u00f3tropo moi reactivo, dani\u00f1o para o tecido pulmonar. O ozono prod\u00facese na atmosfera superior cando o O2 se combina co os\u00edxeno at\u00f3mico a causa da divisi\u00f3n do O2 pola radiaci\u00f3n ultravioleta. Xa que o ozono \u00e9 un poderoso absorbente na rexi\u00f3n ultravioleta do espectro electromagn\u00e9tico, a capa de ozono da atmosfera superior funciona como un escudo protector da radiaci\u00f3n que recibe o planeta. Preto da superficie terrestre, non obstante, \u00e9 un contaminante formado como subproduto das emisi\u00f3ns de autom\u00f3biles (do smog). En 2001 descubriuse a mol\u00e9cula metaestable do tetraos\u00edxeno (O4), e deuse por descontado que exist\u00eda nunha das seis fases do os\u00edxeno s\u00f3lido. En 2006 demostrouse que esta fase, creada mediante a presurizaci\u00f3n do O2 a 20\u00a0GPa, \u00e9, de feito, un cl\u00faster O8 do sistema trigonal. Este cl\u00faster ten potencial para ser un oxidante moito m\u00e1is potente que o O2 e o O3 e poder\u00eda, polo tanto, ser usado como propulsor de foguetes. En 1990 descubriuse unha fase met\u00e1lica cando o os\u00edxeno s\u00f3lido se somete a unha presi\u00f3n superior a 96 GPa e demostrouse en 1998 que a temperaturas moi baixas se converte en supercondutor.\nPropiedades f\u00edsicas.\nO os\u00edxeno \u00e9 m\u00e1is soluble en auga que o nitr\u00f3xeno; esta cont\u00e9n en disoluci\u00f3n aproximadamente unha mol\u00e9cula de O2 por cada d\u00faas mol\u00e9culas de N2, comparado coa proporci\u00f3n na atmosfera, que v\u00e9n ser de 1:4. A solubilidade do os\u00edxeno na auga depende da temperatura, disolv\u00e9ndose arredor do dobre (14,6\u00a0mg\u2022L\u22121) a 0\u00a0\u00b0C que a 20\u00a0\u00b0C (7,6\u00a0mg\u2022L\u22121). A 25\u00a0\u00b0C e 1 atmosfera de presi\u00f3n, a auga doce conten arredor de 6,04\u00a0mililitros\u00a0(ml) de os\u00edxeno por litro, mentres que a auga mari\u00f1a cont\u00e9n arredor de 4,95\u00a0ml por litro. A 5\u00a0\u00b0C a solubilidade incrementase ata 9,0\u00a0ml (un 50 % m\u00e1is que a 25\u00a0\u00b0C) por litro na auga e 7,2\u00a0ml (45 % m\u00e1is) na auga do mar.\nO os\u00edxeno cond\u00e9nsase a 90,20 K (-182,95\u00a0\u00b0C, -297,31\u00a0\u00b0F) e conx\u00e9lase a 54,36 K (-218,79\u00a0\u00b0C, -361,82\u00a0\u00b0F). Tanto o O2 l\u00edquido como o s\u00f3lido son substancias cunha suave cor azul ceo causado pola absorci\u00f3n no vermello, en contraste coa cor azul do ceo, que se debe \u00e1 dispersi\u00f3n de Rayleigh da luz azul. O O2 l\u00edquido de gran pureza ad\u00f3itase obter a trav\u00e9s da destilaci\u00f3n fraccionada de ar licuado. O os\u00edxeno l\u00edquido tam\u00e9n pode producirse por condensaci\u00f3n do ar, usando nitr\u00f3xeno l\u00edquido como refrixerante. \u00c9 unha substancia altamente reactiva e debe separarse de materiais inflamables.\nA espectroscopia do os\u00edxeno molecular as\u00f3ciase cos procesos atmosf\u00e9ricos das auroras e outras emisi\u00f3ns de luz na atmosfera. A absorci\u00f3n no continuo Herzberg e nas bandas de Schumann\u2013Runge no ultravioleta produce os\u00edxeno at\u00f3mico de notable importancia na qu\u00edmica da atmosfera media. O os\u00edxeno molecular singlete en estado excitado \u00e9 responsable da luminescencia qu\u00edmica vermella nas soluci\u00f3ns.\nAbundancia.\nO os\u00edxeno \u00e9 o elemento qu\u00edmico m\u00e1is abundante, por masa, na biosfera, o aire, o mar e o chan terrestre. \u00c9, as\u00ed mesmo, o terceiro m\u00e1is abundante no universo, tralo hidr\u00f3xeno e o helio. Ao redor do 0,9 % da masa do Sol \u00e9 os\u00edxeno, que constit\u00fae tam\u00e9n o 49,2 % da masa da codia terrestre (arredor dun 46,7%), e \u00e9 o principal compo\u00f1ente dos oc\u00e9anos (arredor do 87% como compo\u00f1ente da auga) O os\u00edxeno gaseoso \u00e9 o segundo compo\u00f1ente m\u00e1is abundante na atmosfera xa que supon un 20,8 % do seu volume e o 23,1 % da s\u00faa masa (unhas 1015 toneladas). A Terra \u00e9 unha excepci\u00f3n entre os planetas do Sistema Solar pola alta concentraci\u00f3n de os\u00edxeno gaseoso na s\u00faa atmosfera; por exemplo, Marte (cun 0,1 % de O2 do total do seu volume) e Venus te\u00f1en concentraci\u00f3ns moito menores. Con todo, o O2 que rodea a estes planetas prov\u00e9n exclusivamente das reacci\u00f3ns que sofren mol\u00e9culas que conte\u00f1en os\u00edxeno, como o di\u00f3xido de carbono, por efecto da radiaci\u00f3n ultravioleta.\nOs \u00f3xidos de metais, silicatos (SiO44-) e carbonatos (CO32-) at\u00f3panse a mi\u00fado en rochas e chan. Na atmosfera at\u00f3pase como os\u00edxeno molecular, O2, di\u00f3xido de carbono e en menor proporci\u00f3n como mon\u00f3xido de carbono (CO), ozono (O3), di\u00f3xido de nitr\u00f3xeno (NO2), mon\u00f3xido de nitr\u00f3xeno (NO) ou di\u00f3xido de xofre (SO2). Nos planetas exteriores (os que est\u00e1n m\u00e1is lonxe do Sol) e en cometas at\u00f3pase auga xeada e outros compostos de os\u00edxeno, por exemplo, en Marte hai di\u00f3xido de carbono xeado. O espectro deste elemento tam\u00e9n se aprecia con frecuencia nas estrelas.\nA infrecuentemente alta concentraci\u00f3n de os\u00edxeno gaseoso na Terra \u00e9 o resultado do ciclo de circulaci\u00f3n. Este ciclo bioxeoqu\u00edmico describe o movemento do os\u00edxeno no interior das s\u00faas tres principais reservas no planeta: a atmosfera, a biosfera e a litosfera. O factor de conduci\u00f3n m\u00e1is importante neste ciclo \u00e9 a fotos\u00edntese, responsable da atmosfera moderna da Terra, que libera os\u00edxeno na atmosfera, mentres que os procesos de respiraci\u00f3n e descomposici\u00f3n elim\u00ednano.\nO os\u00edxeno non combinado tam\u00e9n se d\u00e1 en soluci\u00f3ns nas masas de auga do planeta. A maior solubilidade do O2 a baixa temperatura ten implicaci\u00f3ns importantes para a vida mari\u00f1a, xa que os oc\u00e9anos polares soste\u00f1en unha densidade de vida moito maior debido ao seu superior contido de os\u00edxeno. A cantidade de O2 na auga pode verse reducida pola contaminaci\u00f3n h\u00eddrica, debido \u00e1 acci\u00f3n da descomposici\u00f3n das algas e outros biomateriais por un proceso chamado eutrofizaci\u00f3n. Os cient\u00edficos aval\u00edan este aspecto da calidade da auga a trav\u00e9s da medici\u00f3n da s\u00faa demanda biol\u00f3xica de os\u00edxeno, ou cantidade de O2 necesaria para degradar a materia org\u00e1nica acumulada.\nIs\u00f3topos e orixe estelar.\nO os\u00edxeno que atopamos na natureza componse de tres is\u00f3topos estables: 16O, 17O e 18O, sendo o 16O o m\u00e1is abundante (99,762 % de abundancia natural). A maior parte do 16O sintet\u00edzase ao final do proceso de combusti\u00f3n do helio nunha estrela masiva, pero outra parte prod\u00facese no proceso de combusti\u00f3n do neon. O 17O xorde fundamentalmente pola combusti\u00f3n do hidr\u00f3xeno en helio durante o ciclo CNO, convert\u00e9ndoo nun is\u00f3topo com\u00fan nas zonas de combusti\u00f3n de hidr\u00f3xeno nas estrelas. Pola s\u00faa banda, a maior\u00eda do 18O prod\u00facese cando o 14N \u2014que abunda debido \u00e1 combusti\u00f3n CNO\u2014 captura un n\u00facleo de 4He, causando unha abundancia de 18O nas zonas ricas en helio das estrelas masivas.\nCaracteriz\u00e1ronse catorce radiois\u00f3topos, dos que os m\u00e1is estables son o 15O cun per\u00edodo de semidesintegraci\u00f3n de 70,606\u00a0segundos. Todos os restantes is\u00f3topos radioactivos te\u00f1en per\u00edodos de semidesintegraci\u00f3n inferiores a 27\u00a0segundos e a maior parte destes, inferiores a 83\u00a0milisegundos. A forma de descomposici\u00f3n dos is\u00f3topos m\u00e1is lixeiros que o 16O \u00e9 a descomposici\u00f3n \u03b2+ para producir nitr\u00f3xeno e, para os m\u00e1is pesados que o 18O, a desintegraci\u00f3n beta para formar fl\u00faor.\nCompostos.\nO estado de oxidaci\u00f3n do os\u00edxeno \u00e9 -2 en case todos os compostos co\u00f1ecidos do os\u00edxeno. Pola s\u00faa banda, o estado de oxidaci\u00f3n -1 at\u00f3pase nuns cantos compostos, como os per\u00f3xidos. Os compostos noutro estado de oxidaci\u00f3n son moi pouco com\u00fans: -1/2 (super\u00f3xidos), -1/3 (oz\u00f3nidos), 0 (elemental, hipofluoroso), +1/2 (diosixenil), +1 (difluoruro de dios\u00edxeno) e +2 (difluoruro de os\u00edxeno).\nA s\u00faa alta electronegatividade fai que reaccione con case calquera elemento qu\u00edmico, ag\u00e1s os gases nobres. O composto m\u00e1is salientable que forma \u00e9 a auga (H2O); outros compostos ben co\u00f1ecidos son o di\u00f3xido de carbono, os alcois (R-OH), aldehidos, (R-CHO), e \u00e1cidos carbox\u00edlicos (R-COOH). Os radicais clorato (ClO3-), perclorato (ClO4-), cromato (CrO42-), dicromato (Cr2O72-), permanganato (MnO4-) e nitrato (NO3-) son fortes axentes oxidantes. O ozono (O3) f\u00f3rmase por descargas el\u00e9ctricas en presenza de os\u00edxeno molecular, como por exemplo durante as tormentas el\u00e9ctricas. Tam\u00e9n se ten atopado no os\u00edxeno l\u00edquido, en pequenas cantidades, unha dobre mol\u00e9cula de os\u00edxeno (O2)2.\n\u00d3xidos e outros compostos inorg\u00e1nicos.\nA auga (H2O) \u00e9 o \u00f3xido de hidr\u00f3xeno e \u00e9 o composto de os\u00edxeno m\u00e1is com\u00fan. Os \u00e1tomos de hidr\u00f3xeno est\u00e1n enlazados covalentemente ao os\u00edxeno na mol\u00e9cula da auga, pero nunha masa de auga tam\u00e9n est\u00e1n atra\u00eddos (cunha atracci\u00f3n duns 23,3\u00a0kJ\u2022mol\u22121 por \u00e1tomo de hidr\u00f3xeno) polo \u00e1tomo de os\u00edxeno doutra mol\u00e9cula de auga pr\u00f3xima. Estes enlaces de hidr\u00f3xeno entre as mol\u00e9culas de auga mant\u00e9\u00f1enas aproximadamente un 15 % m\u00e1is preto do que ser\u00eda esperable nun l\u00edquido simple s\u00f3 coas forzas de Van der Waals.\nDebido a s\u00faa electronegatividade, o os\u00edxeno forma enlaces qu\u00edmicos con case todos os demais elementos a temperaturas elevadas para dar os \u00f3xidos correspondentes. Con todo, alg\u00fans elementos forman \u00f3xidos directamente en condici\u00f3ns normais de presi\u00f3n e temperatura, como o \u00f3xido formado do ferro. A superficie de metais como o aluminio e o titanio oxidase en presenza do aire e c\u00f3brese cunha fina capa de \u00f3xido que pasiva o metal e ralentiza a corrosi\u00f3n. Alg\u00fans dos \u00f3xidos met\u00e1licos de transici\u00f3n at\u00f3panse na natureza como compostos non estequiom\u00e9tricos, con lixeiramente menos metal do que a f\u00f3rmula qu\u00edmica suxire. Por exemplo, o FeO (wustita), que se forma de xeito natural, escr\u00edbese en realidade como Fex-1O, onde a \u00abx\u00bb est\u00e1 normalmente en torno a 0,05.\nO os\u00edxeno como composto est\u00e1 presente na atmosfera en pequenas cantidades en forma de di\u00f3xido de carbono (CO2). As rochas da codia terrestre comp\u00f3\u00f1ense en gran parte de \u00f3xidos de silicio (di\u00f3xido de silicio SiO2, que se atopa no granito e a area), de aluminio (al\u00famina Al2O3, na bauxita e o corind\u00f3n), de ferro (\u00f3xido f\u00e9rrico Fe2O3, na hematita e no \u00f3xido) e de calcio (carbonato de calcio CaCO3, na calcaria). O resto da codia terrestre componse tam\u00e9n de compostos de os\u00edxeno, en particular varios silicatos complexos. No manto terrestre, que ten unha masa moito maior que a codia terrestre, abundan os silicatos de ferro e magnesio.\nOs silicatos solubles en auga coas formas Na4SiO4, Na2SiO3 e Na2Si2O5 utilizanse como deterxentes e adherentes. O os\u00edxeno tam\u00e9n act\u00faa como ligaz\u00f3n para metais de transici\u00f3n, formando enlaces de O2 met\u00e1lico co \u00e1tomo de iridio no complexo de Vaska, co platino no PtF6 e co centro de ferro no grupo hemo da hemoglobina.\nCompostos org\u00e1nicos e biomol\u00e9culas.\nEntre as clases m\u00e1is importantes de compostos org\u00e1nicos que conte\u00f1en os\u00edxeno est\u00e1n os seguintes (onde \u00abR\u00bb \u00e9 un grupo org\u00e1nico): alcohois (R-OH), \u00e9teres (R-O-R), cetonas (R-CO-R), aldehidos (R-CO-H), \u00e1cidos carbox\u00edlicos (R-COOH), \u00e9steres (R-COO-R), anh\u00eddridos de \u00e1cido (R-CO-O-CO-R) e amidas (R-C(O)-NR2). Hai moitos disolventes org\u00e1nicos importantes que conte\u00f1en os\u00edxeno, entre eles: acetona, metanol, etanol, alcohol isoprop\u00edlico, furano, tetrahidrofurano, \u00e9ter et\u00edlico, dioxano, etanoato de etilo, dimetilformamida, dimetilsulf\u00f3xido, \u00e1cido ac\u00e9tico e \u00e1cido f\u00f3rmico. A acetona (CH3(CO)CH3) e o fenol (C6H5OH) \u00fasanse como materiais na s\u00edntese de moitas substancias diferentes. Outros compostos org\u00e1nicos importantes que conte\u00f1en os\u00edxeno son: glicerol, formaldehido, glutaraldehido, \u00e1cido ac\u00e9tico e acetamida. Os ep\u00f3xidos son \u00e9teres nos cales o \u00e1tomo de os\u00edxeno forma parte dun anel de tres \u00e1tomos.\nO os\u00edxeno reacciona espont\u00e1neamente con moitos compostos org\u00e1nicos a temperatura ambiente ou inferior, nun proceso chamado autoxidaci\u00f3n. A maior parte dos compostos org\u00e1nicos que conte\u00f1en os\u00edxeno non se producen pola acci\u00f3n directa do O2. Os compostos org\u00e1nicos importantes na industria e o comercio producidos por oxidaci\u00f3n directa dun precursor incl\u00faen ao \u00f3xido de etileno e o \u00e1cido perac\u00e9tico.\nO elemento at\u00f3pase en case todas as biomol\u00e9culas importantes para (ou xeradas por) a vida. S\u00f3 unhas cantas biomol\u00e9culas complexas com\u00fans, como o escualeno e o caroteno, non conte\u00f1en os\u00edxeno. Dos compostos org\u00e1nicos con relevancia biol\u00f3xica, os carbohidratos conte\u00f1en a maior proporci\u00f3n de os\u00edxeno na s\u00faa masa. Todas as graxas, \u00e1cidos graxos, amino\u00e1cidos e prote\u00ednas conte\u00f1en os\u00edxeno (debido \u00e1 presenza de grupos carbonilos neses \u00e1cidos e os seus residuos de \u00e9ster). O os\u00edxeno tam\u00e9n est\u00e1 presente en grupos de fosfato () nas mol\u00e9culas bioloxicamente importantes que transportan enerx\u00eda, ATP e ADP, na estrutura pentosa-fosfato e nas purinas (excepto a adenina e as pirimidinas do ARN e ADN) e nos \u00f3sos como fosfato de calcio e hidroxiapatita.\nPapel biol\u00f3xico.\nFotos\u00edntese e respiraci\u00f3n.\nO os\u00edxeno respirado polos organismos aerobios, liberado polas plantas mediante a fotos\u00edntese, participa en posteriores procesos na conversi\u00f3n de nutrientes en enerx\u00eda (ATP). O os\u00edxeno molecular \u00e9 o aceptor \u00faltimo de electr\u00f3ns da cadea de transporte de electr\u00f3ns na respiraci\u00f3n aer\u00f3bica celular. A s\u00faa diminuci\u00f3n provoca hipoxemia, e a falla total del, anoxia que pode provocar a morte do organismo. Segundo algunhas estimaci\u00f3ns, as algas verdes e as cianobacterias de ambientes mari\u00f1os proporcionan ao redor do 70 % do producido na Terra, e as plantas terrestres, o resto. Outros investigadores estiman que a contribuci\u00f3n oce\u00e1nica ao os\u00edxeno atmosf\u00e9rico \u00e9 a\u00ednda maior, mentres que outros a sit\u00faan por baixo, en torno a un 45 % do os\u00edxeno atmosf\u00e9rico total do planeta cada ano.\nUnha f\u00f3rmula global simplificada da fotos\u00edntese \u00e9:\n6 CO2 + 6 H2O + fot\u00f3ns \u2192 C6H12O6 + 6 O2 \ndi\u00f3xido de carbono + auga + luz solar \u2192 glicosa + dios\u00edxeno\nA formaci\u00f3n fotol\u00edtica do os\u00edxeno a partir de mol\u00e9culas de auga ten lugar nas membranas dos tilacoides dos organismos fotosint\u00e9ticos e require a enerx\u00eda de catro fot\u00f3ns. Est\u00e1n implicados moitos procesos, pero o resultado \u00e9 a formaci\u00f3n dun gradiente de prot\u00f3ns a trav\u00e9s da membrana tilacoidal, que se usa para sintetizar adenos\u00edn trifosfato (ATP) por medio da fotofosforilaci\u00f3n, e a reduci\u00f3n do NADP+. O O2 resultante da oxidaci\u00f3n e rotura da mol\u00e9cula de auga lib\u00e9rase \u00e1 atmosfera.\nO dios\u00edxeno molecular \u00e9 esencial para a respiraci\u00f3n celular en todos os organismos aerobios, xa que as mitocondrias o usan na s\u00faa cadea de transporte electr\u00f3nico, o que indirectamente axuda a que m\u00e1is tarde se xere adenos\u00edn trifosfato durante a fosforilaci\u00f3n oxidativa. A ecuaci\u00f3n da reacci\u00f3n global da respiraci\u00f3n aerobica \u00e9 basicamente a contraria \u00e1 da fotos\u00edntese (a\u00ednda que o proceso non \u00e9 o inverso, sen\u00f3n moi diferente) e simplif\u00edcase da seguinte forma:\nC6H12O6 + 6 O2 \u2192 6 CO2 + 6 H2O + 2880 kJ\u2022mol\u22121\nNos vertebrados, o O2 difunde a trav\u00e9s de membranas pulmonares ou polas branquias cara aos gl\u00f3bulos vermellos. A hemoglobina \u00fanese ao O2 cambiando a s\u00faa cor dun vermello azulado a un vermello brillante (o CO2 lib\u00e9rase desde outra parte da hemoglobina mediante o efecto Bohr). Outros animais usan a hemocianina (moluscos e alg\u00fans artr\u00f3podos) ou a hemeritrina (ara\u00f1as e lagostas). Un litro de sangue pode disolver 200\u00a0cm\u00b3 de O2.\nAs especies reactivas do os\u00edxeno, como o i\u00f3n super\u00f3xido (O2-) e o per\u00f3xido de hidr\u00f3xeno, son perigosos subprodutos orixinados no uso do os\u00edxeno que fan os organismos. Algunhas partes do sistema inmunitario de organismos m\u00e1is avanzados, con todo, crean per\u00f3xido, super\u00f3xido e os\u00edxeno singlete para destru\u00edr microbios invasores. As especies reactivas do os\u00edxeno tam\u00e9n te\u00f1en un rol importante na resposta hipersensible das plantas contra ataques de pat\u00f3xenos.\nUn adulto humano en repouso respira unha media de 13,5 veces por minuto, tomando de 1,8 a 2,4\u00a0gramos de os\u00edxeno por minuto. A suma da cantidade inhalada por todas as persoas do planeta \u00e9 duns 6000 mill\u00f3ns de toneladas de os\u00edxeno por ano.\nContido no corpo.\nO contido de os\u00edxeno libre expresado como presi\u00f3n parcial no corpo dun organismo vertebrado vivo \u00e9 normalmente maior no sistema respiratorio e dimin\u00fae ao longo de calquera sistema arterial, os tecidos perif\u00e9ricos e o sistema venoso, respectivamente. A presi\u00f3n parcial \u00e9 a presi\u00f3n que ter\u00eda o os\u00edxeno se ocupase por si s\u00f3 o volume.\nAcumulaci\u00f3n na atmosfera.\nO os\u00edxeno gaseoso non combinado era case inexistente na atmosfera terrestre antes da evoluci\u00f3n das bacterias e arqueas fotosint\u00e9ticas. Apareceu por primeira vez en cantidades significativas durante o e\u00f3n Paleoproterozoico (fai ao redor de 3000 e 2300 mill\u00f3ns de anos). Nun principio, o os\u00edxeno combinouse con ferro disolto nos oc\u00e9anos para crear formaci\u00f3ns de ferro bandeado. Os oc\u00e9anos comezaron a exhalar os\u00edxeno non combinado fai ao redor de 3000 e 2700 mill\u00f3ns de anos, alcanzando o 10 % do seu nivel actual hai uns 1700 mill\u00f3ns de anos.\nA presenza de grandes cantidades de os\u00edxeno non combinado disolto nos oc\u00e9anos e na atmosfera puido conducir \u00e1 extinci\u00f3n da maior\u00eda dos organismos anaerobios que viv\u00edan ent\u00f3n, durante a Grande Oxidaci\u00f3n (\"cat\u00e1strofe do os\u00edxeno\") hai uns 2400 mill\u00f3ns de anos. Con todo, o uso de O2 na respiraci\u00f3n celular permite producir aos organismos aerobios moito m\u00e1is ATP que os anaerobios, axudando aos primeiros a dominar a biosfera da Terra. A fotos\u00edntese e a respiraci\u00f3n celular do O2 permitiron a evoluci\u00f3n das c\u00e9lulas eucariotas e, finalmente, a aparici\u00f3n de organismos multicelulares complexos como plantas e animais.\nDesde o comezo do per\u00edodo C\u00e1mbrico fai 540 mill\u00f3ns de anos, os niveis de O2 flutuaron entre o 15 % e o 30 % por volume. Cara a finais do Carbon\u00edfero (hai uns 300 mill\u00f3ns de anos) o nivel de O2 na atmosfera alcanzou un volume m\u00e1ximo do 35 %, que puido contribu\u00edr ao gran tama\u00f1o dos insectos e anfibios daquela \u00e9poca. As variaci\u00f3ns nos niveis de os\u00edxeno \u00f3 longo da historia foron modificando os distintos climas. A reduci\u00f3n de niveis de os\u00edxeno causou unha baixada na densidade atmosferica, que a s\u00faa vez incrementou a evaporaci\u00f3n de auga na superficie, dando lugar a un incremento de precipitaci\u00f3ns e unhas temperaturas m\u00e1is temper\u00e1s. A actividade humana, inclu\u00edndo a combusti\u00f3n de 7000 mill\u00f3ns de toneladas de combustible f\u00f3sil cada ano, tivo un impacto moi pequeno na cantidade de os\u00edxeno combinado na atmosfera. Cos niveis actuais da fotos\u00edntese, levar\u00eda uns 2000 anos rexenerar a cantidade total de O2 na atmosfera actual.\nHistoria.\nPrimeiros experimentos.\nUn dos primeiros experimentos co\u00f1ecidos sobre a relaci\u00f3n entre a combusti\u00f3n e o aire desenvolveuno o escritor sobre mec\u00e1nica da Antiga Grecia Fil\u00f3n de Bizancio, no s\u00e9culo II a. C. Na s\u00faa obra \"Pneumatica\", Fil\u00f3n observou que invertendo un recipiente sobre unha candea prendida e rodeando o pescozo deste con auga, unha parte do l\u00edquido sub\u00eda polo pescozo. Supuxo, de forma incorrecta, que algunhas porci\u00f3ns do aire no recipiente convert\u00edanse no elemento cl\u00e1sico lume e, ent\u00f3n, era capaz de escapar a trav\u00e9s de poros no cristal. Moitos s\u00e9culos despois, Leonardo da Vinci observou que unha porci\u00f3n do aire cons\u00f3mese durante a combusti\u00f3n e a respiraci\u00f3n.\nA finais do s\u00e9culo XVII, Robert Boyle probou que o aire \u00e9 necesario para a combusti\u00f3n. O qu\u00edmico ingl\u00e9s John Mayow perfeccionou o seu traballo mostrando que s\u00f3 requir\u00eda dun compo\u00f1ente do aire, que chamou \"spiritus nitroaereus\" ou simplemente \"nitroaereus\". Nun experimento, descubriu que, colocando un rato ou unha candea acesa nun contedor pechado sobre auga, fac\u00eda que esta subise e substitu\u00edse un catorceavo do volume do aire antes de que se apagase a candea e morrese o rato. Debido a isto, supuxo que o \"nitroaereus\" cons\u00f3mese tanto pola respiraci\u00f3n coma pola combusti\u00f3n.\nMayow observou que o antimonio incrementaba o seu peso ao quentarse e inferiu que o \"nitroaereus\" combin\u00e1rase con el. Pensou tam\u00e9n que os pulm\u00f3ns separaban o \"nitroaereus\" do aire e pas\u00e1bano ao sangue, e que a calor animal e o movemento muscular eran produto da reacci\u00f3n do \"nitroaereus\" con certas substancias no corpo. Publicou informes sobre estes experimentos e outras ideas en 1668, na s\u00faa obra \"Tractatus duo\", no tratado \u00abDe respiratione\u00bb.\nTeor\u00eda do floxisto.\nRobert Hooke, Ole Borch, Mikhail Lomonosov e Pierre Bayen produciron os\u00edxeno durante experimentos entre os s\u00e9culos XVII e XVIII, pero ning\u00fan deles o reco\u00f1eceu como un elemento. Isto puido deberse en parte \u00e1 prevalencia da filosof\u00eda da combusti\u00f3n e a corrosi\u00f3n, denominada teor\u00eda do floxisto, que por aquel ent\u00f3n era a explicaci\u00f3n preferida para eses procesos.\nEsta teor\u00eda, establecida en 1667 polo qu\u00edmico alem\u00e1n Johann Joachim Becher e modificada polo tam\u00e9n qu\u00edmico Georg Stahl en 1731, postulaba que todos os materiais combustibles constaban de d\u00faas partes; unha, chamada floxisto, que era emitida ao queimar a substancia en cuesti\u00f3n, e outra, denominada desfloxisticada, que se ti\u00f1a pola s\u00faa verdadeira forma o \"calx\" (cinza; creta en lat\u00edn).\nOs materiais altamente combustibles que deixan pouco residuo, como a madeira ou o carb\u00f3n, cr\u00edanse feitos na s\u00faa maior parte por floxisto, mentres as substancias non combustibles que se corroen, como o ferro, conte\u00f1en moi pouco. O aire non ti\u00f1a ning\u00fan papel na teor\u00eda do floxisto nin se realizaron experimentos cuantivativos para po\u00f1er a proba a idea; pola contra, base\u00e1base en observaci\u00f3ns do que suced\u00eda cando algo se queimaba: os obxectos m\u00e1is com\u00fans parec\u00edan volverse m\u00e1is lixeiros e perder algo no proceso. O feito de que unha substancia como a madeira realmente \"ga\u00f1ase\" peso no seu conxunto durante o queimado ocult\u00e1base pola flotabilidade dos produtos gaseosos da combusti\u00f3n. Unha das primeiras pistas sobre a falsidade da teor\u00eda do floxisto foi que os metais tam\u00e9n ga\u00f1aban peso na oxidaci\u00f3n (cando supostamente perd\u00edan floxisto).\nDescubrimento.\nFoi descuberto polo boticario sueco Karl Wilhelm Scheele que produciu os\u00edxeno gaseoso quentando \u00f3xido de mercurio e varios nitratos ao redor do ano 1772, Scheele chamou ao gas \u00abaire do lume\u00bb, porque era o \u00fanico apoio co\u00f1ecido para a combusti\u00f3n, e escribiu un informe do seu descubrimento nun manuscrito que titulou \u00abChemische Abhandlung von der Luft und dem Feuer\u00bb (\u00abTratado qu\u00edmico do aire e do lume\u00bb) e enviouno ao seu editor en 1775, a\u00ednda que non se publicou ata 1777.\nO seu traballo non tivo reco\u00f1ecemento inmediato, sendo en ocasi\u00f3ns atribu\u00eddo a Joseph Priestley, que fixo un descubrimento independente o 1 de agosto de 1774. Este levou a cabo un experimento no que enfocou a luz solar sobre \u00f3xido de mercurio(II) (HgO) no interior dun tubo de cristal, que liberou un gas que el chamou \u00abaire desfloxisticado\u00bb. Notou que as candeas prend\u00edan m\u00e1is v\u00edvamente no gas e que o rat\u00f3 estaba m\u00e1is activo e viv\u00eda m\u00e1is tempo mentres o respiraba. Tras inhalar el mesmo o gas, escribiu: \u00abA sensaci\u00f3n do gas nos meus pulm\u00f3ns non era perceptiblemente diferente ao do aire normal, pero sent\u00edn o meu peito particularmente lixeiro e desafogado durante un intre despois\u00bb. Priestley publicou os seus achados en 1775 nun artigo titulado \u00abAn Account of Further Discoveries in Air\u00bb (\u00abInforme de m\u00e1is descubrimentos no aire\u00bb), que inclu\u00edu no segundo volume do seu libro titulado \"Experiments and Observations on Different Kinds of Air\". Debido a que publicou os seus achados primeiro, Priestley adoita ser considerado o autor do descubrimento.\nO famoso qu\u00edmico franc\u00e9s Antoine Lavoisier reclamou posteriormente ter descuberto a substancia de forma independente. No entanto, Priestley visitou a Lavoisier en outubro de 1774 e faloulle sobre o seu experimento e de como liberara o novo gas. Scheele tam\u00e9n escribiu unha carta a Lavoisier o 30 de setembro dese mesmo ano, na que describ\u00eda o seu propio descubrimento da substancia antes desco\u00f1ecida, pero o franc\u00e9s nunca reco\u00f1eceu tela recibido. Logo da morte de Scheele atopouse unha copia da carta entre as s\u00faas pertenzas.\nContribuci\u00f3n de Lavoisier.\nA\u00ednda que foi cuestionado na s\u00faa \u00e9poca, Lavoisier conduciu os primeiros experimentos cuantitativos adecuados sobre a oxidaci\u00f3n e deu a primeira explicaci\u00f3n correcta sobre o funcionamento da combusti\u00f3n. Usou estes e outros experimentos similares que comezaron en 1774 para desacreditar a teor\u00eda do floxisto e para demostrar que a substancia descuberta por Priestley e Scheele era un elemento qu\u00edmico.\nNun experimento, Lavoisier observou que non se produc\u00eda un incremento global no peso cando se quentaban o esta\u00f1o e o aire nun contedor pechado. Notou que, cando abriu o contedor, o aire entrou subitamente nel, o que indicaba que parte do aire atrapado consumirase. Tam\u00e9n notou que o esta\u00f1o aumentara o seu peso e que o aumento era igual ao do peso do aire que volveu ao contedor cando o abriu. Este e outros experimentos sobre a combusti\u00f3n documentaronse no seu libro \"Sur la combustion en g\u00e9n\u00e9ral\", publicado en 1777. Nesa obra, probou que o aire \u00e9 unha mestura de dous gases: o \u00abaire esencial\u00bb, fundamental para a combusti\u00f3n e a respiraci\u00f3n, e o \"azote\" (do grego \"\u1f04\u03b6\u03c9\u03c4\u03bf\u03bd\", \"\u00e1ds\u00f5ton\", sen vida), que non serv\u00eda para ningunha das d\u00faas, denominar\u00edase posteriormente nitr\u00f3xeno.\nLavoisier renomeou ao \u00abaire esencial\u00bb como \"os\u00edxeno\" en 1777, das ra\u00edces gregas \"\u1f40\u03be\u03cd\u03c2 (oks\u00fds)\" (\u00e1cido, literalmente \u00abpunzante\u00bb, polo sabor dos \u00e1cidos) e \"-\u03b3\u03b5\u03bd\u03ae\u03c2 (-gen\u0113s)\" (produtor, literalmente \u00abenxendrador\u00bb), porque pensaba, erroneamente, que o ox\u00edxeno era un constitu\u00ednte de todos os \u00e1cidos. Os qu\u00edmicos -en particular sir Humphry Davy en 1812- ao cabo dun tempo determinaron que Lavoisier se equivocara na s\u00faa apreciaci\u00f3n, pois, de feito, o que forma a base dos \u00e1cidos \u00e9 o hidr\u00f3xeno, mais o nome xa se popularizara o suficiente como para permanecer.\nHistoria posterior.\nA hip\u00f3tese at\u00f3mica orixinal de John Dalton asum\u00eda que todos os elementos eran monoat\u00f3micos e que os \u00e1tomos dos compostos ter\u00edan normalmente as relaci\u00f3ns at\u00f3micas m\u00e1is simples. Por exemplo, Dalton pensaba que a f\u00f3rmula da auga era HO, presentando a masa at\u00f3mica do os\u00edxeno como 8 veces a do hidr\u00f3xeno, no canto de 16, o valor que se lle d\u00e1 hoxe en d\u00eda. En 1805, Louis Joseph Gay-Lussac e Alexander von Humboldt mostraron que a auga est\u00e1 formada por dous volumes de hidr\u00f3xeno e un de os\u00edxeno e, en 1811, Amedeo Avogadro deu coa correcta interpretaci\u00f3n da composici\u00f3n do l\u00edquido, baseada na que hoxe se denomina Lei de Avogadro e na suposici\u00f3n de mol\u00e9culas diat\u00f3micas elementais. \nA finais do s\u00e9culo XIX, os investigadores d\u00e9ronse conta de que o aire pod\u00eda licuarse e os seus compo\u00f1entes illarse mediante compresi\u00f3n e arrefriamento. Utilizando un m\u00e9todo de fervenza, o qu\u00edmico e f\u00edsico su\u00edzo Raoul Pictet evaporou di\u00f3xido de xofre para licuar di\u00f3xido de carbono, que pola s\u00faa banda era evaporado para arrefriar o os\u00edxeno gaseoso o suficiente para pasalo a l\u00edquido. Enviou un telegrama \u00e1 Academia de Ciencias de Francia o 22 de decembro de 1877 anunciando o seu descubrimento do os\u00edxeno l\u00edquido. S\u00f3 dous d\u00edas despois, o f\u00edsico franc\u00e9s Louis Paul Cailletet anunciou o seu propio m\u00e9todo para licuar os\u00edxeno molecular. En ambos os casos s\u00f3 se produciron unhas poucas pingas do l\u00edquido, polo que non se puido levar a cabo unha an\u00e1lise conclu\u00ednte. O os\u00edxeno foi licuado de forma estable por primeira vez o 29 de marzo de 1883 polos cient\u00edficos polacos da Universidade Iaguel\u00f3nica Zygmunt Wr\u00f3blewski e Karol Olszewski.\nEn 1891, o qu\u00edmico escoc\u00e9s James Dewar puido producir a suficiente cantidade de os\u00edxeno l\u00edquido para estudalo. O primeiro proceso viable comercialmente para producir os\u00edxeno l\u00edquido foi desenvolvido en 1895 de forma independente polos enxe\u00f1eiros Carl von Linde, alem\u00e1n, e William Hampson, brit\u00e1nico. Reduciron a temperatura do aire ata que se licuou e, ent\u00f3n, destilaron os compo\u00f1entes gaseosos fac\u00e9ndoos chegar \u00e1 ebulici\u00f3n un a un e captur\u00e1ndoos. M\u00e1is tarde, en 1901, a soldadura de oxiacetileno demostrouse por primeira vez ao queimar unha mestura de acetileno e O2 comprimido. Este m\u00e9todo de soldaxe e cortado do metal converter\u00edase despois no habitual. O f\u00edsico William Thomson, en 1898, calculou que o os\u00edxeno que permanece no planeta ten s\u00f3 uns 400 ou 500 anos, base\u00e1ndose no ritmo de uso dos combustibles f\u00f3siles na combusti\u00f3n.\nEn 1923, o cient\u00edfico estadounidense Robert Goddard converteuse na primeira persoa en desenvolver un motor foguete, que usaba gasolina como combustible e os\u00edxeno l\u00edquido como oxidante. O 16 de marzo, fixo voar con \u00e9xito un pequeno foguete propulsado por combustible l\u00edquido durante 56\u00a0m a 97\u00a0km/h, en Auburn, Massachusetts.\nProduci\u00f3n industrial.\nEmpr\u00e9ganse principalmente dous m\u00e9todos para producir 100 mill\u00f3ns de toneladas de O2 extra\u00eddas do aire para usos industriais cada ano O m\u00e1is com\u00fan consiste en destilar fraccionadamente aire licuado nos seus diversos compo\u00f1entes, co N2 destilado como vapor e o O2 deixado como l\u00edquido.\nO outro m\u00e9todo principal de obtenci\u00f3n de O2 gaseoso consiste en pasar un chorro de aire limpo e seco a trav\u00e9s dun leito de barutos moleculares de ceolita, que adsorben o nitr\u00f3xeno e deixan pasar un chorro de gas que \u00e9 dun 90 a un 93 % O2. Simultaneamente, o outro leito de ceolita saturada de nitr\u00f3xeno libera este gas ao reducir a presi\u00f3n de funcionamento da c\u00e1mara e introducir nela ao contraxeito parte do os\u00edxeno separado no leito produtor. Logo de cada ciclo completo, os leitos interc\u00e1mbianse, permitindo un fornezo constante de os\u00edxeno. Isto co\u00f1\u00e9cese por adsorci\u00f3n por oscilaci\u00f3n de presi\u00f3n e util\u00edzase para producir os\u00edxeno a pequena escala.\nO os\u00edxeno tam\u00e9n pode producirse mediante a electr\u00f3lise da auga, descompo\u00f1\u00e9ndoa en os\u00edxeno e hidr\u00f3xeno, para o que debe usarse unha corrente continua; se se usase unha corrente alterna os gases de cada extremo consistir\u00edan en hidr\u00f3xeno e os\u00edxeno na explosiva relaci\u00f3n 2:1. Contrariamente \u00e1 crenza popular, a relaci\u00f3n 2:1 observada na electr\u00f3lise de corrente continua da auga acidificada non demostra que a f\u00f3rmula emp\u00edrica da auga sexa H2O, a menos que se asuman certas premisas sobre a f\u00f3rmula molecular do hidr\u00f3xeno e o os\u00edxeno. Un m\u00e9todo similar \u00e9 a evoluci\u00f3n electrocatal\u00edtica do O2 de \u00f3xidos a oxo\u00e1cidos. Tam\u00e9n se poden usar catalizadores qu\u00edmicos, como no xerador qu\u00edmico de os\u00edxeno ou nas candeas de os\u00edxeno que se usan no equipamento de apoio en submarinos e que a\u00ednda son parte do equipamento est\u00e1ndar en aerol\u00edneas comerciais para casos de despresurizaci\u00f3n. Outra tecnolox\u00eda de separaci\u00f3n do aire consiste en forzar a disoluci\u00f3n do aire a trav\u00e9s de membranas de cer\u00e1mica baseadas en di\u00f3xido de circonio, xa sexa por alta presi\u00f3n ou por corrente el\u00e9ctrica, para producir O2 gaseoso practicamente puro.\nAlmacenamento.\nPor raz\u00f3ns de econom\u00eda, o os\u00edxeno ad\u00f3itase transportar en grandes cantidades en estado l\u00edquido, almacenado en tanques especialmente illados, xa que un litro de os\u00edxeno licuado equivale a 840 litros de os\u00edxeno gaseoso a presi\u00f3n atmosf\u00e9rica e 20\u00a0\u00b0C (68\u00a0\u00b0F). Estas cisternas \u00fasanse para reencher os grandes contedores de os\u00edxeno l\u00edquido que se atopan no exterior dos hospitais e demais instituci\u00f3ns que necesitan inxentes cantidades de os\u00edxeno gaseoso puro. O os\u00edxeno l\u00edquido p\u00e1sase por uns intercambiadores de calor que converten o l\u00edquido criox\u00e9nico en gas antes de que entre no edificio. O os\u00edxeno tam\u00e9n se almacena e env\u00eda en cilindros que conte\u00f1en o gas comprimido, o que resulta \u00fatil para certas aplicaci\u00f3ns m\u00e9dicas port\u00e1tiles e oxicorte.\nAplicaci\u00f3ns.\nO 55% da produci\u00f3n mundial de os\u00edxeno cons\u00f3mese na produci\u00f3n de aceiro, outro 25% dedicase a industria qu\u00edmica, do 20% restante a maior parte usase para aplicaci\u00f3ns medicinais, oxicorte, como oxidante en combustible de foguetes e no tratamento de augas.\nMedicina.\nO prop\u00f3sito esencial da respiraci\u00f3n \u00e9 tomar O2 do aire e, en medicina, \u00fasanse suplementos de os\u00edxeno. O tratamento non s\u00f3 incrementa os niveis de os\u00edxeno no sangue do paciente, sen\u00f3n que ten o efecto secundario de diminu\u00edr a resistencia ao fluxo do sangue en moitos tipos de pulm\u00f3ns doentes, facilitando o traballo de bombeo do coraz\u00f3n. A osixenoterapia \u00fasase para tratar o enfisema, a pneumon\u00eda, algunhas insuficiencias card\u00edacas, algunhas desordes que causan unha elevada presi\u00f3n arterial pulmonar e calquera enfermidade que afecte \u00e1 capacidade do corpo para tomar e usar o os\u00edxeno.\nOs tratamentos son o suficientemente flexibles como para ser usados en hospitais, na vivenda do paciente ou, cada vez m\u00e1is, con instrumentos m\u00f3biles. As\u00ed, as tendas de os\u00edxeno adoit\u00e1banse usar como suplementos de os\u00edxeno, pero foronse substitu\u00edndo polas m\u00e1scaras de os\u00edxeno e as c\u00e1nulas nasais.\nA medicina hiperb\u00e1rica (de alta presi\u00f3n) usa c\u00e1maras especiais de os\u00edxeno para aumentar a presi\u00f3n parcial do O2 no paciente e, cando son necesarias, no persoal m\u00e9dico. A intoxicaci\u00f3n por mon\u00f3xido de carbono, a mionecrose (gangrena gaseosa) e a s\u00edndrome de descompresi\u00f3n \u00e1s veces tr\u00e1tanse con estes aparellos. O aumento da concentraci\u00f3n de O2 nos pulmones axuda a desprazar o mon\u00f3xido de carbono do hemogrupo da hemoglobina. O os\u00edxeno \u00e9 t\u00f3xico para a bacteria anaerobia que causa a gangrena gaseosa, de maneira que aumentar a s\u00faa presi\u00f3n parcial axuda a acabar con elas. A s\u00edndrome de descompresi\u00f3n suc\u00e9delles aos mergulladores que saen demasiado r\u00e1pido do mar, o que resulta na formaci\u00f3n de burbullas de gas inerte, sobre todo nitr\u00f3xeno, no seu sangue.\nTam\u00e9n se usa os\u00edxeno para pacientes que necesitan ventilaci\u00f3n mec\u00e1nica, normalmente a concentraci\u00f3ns superiores o 21 % atopado no aire ambiental. Por outra banda, o is\u00f3topo 15O usouse de forma experimental na tomograf\u00eda por emisi\u00f3n de positr\u00f3ns.\nApoio vital e uso recreativo.\nUnha aplicaci\u00f3n notable do O2 como gas respirable de baixa presi\u00f3n at\u00f3pase nos traxes espaciais modernos, que envolven o corpo dos seus ocupantes con aire presurizado. Estes dispositivos usan os\u00edxeno case puro a unha presi\u00f3n de ao redor dun terzo da com\u00fan, resultando nunha presi\u00f3n parcial normal no O2 do sangue. Este intercambio de os\u00edxeno de alta concentraci\u00f3n para unha baixa presi\u00f3n \u00e9 necesario para manter a flexibilidade dos traxes espaciais.\nOs mergulladores e os tripulantes de submarinos tam\u00e9n usan O2 artificialmente proporcionado, pero a maior\u00eda usan unha presi\u00f3n normal ou unha mestura de os\u00edxeno e aire. O uso de O2 puro ou case puro en mergullo a presi\u00f3ns por encima do nivel do mar lim\u00edtase xeralmente aos descansos, descompresi\u00f3ns e tratamentos de urxencia a relativamente pouca profundidade (~6 metros ou menos). O mergullo a maior profundidade require unha diluci\u00f3n significativa de O2 con outros gases, como nitr\u00f3xeno ou helio, para axudar a previr a toxicidade do os\u00edxeno.\nOs escaladores de monta\u00f1a e os que viaxan en avi\u00f3ns non presurizados \u00e1s veces te\u00f1en un suplemento de O2. Os pasaxeiros de avi\u00f3ns comerciais (presurizados) te\u00f1en un fornecemento de O2 para urxencias, que se lles pon automaticamente \u00e1 s\u00faa disposici\u00f3n en caso de despresurizaci\u00f3n da cabina. Unha perda repentina de presi\u00f3n na cabina activa xeradores qu\u00edmicos de os\u00edxeno sobre cada asento e fanse caer m\u00e1scaras de os\u00edxeno. Ao tirar da m\u00e1scara para comezar o fluxo de os\u00edxeno, tal e como indican as instruci\u00f3ns de seguridade, f\u00f3rzanse as limaduras de ferro no clorato de sodio dentro do recipiente. Prod\u00facese, ent\u00f3n, un chorro constante de os\u00edxeno debido \u00e1 reacci\u00f3n exot\u00e9rmica.\nO os\u00edxeno, como substancia cun suposto efecto euf\u00f3rico suave, ten unha historia de uso recreativo en deportes e bares de os\u00edxeno. Estes son establecementos que apareceron no Xap\u00f3n, California e Las Vegas a finais dos anos 1990 que ofertan exposici\u00f3ns a niveis de O2 superiores ao normal a cambio dunha determinada tarifa. Os atletas profesionais, especialmente en f\u00fatbol americano, tam\u00e9n saen do campo en ocasi\u00f3ns, durante os descansos, para po\u00f1erse m\u00e1scaras de os\u00edxeno e obter unha estimulaci\u00f3n no seu xogo. O efecto farmacol\u00f3xico \u00e9 dubidoso e o efecto placebo \u00e9 a explicaci\u00f3n m\u00e1is factible. Existen estudos que apoian esa estimulaci\u00f3n con mesturas de O2 enriquecido, pero s\u00f3 se se inhalan \"durante\" o exercicio aerobio.\nIndustria.\nA fundici\u00f3n de mena de ferro na produci\u00f3n de aceiro consome o 55 % do os\u00edxeno producido comercialmente. Neste proceso, o O2 \u00e9 inxectado mediante unha lanza de alta presi\u00f3n no ferro fundido, que expulsa as impurezas de xofre e o exceso de carbono, en forma dos seus respectivos \u00f3xidos, SO2 e CO2. As reacci\u00f3ns son exot\u00e9rmicas e a temperatura ascende ata os 1700 C\u00ba.\nOutro 25 % deste os\u00edxeno dedicase a industria qu\u00edmica. O etileno reacciona co O2 para crear \u00f3xido de etileno, que, \u00e1 s\u00faa vez, conv\u00e9rtese en etilenoglicol, o material usado como base para fabricar unha gran variedade de produtos, inclu\u00edndo anticonxelantes e pol\u00edmeros de poli\u00e9ster (os precursores de moitos pl\u00e1sticos e t\u00e9xtiles).\nO os\u00edxeno \u00fasase no oxicorte queimando acetileno con O2 para producir unha chama moi quente. Neste proceso, o metal, que pode ter ata 60 cm de grosor, qu\u00e9ntase primeiro cunha pequena chama de oxiacetileno para despois ser rapidamente cortado por un gran chorro de O2.\nInvestigaci\u00f3n.\nOs paleoclimat\u00f3logos miden a relaci\u00f3n entre o os\u00edxeno-18 e o os\u00edxeno-16 nos esqueletos e exoesqueletos dos organismos mari\u00f1os para determinar como era o clima hai mill\u00f3ns de anos. As mol\u00e9culas de auga do mar que conte\u00f1en o is\u00f3topo m\u00e1is lixeiro, o os\u00edxeno-16, evap\u00f3ranse a un ritmo lixeiramente maior que as mol\u00e9culas que conte\u00f1en os\u00edxeno-18 (un 12 % m\u00e1is pesado); esta disparidade increm\u00e9ntase a baixas temperaturas. En per\u00edodos cunha temperatura global m\u00e1is baixa, a neve e a choiva procedentes desa auga evaporada tenden a ser m\u00e1is ricas en os\u00edxeno-16, mentres que a auga mari\u00f1a que queda tende a selo en os\u00edxeno-18. Os organismos mari\u00f1os, xa que logo, incorporan m\u00e1is os\u00edxeno-18 nos seus esqueletos e exoesqueletos do que o far\u00edan nun medio m\u00e1is c\u00e1lido. Os paleoclimat\u00f3logos tam\u00e9n miden directamente esta relaci\u00f3n nas mol\u00e9culas de auga de mostras de n\u00facleos de xeo que se coservaron durante varios centos de miles de anos.\nOs xe\u00f3logos planetarios mediron as diferenzas na abundancia de is\u00f3topos de os\u00edxeno en mostras da Terra, a L\u00faa, Marte e meteoritos, pero non puideron obter valores de referencia para as relaci\u00f3ns entre is\u00f3topos do Sol, que se cren iguais a aquelas da nebulosa protosolar. Con todo, a an\u00e1lise dunha oblea de silicio exposta ao vento solar no espazo e devolta \u00e1 Terra pola sonda Genesis desvelou que o Sol ten unha proporci\u00f3n de os\u00edxeno-16 maior que o noso planeta. A medici\u00f3n implica que un proceso desco\u00f1ecido esgotou o os\u00edxeno-16 do disco protoplanetario do Sol antes da fusi\u00f3n dos grans de po que formaron a Terra.\nO os\u00edxeno presenta d\u00faas bandas de absorci\u00f3n espectrofotom\u00e9trica con m\u00e1ximos en lonxitudes de onda de 687 e 760 nan\u00f3metros. Alg\u00fans cient\u00edficos de detecci\u00f3n remota propuxeron usar a medici\u00f3n do resplandor procedente dos doseis de vexetaci\u00f3n naquelas bandas para caracterizar a sa\u00fade das plantas desde unha plataforma satelital. Esta aproximaci\u00f3n explota o feito de que nesas bandas \u00e9 posible distinguir a reflectividade da vexetaci\u00f3n da s\u00faa fluorescencia, que \u00e9 moito m\u00e1is d\u00e9bil. A medici\u00f3n ten unha alta dificultade t\u00e9cnica, debido \u00e1 baixa relaci\u00f3n sinal/ru\u00eddo e a estrutura f\u00edsica da vexetaci\u00f3n, pero prop\u00faxose como un posible m\u00e9todo de monitoreo do ciclo do carbono desde sat\u00e9lites a escala global.\nSeguridade e precauci\u00f3ns.\nToxicidade.\nO os\u00edxeno gaseoso pode ser t\u00f3xico a presi\u00f3ns parciais elevadas, producindo convulsi\u00f3ns e outros problemas de sa\u00fade. A toxicidade xeralmente comeza a aparecer con presi\u00f3ns parciais de m\u00e1is de 50 kPa ou 2,5 veces a presi\u00f3n parcial do O2 a nivel do mar (21 kPa; igual a ao redor do 50 % da composici\u00f3n do os\u00edxeno a presi\u00f3n normal). Isto non resulta un problema excepto para pacientes con ventilaci\u00f3n mec\u00e1nica, debido a que o gas administrado a trav\u00e9s das m\u00e1scaras de os\u00edxeno componse t\u00edpicamente de s\u00f3 un 30 %-50 % de O2 por volume (sobre 30 kPa a presi\u00f3n normal), a\u00ednda que estas cifras var\u00edan sensiblemente dependendo do tipo de m\u00e1scara.\nDurante un tempo, os beb\u00e9s prematuros coloc\u00e1banse en incubadoras que conti\u00f1an aire rico en O2, pero esta pr\u00e1ctica cesou despois de que alg\u00fans destes nenos perdesen a visi\u00f3n.\nA respiraci\u00f3n de O2 puro en aplicaci\u00f3ns espaciais, como nalg\u00fans traxes aeroespaciais modernos ou en naves pioneiras como a Apollo, non causa danos debido \u00e1s baixas presi\u00f3ns totais utilizadas. No caso dos traxes, a presi\u00f3n parcial do O2 no gas respiratorio at\u00f3pase, en xeral, sobre 30 kPa (1,4 veces o normal) e a presi\u00f3n parcial resultante no sangue arterial do astronauta s\u00f3 est\u00e1 marxinalmente por encima do normal ao nivel do mar.\nA toxicidade do os\u00edxeno para os pulm\u00f3ns e o sistema nervioso central tam\u00e9n pode darse no mergullo profundo e no mergullo profesional. A respiraci\u00f3n prolongada dunha mestura de aire cunha presi\u00f3n parcial de O2 maior a 60 kPa pode chegar a producir unha fibrose pulmonar permanente.\nA exposici\u00f3n a presi\u00f3ns parciais superiores a 160 kPa (~1,6 atmosferas) poder\u00eda causar convulsi\u00f3ns, normalmente fatais para os mergulladores. A toxicidade aguda pode producirse ao respirar unha mestura de aire con m\u00e1is dun 21 % de O2 a 66 ou m\u00e1is metros de profundidade; o mesmo pode ocorrer ao respirar un 100 % de O2 a s\u00f3 6 metros.\nCombusti\u00f3n e outros riscos.\nAs atmosferas ricas en os\u00edxeno en presenza de materiais combustibles son susceptibles de provocar incendios que se propagan con gran rapidez, igual que explosi\u00f3ns. Os riscos de lume e explosi\u00f3n danse cando os oxidantes concentrados e os combustibles se sit\u00faan demasiado preto entre si; con todo, a ignici\u00f3n, xa sexa pola calor ou por unha fa\u00edsca, \u00e9 necesaria para iniciar a combusti\u00f3n. Outro tanto pasa se as fontes de os\u00edxeno son cloratos, percloratos, dicromatos etc.; estes compostos con alto poder oxidante poden provocar tam\u00e9n queimaduras qu\u00edmicas. O os\u00edxeno por si mesmo non \u00e9 un combustible, sen\u00f3n un oxidante. Os riscos da combusti\u00f3n tam\u00e9n se aplican a compostos de os\u00edxeno de alto potencial oxidante, como os per\u00f3xidos, cloratos, nitratos, percloratos e dicromatos, porque poden dar os\u00edxeno ao lume.\nO O2 concentrado permite unha combusti\u00f3n r\u00e1pida e en\u00e9rxica. Os tubos e os recipientes de aceiro usados para almacenar e transmitir tanto o os\u00edxeno l\u00edquido coma o gaseoso act\u00faan como combustible; xa que logo, o dese\u00f1o e a fabricaci\u00f3n dos sistemas de O2 requiren unha atenci\u00f3n especial para asegurar que as fontes de ignici\u00f3n se minimicen. O incendio que acabou coa vida da tripulaci\u00f3n do Apollo 1 en 1967 nunha proba na plataforma de lanzamento estendeuse tan rapidamente debido a que a c\u00e1psula estaba presurizada con O2 puro, pero a unha presi\u00f3n lixeiramente maior que a atmosf\u00e9rica, en lugar dunha presi\u00f3n de 1/3 da normal que deb\u00eda usarse na misi\u00f3n.\nEn caso dun derramo de os\u00edxeno l\u00edquido, se este chega a empaparse en materia org\u00e1nica como madeira, produtos petroqu\u00edmicos e asfalto pode provocar que estes materiais detonen de forma impredicible ao sufrir un impacto mec\u00e1nico posterior. Do mesmo xeito que outros l\u00edquidos criox\u00e9nicos, en contacto co corpo humano poden causar conxelamento en pel e ollos."}
{"id": "3101", "revid": "6", "url": "https://gl.wikipedia.org/wiki?curid=3101", "title": "T\u00e1boa peri\u00f3dica", "text": ""}
{"id": "3106", "revid": "98629", "url": "https://gl.wikipedia.org/wiki?curid=3106", "title": "Abeleira", "text": "A abeleira ou abraira (Corylus avellana) \u00e9 un arbusto caducifolio das betul\u00e1ceas, de p\u00f3las abundantes e madeira dura e cuxo froito \u00e9 a abel\u00e1.\nEcoloxicamente \u00e9 moi importante na formaci\u00f3n de sebes que choen as leiras na Europa atl\u00e1ntica, especialmente en Galiza, Asturias e sur de Inglaterra. As varas empreg\u00e1banse tradicionalmente para a construci\u00f3n de valados, cestar\u00eda, feche de canastros e na construci\u00f3n, mesturando as p\u00f3las con barro para a fabricaci\u00f3n de tabiques.\nA abeleira com\u00fan cult\u00edvase polos seus froitos comest\u00edbeis. \u00c9 unha especie com\u00fan dos bosques galegos, especialmente dos de ribeira.\nEtimolox\u00eda.\nAbeleira e abraira vir\u00edan de abel\u00e1, termo que procede do lat\u00edn \"nux abellana\", que significa \"noz de Abel\u00e1\".\nExiste a variante dialectal \"abelaira\". O nome cient\u00edfico \"avellana\" derivada vila de Avella en Italia, e foi escollido por Linn\u00e9 de \"De historia stirpium commentarii insignes\" (1542), de Leonhart Fuchs, onde a especie se describ\u00eda coma \"Avellana nux sylvestris\" (\"noz brava de Avella\").\nDistribuci\u00f3n.\n\u00c9 nativa de Europa e do oeste de Asia, dende as Illas brit\u00e1nicas, chegando polo sur \u00e1 Pen\u00ednsula Ib\u00e9rica, Grecia, Turqu\u00eda e Chipre; polo norte at\u00e9 Escandinavia, e polo leste at\u00e9 os montes Urais, o C\u00e1ucaso, e o noroeste do Ir\u00e1n.\nDescrici\u00f3n.\n\u00c9 unha arbori\u00f1a (\u00e1s veces considerada arbusto) que acada entre 3 e 8 metros de altura, a\u00ednda que alg\u00fans exemplares poden chegar at\u00e9 os 15 metros. As follas son caedizas, arredondadas, aveludadas polas d\u00faas faces, co extremo rematado en punta, e os bordos dobremente serrados, de entre 6 e 12\u00a0cm. As flores masculinas aparecen no outono, volv\u00e9ndose m\u00e1is longas e de cor amarela na primavera, as femininas son moi pequenas e longas, cando se desenvolven dan lugar a acios de 1 a 4 abel\u00e1s. As candeas masculinas son dun amarelo p\u00e1lido, de 5\u201312\u00a0cm de longo, mentres que as femininas son miudi\u00f1as, avermelladas, de 1\u20133\u00a0cm de longo cos stilos vis\u00edbeis. O froito \u00e9 botanicamente unha noz, producida en acios dun a cinco, cada noz metida nun inv\u00f3lucro, que cobre 3 cuartos da abel\u00e1. A abel\u00e1 \u00e9 practicamente esf\u00e9rica ou un chisco oval, de 15\u201320\u00a0mm de longo e 12\u201320\u00a0mm de ancho (pode chegar aos 25\u00a0mm de longo nalgunhas abel\u00e1s cultivadas seleccionadas), de cor casta\u00f1a amarelada, cunha cicatriz p\u00e1lida na base. A propia abel\u00e1 cae do inv\u00f3lucro cando est\u00e1 ben chegada, aos 7-8 meses logo da polinizaci\u00f3n.\nDist\u00ednguese da especie moi achegada \"Corylus maxima\" polo inv\u00f3lucro curto; nesta abeleira, a abel\u00e1 fica practicamente fechada.\nEcolox\u00eda e usos.\nA abeleira brava \u00e9 com\u00fan en moitos bosques europeos. \u00c9 importante coma compo\u00f1ente nas sebes, que tradicionalmente choen as leiras da Europa atl\u00e1ntica, inclu\u00edndo Galiza e o sur de Inglaterra. As varas empreg\u00e1banse en cestar\u00eda, na fabricaci\u00f3n de canastros e para tecer valados. Un cultivar coas p\u00f3las tortas, \"Corylus avellana\" 'Contorta', empr\u00e9gase coma ornamental.\n\u00c9 unha especie de grande importancia ecol\u00f3xica. As follas forcecen alimento para moitas especies animais, inclu\u00edndo as bolboretas, avela\u00ed\u00f1as e eirugas (\"Alabonia geoffrella\").\nOs froitos son importantes para a vida salvaxe, tanto para invertebrados adaptados para eludir a casca, coma vertebrados (como esqu\u00edos ou corvos).\nDa abeleira obt\u00e9\u00f1ense varas que se utilizan na elaboraci\u00f3n de ferramentas, estas varas aparecen asociadas tradicionalmente coa maxia e a sabedor\u00eda e util\u00edzanse en cestar\u00eda de xeito semellante ao vimbio. A abeleira \u00e9 unha das \u00e1rbores sagradas do calendario celta; tam\u00e9n se relaciona coas meigas.\nNome com\u00fan.\nEvellaneira, avellano, avellaneiro, avellaneira, avellanairo, avell\u00e1n, abrano, abrana, abraira, abraeira, ablaira, abilleira, abelloteiro, abelera, abeleiro, abeleira, abelao, abelaneira, abelanceira, abel\u00e1n e abelaira."}
{"id": "3108", "revid": "23204", "url": "https://gl.wikipedia.org/wiki?curid=3108", "title": "Associa\u00e7om Galega da L\u00edngua", "text": "A Associa\u00e7om Galega da L\u00edngua \u00e9 un colectivo reintegracionista creado en 1981 que pretende a plena normalizaci\u00f3n do galego, que entende ser unha p\u00f3la da lingua galego-portuguesa. Contraria \u00e1 normativa da RAG, a s\u00faa \"Comissom Ling\u00fc\u00edstica\" editou as s\u00faas propias normas en 1983 co t\u00edtulo de \"Estudo cr\u00edtico das normas ortogr\u00e1ficas e morfol\u00f3xicas do idioma galego\". Hoxe en d\u00eda estas normas, corrixidas e ampliadas, cond\u00e9nsanse na obra \"Ortografia Galega Moderna confluente com o Portugu\u00eas no mundo\".\nA AGAL busca e incorporaci\u00f3n do galego ao \u00e1mbito ling\u00fc\u00edstico galego-luso-brasileiro. Considera que o galego \u00e9 a denominaci\u00f3n que o portugu\u00e9s ten en Galiza e asume que o nome internacional \u00e9 \"portugu\u00e9s\".\nConstituci\u00f3n da AGAL.\nEn maio de 1981 tiveron lugar varias reuni\u00f3ns en Santiago de Compostela que deron como principal conclusi\u00f3n que cumpr\u00eda aproveitar as novas condici\u00f3ns pol\u00edticas (Estatuto de Autonom\u00eda de Galiza) para dar resposta aos problemas da lingua galega. Para iso acordouse constitu\u00edr unha asociaci\u00f3n (a AGAL) que ter\u00eda o obxectivo de \"conseguir umha substancial reintegra\u00e7om idiom\u00e1tica e cultural do galego, especialmente nas manifesta\u00e7ons escritas, na \u00e1rea ling\u00fc\u00edstica e cultural que lhe \u00e9 pr\u00f3pria: a galego-luso-africano-brasileira\" (extracto dos primeiros Estatutos da AGAL).\nO 9 de xu\u00f1o dese ano redactouse na Coru\u00f1a a acta fundacional, figurando como membros da mesma Xavier Alcal\u00e1, Ant\u00f3nio Gil Hern\u00e1ndez, Manuel Miragaia, Jos\u00e9 Maria Monterroso e Jo\u00e1m Carlos R\u00e1bade. No mes de outubro a asociaci\u00f3n legalizouse e xa en decembro elixiuse o primeiro Conselho Nacional, presidido polo membro fundador Xavier Alcal\u00e1.\nA AGAL foi unha das instituci\u00f3ns que en 1986 impulsaron a creaci\u00f3n da Mesa pola Normalizaci\u00f3n Ling\u00fc\u00edstica.\nEn 2018 aposta polo binormativismo como eixo program\u00e1tico.\nMembros de honra.\nDurante a s\u00faa historia, sobre todo nos primeiros anos, a AGAL distinguiu como Membros de Honra diferentes personalidades:\nA AGAL como editora.\nA AGAL foi reco\u00f1ecida formalmente como editora a finais de 2008 ao se integrar no Consorcio Editorial Galego. Con todo, xa desde a propia constituci\u00f3n da asociaci\u00f3n editou obras ensa\u00edsticas, actas de congresos e libros de poes\u00eda, teatro ou narrativa de autores como Ramom L\u00f4pez Suevos, Ricardo Carvalho Calero, Elvira Souto, Carlos Garrido, Carles Riera, Manuel Mar\u00eda, Ernesto Guerra da Cal, Jo\u00e3o Guis\u00e1n Seixas ou Jenaro Marinhas del Valle.\nAdemais, desde o ano 1985 edita a revista \"Ag\u00e1lia\", que tivo per\u00edodos de edici\u00f3n trimestral e m\u00e1is recentemente semestral.\nEn 2010, a AGAL Editora pasou a denominarse Atrav\u00e9s Editora, e renomeou tam\u00e9n as diferentes colecci\u00f3ns. Na s\u00faa estrea publicou xa obras de Carlos Taibo, S\u00e9chu Sende ou Ugia Pedreira."}
{"id": "3112", "revid": "132", "url": "https://gl.wikipedia.org/wiki?curid=3112", "title": "RAG", "text": ""}
{"id": "3114", "revid": "23204", "url": "https://gl.wikipedia.org/wiki?curid=3114", "title": "Bloque Nacionalista Galego", "text": "O Bloque Nacionalista Galego (BNG) \u00e9 unha organizaci\u00f3n pol\u00edtica nacionalista galega. Def\u00ednese, desde o punto de vista organizativo, como unha fronte de partidos e sit\u00faase na esquerda do espectro pol\u00edtico. O BNG ti\u00f1a, en 2009, 9.000 militantes, 468 concelleiros e 30 alcaldes en diversos concellos de Galiza. Logo das elecci\u00f3ns ao Parlamento de Galicia de 2020, o BNG ten 19 representantes no Parlamento de Galicia. Tam\u00e9n chegou a ter un eurodeputado no Parlamento Europeo (Camilo Nogueira), e actualmente conta cun posto na Euroc\u00e1mara rotatorio entre os seus socios (a representante do BNG \u00e9 Ana Miranda Paz).\nA Voceira Nacional \u00e9 Ana Pont\u00f3n, quen desde febreiro de 2016 substit\u00fae a Xavier Vence.\nO BNG conta cunha organizaci\u00f3n xuvenil dende 1988, Galiza Nova.\nHistoria.\nOrixes e formaci\u00f3n.\nNos anos 60 f\u00fandase a Uni\u00f3n do Povo Galego (\"UPG\") e o Partido Socialista Galego (\"PSG\"), partidos nacionalistas de car\u00e1cter comunista e socialista. No ano 1975 f\u00fandase a Asemblea Nacional-Popular Galega (\"AN-PG\"), fronte impulsada pola UPG coma plataforma de mobilizaci\u00f3n social e base para o futuro establecemento dunha candidatura electoral nacionalista. No ano 1977 a UPG e a AN-PG constitu\u00edron o Bloque Nacional Popular Galego (BNPG) que concorreu \u00e1s elecci\u00f3ns.\nEn outubro de 1981 celebrouse a primeira convocatoria para elixir o Parlamento de Galicia. Estas elecci\u00f3ns ga\u00f1ounas Alianza Popular e os partidos nacionalistas galegos acadaron un discreto resultado, o BNPG en coalici\u00f3n co PSG conseguiu tres escanos: Bautista \u00c1lvarez, Lois Di\u00e9guez V\u00e1zquez e Claudio L\u00f3pez Garrido. Os tres foron expulsados da c\u00e1mara por neg\u00e1rense a prestar xuramento \u00e1 Constituci\u00f3n espa\u00f1ola de 1978, con car\u00e1cter retroactivo, pois xa levaban varios meses exercendo o seu labor como representantes nacionalistas. \nA UPG e a AN-PG acordaron a comezos de 1982 reformular o proxecto formando unha fronte nacionalista que abranguese a maior amplitude posible, con diversas tendencias no seu interior. A primeira xuntanza celebrouse o 15 de maio e nela participaron AN-PG, UPG, PSG, Galicia Ceibe (OLN), Asamblea de Nacionalistas Galegos, Colectivo Libertario Arco da Vella e independentes de Santiago e A Coru\u00f1a que subscribiron un chamamento para a unidade do nacionalismo baixo os principios do reco\u00f1ecemento do car\u00e1cter plurinacional do Estado e do dereito de autodeterminaci\u00f3n, do antiimperialismo, do autogoberno, da autoorganizaci\u00f3n e do pluralismo e a democracia interna e que levar\u00e1 \u00e1 constituci\u00f3n dunha Comisi\u00f3n Xestora Nacional de 22 membros na que ademais dos grupos que participaran na xuntanza anterior est\u00e1n a ERGA e independentes de Vigo e o Condado, posteriormente integrouse Avance Nacionalista, formado por independentes da Coru\u00f1a. No seo da Comisi\u00f3n Xestora, as diferentes forzas presentaban as s\u00faas alternativas. O PSG d\u00e1lle grande importancia \u00e1 unidade do sindicalismo nacionalista e \u00e1 participaci\u00f3n nas instituci\u00f3ns. Galicia Ceibe pola contra defende o boicot activo \u00e1s elecci\u00f3ns e a ruptura democr\u00e1tica. Avance Nacionalista prop\u00f3n que a nova organizaci\u00f3n rexeite todas as leis e procure a independencia nacional como \u00fanica forma de dar sentido \u00e1 soberan\u00eda. Nunha xuntanza celebrada o 27 de xu\u00f1o apr\u00f3base o programa pol\u00edtico da organizaci\u00f3n, def\u00ednese como unha organizaci\u00f3n nacionalista que non explicita a independencia, a\u00ednda que ve a creaci\u00f3n dun Estado propio como algo preciso; a nova organizaci\u00f3n debe buscar a compatibilidade da v\u00eda institucional coa mobilizaci\u00f3n social na defensa dos intereses nacionais e populares. En posteriores xuntanzas establ\u00e9cense asembleas territoriais nas que se discutiu o documento aprobado antes da celebraci\u00f3n da Asemblea fundacional. O 11 de xullo a Asemblea de Nacionalistas Galegos decide retirarse da Comisi\u00f3n Xestora por considerar que a nova fronte estaba ao servizo dos partidos e pola falta dun programa pol\u00edtico m\u00ednimo, con todo, os seus militantes continuaron a traballar a t\u00edtulo individual na creaci\u00f3n da nova organizaci\u00f3n.\nI Asemblea Nacional.\nO 25 e 26 de setembro de 1982 tivo lugar no Front\u00f3n Municipal de Riazor da Coru\u00f1a a Asemblea fundacional da nova fronte, previa desaparici\u00f3n do BNPG; esta nova forza pret\u00e9ndese interclasista, polo que se rexeita que o seu obxectivo final sexa unha sociedade socialista e a adopci\u00f3n da bandeira vermella, e as\u00famese a de Galicia coa estrela dos cinco cabos. O nome que resulta elixido para a nova organizaci\u00f3n \u00e9 o de Bloque Nacionalista Galego, agrupando \u00e1 AN-PG (que deixar\u00e1 de actuar tras esta Asemblea), \u00e1 UPG, ao PSG e a outros colectivos independentes, xa que Galicia Ceibe decide deixar a organizaci\u00f3n ao decidirse na Asemblea Constitu\u00ednte que o BNG participe nas elecci\u00f3ns, e o Colectivo Arco da Vella tam\u00e9n a abandona por non estar conforme co nome elixido.\nNas elecci\u00f3ns xerais de 1982 a coalici\u00f3n Bloque-PSG tivo 38.522 votos, estes resultados electorais levaron a un debate interno no seo do PSG, o que leva a celebraci\u00f3n dun Congreso extraordinario en xaneiro de 1983 no que se decide abandonar o BNG, mais un nutrido grupo de militantes do PSG segue no BNG co nome de Colectivo Socialista (CS). O PSG fusionar\u00edase con Esquerda Galega (EG).\nEn abril dese mesmo ano celebr\u00e1ranse elecci\u00f3ns locais, as primeiras \u00e1s que concorr\u00eda o BNG, obtendo 50.491 votos e 117 concelleiros/as.\nII Asemblea Nacional.\nEn decembro de 1984 tivo lugar a II Asemblea Nacional en Santiago de Compostela. Nela definiuse a posici\u00f3n do BNG en aspectos fundamentais do seu proxecto pol\u00edtico como o ecoloxismo, o feminismo, o ensino, a lingua ou a cultura.\nAo longo dese ano o BNG desenvolveu unha inxente actividade contra o desmantelamento industrial provocado pola pol\u00edtica de \"reconversi\u00f3n\", participando activamente nas tres folgas xerais que te\u00f1en lugar en Galiza. Asemade, desenvolveu acci\u00f3ns de protesta contra o que consideraba a apropiaci\u00f3n e manipulaci\u00f3n dos restos mortais de Castelao, recibindo como resposta unha dura represi\u00f3n policial. O recordo do pol\u00edtico nacionalista foi o motivo do D\u00eda da Patria Galega, xornada na que o nacionalismo volveu acceder ao recinto hist\u00f3rico de Compostela despois de anos de prohibici\u00f3n.\nNas elecci\u00f3ns auton\u00f3micas de 1985 o BNG s\u00f3 acada un escano, o do portavoz nacional e candidato Xos\u00e9 Manuel Beiras, mentres que Coalici\u00f3n Galega consegue 11 escanos, e o Partido Socialista Galego-Esquerda Galega ga\u00f1a 3 escanos. As elecci\u00f3ns v\u00f3lveas ga\u00f1ar Alianza Popular baixo o nome de Coalici\u00f3n Popular de Galicia.\nAsemblea Nacional Extraordinaria de 1985.\nOs resultados electorais culminaron unha etapa de debate interno que desembocou na celebraci\u00f3n dunha Asemblea Extraordinaria en Santiago o 15 de decembro, na que o BNG rectificou a s\u00faa t\u00e1ctica pol\u00edtica a respecto da esixencia regulamentaria de acatar a Constituci\u00f3n para acceder ao Parlamento. Esta rectificaci\u00f3n converteuse nun paso fundamental para o desenvolvemento do BNG no seu obxectivo de defender os intereses de Galiza.\nEn 1986 a UPG ten unha escisi\u00f3n, cre\u00e1ndose o Colectivo 22 de marzo que deu orixe \u00e1 formaci\u00f3n en xullo do Partido Comunista de Liberaci\u00f3n Nacional (PCLN), de car\u00e1cter independentista e comunista. O BNG ten de escoller a direcci\u00f3n pol\u00edtica a tomar e escolle un cami\u00f1o m\u00e1is moderado. O BNG, liderado por Beiras desradical\u00edzase para tentar ga\u00f1ar m\u00e1is votos. Na terceira asemblea, o Partido Comunista de Liberaci\u00f3n Nacional (que despois formar\u00e1 a Frente Popular Galega (FPG)) \u00e9 expulsado da fronte por apoiar a Herri Batasuna.\nEse mesmo ano, ter\u00eda lugar en marzo o referendo sobre a permanencia de Espa\u00f1a na OTAN, no que o BNG fixo campa\u00f1a a favor do non. Nas elecci\u00f3ns \u00e1s Cortes espa\u00f1olas de xu\u00f1o acadar\u00edase a cifra de 27 049 votos. Ante os actos oficiais de celebraci\u00f3n do cincuentenario do plebiscito do Estatuto de Autonom\u00eda de 1936, respondeu con actos e mobilizaci\u00f3ns a favor do dereito \u00e1 autodeterminaci\u00f3n ante o que o BNG consideraba unha manipulaci\u00f3n dos feitos.\nIII Asemblea Nacional.\nNos d\u00edas 7 e 8 de febreiro de 1987 tivo lugar no Carballi\u00f1o a III Asemblea Nacional. A militancia aprobou os mecanismos que permitir\u00edan a actualizaci\u00f3n das t\u00e1cticas e das formas de traballo pol\u00edtico iniciando o proceso de apertura da Fronte \u00e1 sociedade galega. No marco dos actos da Mesa pola Normalizaci\u00f3n Ling\u00fc\u00edstica en defensa do idioma galego foi presentada unha nova imaxe corporativa.\nAnte as elecci\u00f3ns ao Parlamento Europeo de 1987, acreditou na necesidade de configurar unha candidatura nacionalista unitaria para levar a voz de Galiza a Europa. As conversas entre as formaci\u00f3ns nacionalistas non frutificaron, quedando o BNG como a \u00fanica candidatura galega. No contexto das elecci\u00f3ns europeas o PCLN situ\u00e1rase f\u00f3ra do BNG pola decisi\u00f3n de apoiar a candidatura de Herri Batasuna, vulnerando os acordos do Consello Nacional. En xu\u00f1o celebr\u00e1ronse conxuntamente as elecci\u00f3ns europeas e municipais, o BNG obtivo 53 116 votos nas primeiras e 61 256 e 139 concelleiros/as nas segundas. Con estes resultados, converteuse na primeira organizaci\u00f3n nacionalista en n\u00famero de votos.\nAnte a crise que atravesaban as instituci\u00f3ns galegas, o BNG presentara en setembro dese mesmo ano un Proxecto de Lei de medidas urxentes para o desenvolvemento econ\u00f3mico, pol\u00edtico, social e cultural de Galiza. Este proxecto, co\u00f1ecido como Lei de Bases, configurar\u00edase na estrutura sobre a que se haber\u00eda edificar o programa do Bloque no marco pol\u00edtico vixente daquela.\nEn xullo de 1988 cr\u00e9ase a organizaci\u00f3n xuvenil nacionalista Galiza Nova, que pasar\u00eda a integrarse no BNG. A celebraci\u00f3n do 25 de xullo ter\u00eda lugar este ano co slogan \"Proxecto com\u00fan\", que sintetizaba a li\u00f1a de renovaci\u00f3n e integraci\u00f3n impulsada pola III Asemblea Nacional. Ante a vaga de lumes que asolagaba Galiza ese ano, o BNG impulsou, xunto con diversas asociaci\u00f3ns e colectivos ecoloxistas, a primeira iniciativa lexislativa popular que xorde en Galiza co obxecto de defender o patrimonio forestal galego.\nIV Asemblea Nacional.\nEn febreiro de 1989 tivo lugar a IV Asemblea Nacional en Lugo. Os debates asemblearios centr\u00e1ronse na configuraci\u00f3n dunha estratexia pol\u00edtica ante a crise na que est\u00e1 sumida Galiza. Decidiuse presentar candidato \u00e1 Presidencia da Xunta en consecuencia coa nova estratexia pol\u00edtica aprobada dous anos antes no Carballi\u00f1o. Nas elecci\u00f3ns auton\u00f3micas de 1989 o BNG conseguiu 5 deputados con 105 703 votos (Xos\u00e9 Manuel Beiras Torrado, Bautista \u00c1lvarez Dom\u00ednguez, Mar\u00eda Pilar Garc\u00eda Negro, Alberte Xulio Rodr\u00edguez Feijoo e Francisco Trigo Dur\u00e1n), conseguindo crear un grupo parlamentario propio. O Partido Nacionalista Galego-Partido Galeguista (PNG-PG) e a FPG non obtiveron ning\u00fan escano. O PSG-EG conseguiu dous escanos. En xu\u00f1o do mesmo ano tiveron lugar as segundas elecci\u00f3ns ao Parlamento Europeo, nas que o BNG, como \u00fanica candidatura galega, reforzar\u00eda a s\u00faa posici\u00f3n como a primeira forza dentro do nacionalismo con 46 052 votos. En outubro celebr\u00e1ronse tam\u00e9n anticipadamente elecci\u00f3ns \u00e1s Cortes espa\u00f1ola, nas que se acadar\u00edan 47 763 votos.\nEn xu\u00f1o de 1990 a Comisi\u00f3n Permanente fixo p\u00fablico o documento \"An\u00e1lise do BNG perante a situaci\u00f3n econ\u00f3mica de Galiza\" no que se analizaba a realidade galega e se consideraba imprescind\u00edbel a unidade do nacionalismo galego en torno a uns principios b\u00e1sicos. O slogan \u201cEntre todos\u201d presidir\u00eda o D\u00eda da Patria dese mesmo ano, no que participar\u00eda por primeira vez o PNG-PG.\nV Asemblea Nacional.\nEn xaneiro de 1991 celebrouse en Vigo a V Asemblea Nacional. Asin\u00e1base o protocolo de integraci\u00f3n de Galiza Nova. Ese ano vi\u00f1a desenvolv\u00e9ndose unha intensa campa\u00f1a co slogan \"Galiza autodeterminaci\u00f3n\" que culminou o 6 de decembro nunha manifestaci\u00f3n en Santiago de Compostela na que participaron m\u00e1is de 10 000 persoas. 1991 foi tam\u00e9n o ano no que Inzar e PNG-PG se integraron BNG.\nElecci\u00f3ns municipais 1991.\nPor outra banda, en maio tiveran lugar as elecci\u00f3ns municipais nas que o Bloque presentara 162 candidaturas coas que obtiveron 107 932 votos e 241 concelleiros/as. En Allariz o BNG acadou por vez primeira unha rotunda maior\u00eda absoluta da man de Anxo Quintana. En Fene anov\u00e1base por terceira vez a maior\u00eda absoluta ostentada desde 1983.\nEn 1992 manifestouse no apoio e participou activamente na Folga Xeral nacional do 2 de abril, un grupo de independentes dentro do Bloque crearon o colectivo Esquerda Nacionalista (EN) e no outono impulsouse unha campa\u00f1a contra o Tratado de Ma\u00e4stricht , organizando actos explicativos en toda a naci\u00f3n sobre as consecuencias da Europa do capital. Finalmente, en decembro, celebr\u00e1base unha multitudinaria festa na Coru\u00f1a co gallo do 10\u00ba aniversario da fundaci\u00f3n do BNG.\nVI Asemblea Nacional.\nEn marzo de 1993 convoc\u00e1base a VI Asemblea Nacional, que ter\u00eda lugar na Coru\u00f1a. \u00c1s elecci\u00f3ns \u00e1s Cortes espa\u00f1olas de marzo o BNG concorrer\u00eda co lema \"Galiza con forza pr\u00f3pria\", obtendo 126 965 votos e ficando \u00e1s portas de obter representaci\u00f3n nas provincias da Coru\u00f1a e Pontevedra. O compromiso do BNG por unha Europa dos Pobos fundamentou a participaci\u00f3n da organizaci\u00f3n no Forum Internacional en Dinamarca onde se reuniran organizaci\u00f3ns e personalidades de diversos pa\u00edses europeos cr\u00edticos co modelo de Europa consagrado polo Tratado de Ma\u00e4stricht.\nNas elecci\u00f3ns auton\u00f3micas o BNG acada 269 233 votos e 13 deputados. Tras o fracaso nesas elecci\u00f3ns Unidade Galega (UG), antigo PSG-EG, incorporar\u00edase tam\u00e9n ao Bloque. O avance electoral expr\u00e9sase no incremento colleitado nas cidades nas que se converte na segunda forza pol\u00edtica.\nO avance na unidade do nacionalismo no plano pol\u00edtico plasmar\u00edase no plano sindical coa reunificaci\u00f3n do sindicalismo nacionalista que culminaba en 1994 coa fundaci\u00f3n da Confederaci\u00f3n Intersindical Galega (CIG). A integraci\u00f3n de UG en decembro culminar\u00eda o proxecto de unidade do nacionalismo iniciado en 1982. Nas elecci\u00f3ns europeas de xu\u00f1o o BNG obtivo 139 221 votos. O D\u00eda da Patria adicouse \u00e1 conmemoraci\u00f3n do 50\u00ba aniversario de \"Sempre en Galiza\".\nAs elecci\u00f3ns municipais de marzo de 1995 supuxeron a consolidaci\u00f3n do avance do BNG, nas que obtivo 208 098 votos e 428 concelleiros.\nVII Asemblea Nacional.\nEn decembro de 1995 celebrouse na Feira de Mostras de Ferrol a VII Asemblea. A definici\u00f3n dos criterios de actuaci\u00f3n do BNG nas Cortes Xerais e os eixos que deb\u00edan artellar unha alternativa de goberno en Galiza centraron os traballos asemblearios. No plano cara \u00e1 consolidaci\u00f3n organizativa, aprobouse o desenvolvemento dos Estatutos orixinarios.\nNas elecci\u00f3ns \u00e1s Cortes espa\u00f1olas de marzo de 1996 o BNG obtivo 220 147 votos, conseguindo por vez primeira na s\u00faa historia d\u00faas actas no Congreso dos Deputados de Espa\u00f1a, Guillerme V\u00e1zquez e Francisco Rodr\u00edguez. A actuaci\u00f3n organizativa e pol\u00edtica foi dirixida neste ano a estabelecer un contacto directo coa sociedade co obxectivo de conformar unha alternativa ao Partido Popular, celebr\u00e1ndose en outubro un acto masivo en Santiago de Compostela no que se presenta a alternativa e a Xos\u00e9 Manuel Beiras como candidato \u00e1 presidencia da Xunta. Deste xeito, o BNG concorre \u00e1s elecci\u00f3ns ao Parlamento galego de 1997 cun programa de goberno, acadando un \u00e9xito sen precedentes ao conseguir 395 435 votos e 18 deputados, convert\u00e9ndose na segunda forza pol\u00edtica de Galiza por diante do PSdeG-PSOE.\nVIII Asemblea Nacional.\nEn xu\u00f1o de 1998 tivo lugar en Ourense a VIII Asemblea Nacional. Esta Asemblea marcou un fito no desenvolvemento da organizaci\u00f3n xa que nela se adecuaban as estratexias pol\u00edticas \u00e1 s\u00faa condici\u00f3n de alternativa de goberno. Unha das consecuencias desta Asemblea foi a sinatura da Declaraci\u00f3n de Barcelona, xunto con PNV e CDC, como entente na defensa do reco\u00f1ecemento do car\u00e1cter plurinacional do Estado espa\u00f1ol. A esta Declaraci\u00f3n s\u00e9guir\u00edanlle as de Gasteiz e a de Santiago de Compostela, que afondar\u00edan nos acordos de Barcelona.\nEn maio de 1999 o BNG impulsou a creaci\u00f3n da Fundaci\u00f3n Galiza Sempre e volve concorrer en solitario \u00e1s elecci\u00f3ns ao Parlamento Europeo de xu\u00f1o, obtendo 349 079 votos e por vez primeira un deputado na persoa de Camilo Nogueira.\nElecci\u00f3ns Municipais 1999.\nNas elecci\u00f3ns municipais obt\u00e9\u00f1ense 290 187 votos e 585 concelleiros, o que supuxo un avance cualitativo xa que entraron no goberno en cinco das sete cidades galegas, en tres delas ocupando a alcald\u00eda: Miguel Anxo Fern\u00e1ndez Lores en Pontevedra, Xaime Bello en Ferrol e Lois P\u00e9rez Castrillo en Vigo. Tam\u00e9n se acadan maior\u00edas absolutas en concellos de tama\u00f1o intermedio como Allariz, Fene, Poio ou nas Pontes, as\u00ed como outros m\u00e1is pequenos como Vilar de Santos.\nElecci\u00f3ns \u00e1s Cortes Espa\u00f1olas 2000.\nNas elecci\u00f3ns \u00e1s Cortes espa\u00f1olas do ano 2000 o BNG obtivo 306 268 votos e 3 deputados e Anxo Quintana foi designado senador polo Parlamento galego, acadar\u00eda as\u00ed o BNG por primeira vez representaci\u00f3n na C\u00e1mara Alta, completando deste xeito a s\u00faa presenza en todos os foros de representaci\u00f3n. Ese mesmo ano, o BNG converteuse en membro de pleno dereito do Partido Democr\u00e1tico dos Pobos de Europa - Alianza Libre Europea e en maio constituir\u00edase no Parlamento Europeo o Intergrupo de naci\u00f3ns sen Estado, sendo nomeado presidente do mesmo Camilo Nogueira. Tam\u00e9n se presentou en xu\u00f1o, en Santiago de Compostela, o manifesto \u201cUn compromiso respons\u00e1bel co pa\u00eds\u201d, no que o BNG pretend\u00eda establecer un di\u00e1logo aberto coa sociedade para constru\u00edr a alternativa de goberno en Galiza. Asemade, participou activamente nas actividades da \u201cMarcha Mundial de Mulleres\u201dcon delegaci\u00f3n propia nas manifestaci\u00f3ns que tiveron lugar en Bruxelas e Nova York \u00e1 vez que presentaba o seu novo sitio web: www-bng-galiza.org.\nEn xaneiro de 2001 o BNG presentou unha moci\u00f3n de censura no Parlamento de Galicia ante a xesti\u00f3n da Xunta fronte ao problema das \u201cvacas tolas\u201d . Ese mesmo ano e antes da celebraci\u00f3n da IX Asemblea Nacional, o BNG exerceu de anfitri\u00f3n no Encontro do Intergrupo de Naci\u00f3ns sen Estado no Parlamento europeo celebradas en Santiago de Compostela.\nIX Asemblea Nacional.\nEn febreiro de 2001 tivo lugar en Santiago de Compostela a IX Asemblea Nacional, na que se reforza a idea do BNG como alternativa de goberno. O Bloque participar\u00eda activamente na folga de xu\u00f1o contra os recortes sociais promovidos polo Goberno de Aznar. En outubro celebr\u00e1ronse as elecci\u00f3ns ao Parlamento de Galicia nas que obtivo 346 423 votos e 17 deputados, mant\u00e9ndose como segunda forza no Parlamento a pesar de descender o seu n\u00famero de apoios con respecto \u00e1s elecci\u00f3ns anteriores e igualar en escanos co PSdeG-PSOE. O BNG tam\u00e9n participar\u00eda activamente nas masivas mobilizaci\u00f3ns contra a nova Lei Org\u00e1nica de Universidades (LOU).\nX Asemblea Nacional.\nEn abril de 2002 o BNG celebra na Coru\u00f1a a X Asemblea Nacional. Nesta Asemblea ad\u00f3ptanse resoluci\u00f3ns significativas como a substituci\u00f3n da Permanente pola Executiva Nacional que pasa a ser un \u00f3rgano elixido pola Asemblea. O Bloque apoiou a folga xeral do 20 de xu\u00f1o contra o decreto do Goberno espa\u00f1ol de reforma do sistema de cobertura do desemprego. En Vigo, celebrar\u00edase o Acto de Conmemoraci\u00f3n do XX Aniversario do BNG. Por outra banda, a Fundaci\u00f3n Galiza Sempre, en colaboraci\u00f3n con Galiza Nova, organizaba os d\u00edas 24 e 25 de xullo dese mesmo ano a primeira edici\u00f3n do Festigal.\nEn novembro, perante a xesti\u00f3n da cat\u00e1strofe ecol\u00f3xica producida polo buque Prestige, apoiou a autoorganizaci\u00f3n do pobo galego esixindo a depuraci\u00f3n de responsabilidades pol\u00edticas e soluci\u00f3ns para reparar os danos e impedir que cat\u00e1strofes desta caste volvan producirse. A iniciativa do BNG \u00e9 respondida por numerosas entidades asociativas de Galiza. Desta iniciativa xurdiu o 21 de novembro a Plataforma Cidad\u00e1 Nunca M\u00e1is. A indignaci\u00f3n social ante o comportamento do Goberno espa\u00f1ol e da Xunta culminar\u00edan na presentaci\u00f3n dunha moci\u00f3n de censura ao presidente Fraga que ser\u00eda debatida no Parlamento de Galiza o 12 de decembro.\nEn 2003 o BNG participou como parte activa na manifestaci\u00f3n das \u201cmaletas\u201d celebrada o 9 de febreiro na Coru\u00f1a e na marcha a Madrid do d\u00eda 23, que congregou centos de miles de galegos na capital do Estado e impulsou iniciativas en todos os \u00e1mbitos fronte \u00e1 invasi\u00f3n de Iraq. Nas elecci\u00f3ns municipais presentou 307 listas e obtivo 325 331 votos e 595 concelleiros, pasando a formar goberno en 42 Concellos, en 19 ostentando a alcald\u00eda. O resultado obtido na provincia da Coru\u00f1a situouno nunha posici\u00f3n central para impulsar o cambio na Deputaci\u00f3n, accedendo as\u00ed a un goberno no que Xaime Bello ser\u00eda o seu vicepresidente. Estas elecci\u00f3ns supuxeron un novo fito para o Bloque, xa que obtivo o mellor resultado da s\u00faa historia nunhas elecci\u00f3ns locais.\nXI Asemblea Nacional.\nEn novembro de 2003, ap\u00f3s a XI Asemblea Nacional, houbo un troco xeracional no BNG, no que Anxo Quintana sucedeu a Beiras como voceiro nacional e candidato \u00e1 presidencia da Xunta de Galicia. O rival de Quintana fora, ent\u00f3n, o eurodeputado Camilo Nogueira, quen acadou 600 votos fronte os 1 700 do senador. Xos\u00e9 Manuel Beiras pasa a ser elixido Presidente do Consello Nacional, cargo de nova creaci\u00f3n.\nElecci\u00f3ns \u00e1s Cortes Espa\u00f1olas 2004.\nNas elecci\u00f3ns xerais de 2004, o BNG comeza unha crise polo continuo retroceso de votos, xa que s\u00f3 consegue 208 688 votos que lle dan 2 escanos no Congreso dos Deputados e ning\u00fan no Senado, a\u00ednda que por cota parlamentaria auton\u00f3mica \u00e9 escollido senador polo BNG Francisco Jorquera, quen substitu\u00edra a Anxo Quintana o ano anterior. Na investidura do Presidente do Goberno de Espa\u00f1a votouse a favor da candidatura de Jos\u00e9 Luis Rodr\u00edguez Zapatero.\nElecci\u00f3ns ao Parlamento Europeo 2004.\nA\u00ednda que coas elecci\u00f3ns ao Parlamento Europeo, nas que, despois de presentarse en coalici\u00f3n co PNV e CiU (Galeusca), queda con dous eurodeputados, a reduci\u00f3n do n\u00famero de eurodeputados correspondentes ao Estado incidira negativamente na perda de representantes. As\u00ed e todo, en xullo do 2004, Anxo Quintana, establece cambios na c\u00fapula do partido e foi presentado o documento de bases para un novo Estatuto de Naci\u00f3n para Galiza, no que se conti\u00f1an os criterios que deb\u00edan orientar o proceso de reforma estatutaria. Este documento desenvolveuse no Foro polo Novo Estatuto con representantes de distintos \u00e1mbitos sociais e profesionais, coa finalidade de dotar ao BNG de achegas e de implicar \u00e1 sociedade neste debate.\nElecci\u00f3ns ao Parlamento de Galicia de 2005.\nTras as elecci\u00f3ns auton\u00f3micas de 2005 o BNG entrou no goberno de coalici\u00f3n presidido polo socialista Emilio P\u00e9rez Touri\u00f1o no que o BNG tivo a vicepresidencia, que ocupar\u00eda Anxo Quintana coas consellar\u00edas de Relaci\u00f3ns Institucionais e Benestar Social. As\u00ed mesmo, o BNG encargouse das conseller\u00edas de Cultura (\u00c1nxela Bugallo), Industria (Fernando Blanco), Medio Rural (Alfredo Su\u00e1rez Canal) e Vivenda (Teresa T\u00e1boas), de nova creaci\u00f3n.\nTam\u00e9n participar\u00eda ese ano o BNG na Asemblea Xeral de Galeuscat en Madrid, que marcou o inicio dunha nova andaina da alianza, fundando en xaneiro do ano seguinte a Tribuna Galeuscat dot\u00e1ndose de \u00f3rganos permanentes de coordinaci\u00f3n parlamentaria nas Cortes espa\u00f1olas. O arranque da campa\u00f1a do 25 de xullo de 2006 tivo lugar o 28 de xu\u00f1o, coincidindo co 70\u00ba aniversario do plebiscito do Estatuto de autonom\u00eda do 36, coa presentaci\u00f3n en Santiago da Alianza Galeuscat, que contou coa presenza dos l\u00edderes do BNG, PNV e CiU e numerosa asistencia representativa do mundo social en Galiza.\nXII Asemblea Nacional.\nNa XII Asemblea Nacional, celebrada en Santiago de Compostela o 2 e 3 de decembro de 2006, present\u00e1ronse catro candidaturas ao Consello Nacional, a oficial encabezada por Anxo Quintana e co apoio da UPG e dos independentes de Roberto Mera conseguiu 1.646 votos (62.57%) obtendo 31 representantes no Consello. A segunda candidatura foi Encontro Irmandi\u00f1o (EI) liderada por Xos\u00e9 Manuel Beiras que conseguiu 449 votos (17.09%), obtendo 9 representantes; A Alternativa encabezada por Rosario Fern\u00e1ndez Velho e que conta co apoio de Camilo Nogueira e EN conseguiu 291 votos (11.06%), conseguindo 5 representantes.\nA \u00faltima candidatura foi o Movemento pola Base (MpB), formada sobre todo por membros de Galiza Nova e encabezada polo sindicalista da CIG Ferm\u00edn Paz, que conseguiu 245 votos (9.32%) e 5 representantes. Trala votaci\u00f3n chegouse a un acordo entre as diferentes candidaturas para a repartici\u00f3n dos membros da Executiva Nacional, a candidatura oficial leva 10 dos 15 membros, os outros cinco rep\u00e1rtense entre EI e A Alternativa, o MpB apoiou o acordo malia quedar f\u00f3ra da Executiva. Tam\u00e9n se decidiu modificar a composici\u00f3n da seguinte Asemblea Nacional para que fose por delegados e non como antes aberta a todos os militantes.\nA s\u00faa presenza institucional nese momento era de 595 concelleiros, 15 deputados provinciais, 13 deputados auton\u00f3micos, 2 deputados no Congreso dos Deputados, un senador e ning\u00fan eurodeputado.\nElecci\u00f3ns municipais 2007.\nNas elecci\u00f3ns municipais de maio de 2007, acadou o 19,15% dos sufraxios. Agudizou a s\u00faa ca\u00edda nas cidades, lonxe da mensaxe intelectual e rebelde que tanto \u00e9xito colleitara nos anos noventa en segmentos urbanos e xuven\u00eds do electorado. Este descenso compensouno con contundentes vitorias en vilas medias como Carballo, Arz\u00faa, Teo, Monforte de Lemos, Bueu, O Porri\u00f1o ou Pontecesures, ocupando espazos rurais e sociais que vai abandonando o Partido Popular. O estancamento tam\u00e9n se compensou con perspectivas de maior poder institucional en concellos e deputaci\u00f3ns (A Coru\u00f1a e Lugo). Este resultado traduciuse de xeito global en 32 alcald\u00edas e 37 cogobernos, o BNG consegu\u00eda as\u00ed o maior n\u00famero de representantes nas instituci\u00f3ns locais da s\u00faa historia.\nElecci\u00f3ns \u00e1s Cortes Espa\u00f1olas 2008.\nNas Elecci\u00f3ns Xerais 2008 en Espa\u00f1a repetiu os resultados do 2004, acadando un deputado pola Coru\u00f1a e unha deputada por Pontevedra.\nNesta lexislatura foi chave para a aprobaci\u00f3n dos Orzamentos Xerais do Estado para o 2009, cos seus dous deputados no Congreso, conseguindo 125 mill\u00f3ns de euros extra dos 2.020 mill\u00f3ns previstos inicialmente para Galicia (76 deles en materia de Fomento), ademais de varios traspasos de competencias. Isto foi, en palabras do portavoz do BNG no congreso, Francisco Jorquera, \"o investimento maior no noso territorio en toda a historia\". As\u00ed pois, o apoio do Bloque a estes orzamentos provocou o rexeitamento das emendas \u00e1 totalidade, sacando adiante os orzamentos no seu primeiro tr\u00e1mite.\nElecci\u00f3ns ao Parlamento Galego 2009.\nTras perderen un escano (de 13 a 12) nas elecci\u00f3ns ao Parlamento galego de 2009, celebradas o 1 de marzo, e que se saldaron coa maior\u00eda absoluta por un escano do PP, a executiva do BNG reco\u00f1eceu os malos resultados e dimitiu ante o Consello Nacional o 14 de marzo.\nAsemblea Nacional Extraordinaria de 2009.\nO 18 de abril realiz\u00e1ronse asembleas comarcais para elixir os delegados que concorreron \u00e1 Asemblea Nacional extraordinaria do 10 de maio. Nestas asembleas comarcais present\u00e1ronse 3 listas: Alternativa pola Unidade (ApU, impulsada pola UPG), Listas Abertas (impulsada polo EI), e +BNG. Tam\u00e9n se presentaron outras listas nalgunhas comarcas como Independentes do Val Mi\u00f1or, Movemento Galego ao Socialismo (MGS), Esquerda Socialista Galega e Independentes do Ribeiro. O resultado deu unha maior\u00eda de delegados para ApU.\nO 10 de maio celebrouse a Asemblea nacional extraordinaria, na que se presentaron catro listas: Alternativa pola Unidade (ApU, encabezada por Guillerme V\u00e1zquez), M\u00e1is BNG (+BNG, encabezada por Carlos Aymerich), Encontro Irmandi\u00f1o (encabezada por Xos\u00e9 Manuel Beiras) e M\u00e1is Al\u00e1 (impulsada polo MGS e encabezada por Rafa Villar). A elecci\u00f3n \u00f3 Consello Nacional deu como resultado: 23 membros de ApU, 18 de +BNG, candidatura de Encontro 7 representantes e 2 para M\u00e1is Al\u00e1. Da votaci\u00f3n para a Executiva Nacional autoexclu\u00eduse o Encontro Irmandi\u00f1o, liderado por Beiras. Present\u00e1ronse, pois, \u00e1 executiva d\u00faas listas: a de ApU (na que se integraba un representante de M\u00e1is Al\u00e1) e a de +BNG. A lista encabezada por Guillerme V\u00e1zquez obtivo 1189 votos (55,1% de apoio) o que lle outorgou 8 representantes, mentres que a encabezada por Carlos Aymerich conseguiu 969 votos (44,9% de apoio) e 7 representantes. As\u00ed pois, Guillerme V\u00e1zquez resultaba elixido portavoz nacional do BNG, en substituci\u00f3n de Anxo Quintana.\nElecci\u00f3ns Municipais 2011.\nAs Elecci\u00f3ns municipais de 2011 supuxeron a sa\u00edda do BNG dos gobernos de coalici\u00f3n de Ferrol e da Coru\u00f1a por mor das maior\u00edas absolutas acadadas polo PP e por vez primeira diminu\u00edu o n\u00famero de concelleiros totais acadados con respecto \u00e1s anteriores elecci\u00f3ns. Pese ao descenso, grazas \u00e1s maior\u00edas obtidas e os apoios doutras forzas pol\u00edticas, principalmente do PSdeG-PSOE, foi quen de acceder a un total de 29 alcald\u00edas: na Bola, na Pobra do Broll\u00f3n, Arbo, Allariz, Arz\u00faa, Cari\u00f1o, Bueu, Carballo, Vimianzo, Castrelo de Mi\u00f1o, Carnota, Monforte de Lemos, Maceda, Maceda de Trives, Mondo\u00f1edo, Mugardos, Poio, Pontecesures, Pontevedra, Rianxo, Ribadeo, Riotorto, Salceda de Caselas, San Sadurni\u00f1o, Teo, Tomi\u00f1o, Vilar de Santos, na Mezquita e Zas.\nXIII Asemblea Nacional.\nO s\u00e1bado 28 e o domingo 29 de xaneiro de 2012 celebrouse a XIII Asemblea Nacional no Recinto feiral de Amio en Santiago de Compostela, na que se elixiu a direcci\u00f3n, as\u00ed como o voceiro nacional e o seu candidato para a Xunta. Present\u00e1ronse tres listas: \"Alternativa pola Unidade\" (ApU), co apoio da UPG e con Guillerme V\u00e1zquez para voceiro e Francisco Jorquera para candidato; unha lista encabezada por M\u00e1is Galiza (+G) e EI (+G-EI), co apoio do CS, PNG-PG, EN, Inzar, UG e Espazo Socialista Galego, con Xos\u00e9 Manuel Beiras para voceiro e Carlos Aymerich para candidato; e unha lista de MGS, encabezada por Rafa Villar. Finalmente, Guillerme V\u00e1zquez resultou reelixido portavoz nacional con 2.123 votos fronte Xos\u00e9 Manuel Beiras, con 1.823 votos; e Francisco Jorquera candidato \u00e1 presidencia da Xunta con 2.338 votos (53 %) fronte aos 2.043 votos (46 %) conseguidos por Carlos Aymerich. A Executiva formouse con 7 membros de ApU, 7 de +G-EI e 1 de MGS; as\u00ed mesmo, a votaci\u00f3n do Consello Nacional deparou 2.164 apoios (48 %) para ApU, 2.026 (45 %) para +G-EI e 248 (5 %) para MGS.\nTras a citada asemblea, debido \u00e1s tensi\u00f3ns internas e ideol\u00f3xicas, partidos como EI e EN decidiron abandonar o BNG. A corrente M\u00e1is Galiza, (a segunda forza m\u00e1is votada tras a UPG) e o PNG-PG anunciaron asembleas propias para decidir a s\u00faa continuidade, decidindo ao final, deixar o Bloque. Froito desta escisi\u00f3n o BNG perdeu o control de varias alcald\u00edas, como as de Maceda, Maceda de Trives, Teo, Arbo ou Vilar de Santos.\nXIV Asemblea Nacional.\nTras a asemblea do 17 de marzo de 2013 que tivo lugar no Palacio de Congresos de Santiago de Compostela, produciuse de novo unha remuda na portavoc\u00eda nacional, abandonando o cargo Guillerme V\u00e1zquez como consecuencia dos malos resultados acadados nas elecci\u00f3ns ao Parlamento de Galicia 2012. Ser\u00eda substitu\u00eddo por Xavier Vence. Ap\u00f3s esta asemblea o BNG adoptou posturas abertamente soberanistas co obxectivo da construci\u00f3n da Rep\u00fablica Galega. Este movemento provoca que o equipo de goberno de Salceda de Caselas se dea de baixa no partido.\nEn novembro de 2014 a alcaldesa da Bola Teresa Barge mais outros cinco ed\u00eds do goberno municipal d\u00e9ronse de baixa do BNG. Estes cinco exmilitantes concorrer\u00edan nas elecci\u00f3ns que se haber\u00edan celebrar o ano seguinte baixo as siglas do PP. Barge xa formara parte do goberno municipal do PP, liderado polo seu pai, mais en 2003 desaloxouno da alcald\u00eda cunha agrupaci\u00f3n independente grazas ao apoio do BNG, partido no que pasar\u00eda integrarse en 2007 animada por Anxo Quintana. Con todo, isto non lle impedira ser compromisaria af\u00edn a Jos\u00e9 Manuel Baltar Blanco en 2010, no congreso que PP de Ourense haber\u00eda de celebrar para suceder a Xos\u00e9 Lu\u00eds Baltar.\nElecci\u00f3ns Municipais 2015.\nNas elecci\u00f3ns municipais de 2015 o BNG concorreu baixo a marca BNG-Asembleas Abertas. Sufriu un importante descenso de 72 000 votos en total, os m\u00e1is deles nas cidades ag\u00e1s Pontevedra, onde Fern\u00e1ndez Lores anovar\u00eda unha vez m\u00e1is na alcald\u00eda; na Coru\u00f1a, Lugo e Ferrol viuse amplamente superado polas Mareas e incluso perdeu a s\u00faa representaci\u00f3n en Vigo e Ourense. Pola contra, no rural, a pesar da perda de alcald\u00edas que seguiron a ser nacionalistas -mais xa con outras siglas- por mor da escisi\u00f3n producida trala XIII Asemblea, o BNG foi quen de acadar novas maior\u00edas absolutas como as de Vimianzo, Mazaricos ou Carballo e manter outras como Allariz, Zas, Carnota, Poio ou Bueu. En total, o partido conseguiu 30 alcald\u00edas: Allariz, Ba\u00f1os de Molgas, Barro, Boimorto, Bueu, Carballo, Carnota, Castrelo de Mi\u00f1o, Fene, Mazaricos, A Mezquita, Moa\u00f1a, Moeche, Muras, As Neves, A Pobra de Broll\u00f3n, Poio, Ponteareas, Pontecesures, Pontevedra, Rianxo, A R\u00faa, Ribadeo, San Sadurni\u00f1o, Santiso, Tomi\u00f1o, Toques, Viana do Bolo, Vimianzo e Zas.\nEn Boimorto o cabeza de lista do BNG-Asembleas Abertas Xos\u00e9 Lu\u00eds Rivas Cruz \"Mini\", pese a contar s\u00f3 con dous ed\u00eds, foi investido alcalde co apoio dos catro do PSdeG-PSOE, fronte os cinco do PP. Por\u00e9n, dous meses despois Gonzalo Concheiro, candidato do PP, pasa a ser novo alcalde de Boimorto tras prosperar unha moci\u00f3n de censura do PP apoiada por un concelleiro que fora elixido nas listas do PSdeG-PSOE pero que pasara a ser non adscrito no mes de xullo. Tam\u00e9n se perden posteriormente en senllas moci\u00f3ns de censura as alcald\u00edas de Pontecesures (maio de 2016) e Fene (abril de 2018).\nEn abril de 2016 o alcalde de Vimianzo -Manuel Antelo- xunto con toda a corporaci\u00f3n do BNG local, anunciaban a s\u00faa baixa na fronte par como mostra do seu rexeitamento \u00e1s posturas a adoptar ap\u00f3s a XV Asemblea Nacional celebrada na Coru\u00f1a, convocada logo dos malos resultados colleitados nas elecci\u00f3ns \u00e1s Cortes de Espa\u00f1a de 2015.\nElecci\u00f3ns \u00e1s Cortes Espa\u00f1olas 2015.\nDe cara \u00e1s elecci\u00f3ns \u00e1s Cortes Espa\u00f1olas de 2015 tiveron lugar nos meses previos diversas reuni\u00f3ns de distintos l\u00edderes e partidos pol\u00edticos do centro-esquerda galego (con excepci\u00f3n do PSdG-PSOE), o obxectivo era xuntar forzas para acadar grupo parlamentario propio que representara exclusivamente os intereses galegos. Isto materializouse en dous movementos co\u00f1ecidos como Iniciativa pola Uni\u00f3n e Encontro Cidad\u00e1n por unha Marea Galega, que acordaron lanzar unha convocatoria conxunta aos partidos. Finalmente non houbo pleno acordo e o BNG liderou nas catro provincias a coalici\u00f3n N\u00f3s - Candidatura Galega, \u00e1 que se sumaron pequenos partidos galeguistas e que contou cos apoios de Rafael Cu\u00ed\u00f1a (daquela alcalde de Lal\u00edn e militante de Compromiso por Galicia) e Cerna, partido que decidiu non integrar ningunha candidatura e \u00e1 s\u00faa vez apoiar a outra coalici\u00f3n resultante, a de En Marea - Podemos.\nO resultado dos comicios foron realmente malos xa que o BNG perdeu toda a representaci\u00f3n que ostentaba no Congreso desde 1996, cun descenso de m\u00e1is da metade dos votos con respecto a 2011, mentres que a outra formaci\u00f3n nacionalista galega de esquerdas xurdida da escisi\u00f3n da XIII Asemblea Nacional, Anova, consegu\u00eda dous deputados grazas \u00e1 coalici\u00f3n En Marea - Podemos.\nXV Asemblea Nacional.\nTras a Asemblea Nacional celebrada no Palacio de Exposici\u00f3ns e Congresos da Coru\u00f1a o 28 de febreiro de 2016, a deputada e membro da directiva Ana Pont\u00f3n resultou elixida voceira nacional. A s\u00faa candidatura foi referendada por m\u00e1is do 85% dos votos. Desta maneira, superou amplamente \u00e1 outra candidatura coa que compet\u00eda, promovida por militantes da comarca da Barbanza e encabezada por Carlos Branco Ansoar. Ana Pont\u00f3n sucedeu as\u00ed a Xavier Vence, quen anunciara o seu desexo de non seguir como l\u00edder do Bloque ap\u00f3s os malos resultados colleitados nas elecci\u00f3ns \u00e1s Cortes Espa\u00f1olas celebradas o 20 de decembro de 2015. Ademais, adoptouse a decisi\u00f3n de retomar a f\u00f3rmula de que o portavoz nacional ser\u00eda \u00e1 s\u00faa vez, o principal candidato \u00e1s vindeiras elecci\u00f3ns ao Parlamento de Galicia, como as\u00ed se recolleu no ditame de dita asemblea.\nComo resultado tam\u00e9n do debate e medidas aprobadas, produc\u00edronse as baixas de Carlos Aymerich e o ex-portavoz nacional Anxo Quintana, que anunciaran a s\u00faa desconformidade coa decisi\u00f3n de continuar en solitario cara as vindeiras Elecci\u00f3ns ao Parlamento de Galicia 2016 e non conflu\u00edr con outras forzas de esquerda como as que representaban AGE ou En Marea-Podemos.\nElecci\u00f3ns \u00e1s Cortes Espa\u00f1olas 2016.\nFroito da imposibilidade de acordar un novo goberno logo das elecci\u00f3ns de decembro de 2015, volv\u00e9ronse convocar elecci\u00f3ns para o 27 de xu\u00f1o de 2016. Desta volta o BNG concorrer\u00eda baixo a candidatura BNG-N\u00f3s, obtendo uns resultados a\u00ednda peores c\u00f3s de hab\u00eda seis meses, con s\u00f3 44.902 votos no Congreso. Con estes resultados, o BNG volveu ficar sen ning\u00fan deputado ou senador nas Cortes espa\u00f1olas.\nElecci\u00f3ns ao Parlamento Galego 2016.\nAna Pont\u00f3n foi proclamada candidata do BNG \u00e1s elecci\u00f3ns do Parlamento Galego de 2016, fixadas para o 25 de setembro. A pesar das malas perspectivas electorais que as enquisas outorgaban ao Bloque, a s\u00faa candidatura logrou finalmente 119.446 votos. O Bloque seguiu sendo a cuarta forza no Parlamento Galego, con s\u00f3 un deputado menos que na lexislatura anterior. En concreto o Bloque logrou dous deputados pola Coru\u00f1a (Ana Pont\u00f3n e Xos\u00e9 Lu\u00eds Rivas \"Mini\"), outros dous pola provincia de Pontevedra (Montse Prado e Lu\u00eds Bar\u00e1), unha deputada pola provincia de Lugo (Olalla Rodil) e outra pola de Ourense (Noa Presas).\nXVI Asemblea Nacional.\nA XVI Asemblea Nacional celebrouse o 25 e 26 de marzo de 2017 no Palacio de Exposici\u00f3ns e Congresos da Coru\u00f1a. Os resultados acadados nas elecci\u00f3ns ao Parlamento Galego do ano anterior propiciaron unha asemblea sen grosos debates, onde se priorizou a imaxe de unidade interna tralas tensi\u00f3ns de asembleas anteriores. O clima de unidade foi referendado na reelecci\u00f3n de Ana Pont\u00f3n como portavoz nacional co 98% dos votos da militancia.\nElecci\u00f3ns \u00e1s Cortes Espa\u00f1olas de abril de 2019.\nTras a moci\u00f3n de censura a Mariano Rajoy e a posterior imposibilidade de Pedro S\u00e1nchez de aprobar os orzamentos convoc\u00e1ronse as elecci\u00f3ns de abril de 2019. O BNG obtivo 94.433 votos, m\u00e1is do dobre que nas anteriores xerais, pero insuficientes para entrar no Parlamento.\nElecci\u00f3ns ao Parlamento Europeo de maio de 2019.\nNas elecci\u00f3ns ao Parlamento Europeo, que tiveron lugar entre o 23 e o 26 de maio de 2019, o BNG concorreu integrado na coalici\u00f3n Agora Rep\u00fablicas canda Esquerra Republicana de Catalunya e EH Bildu. O BNG duplicou os votos que tivera en Galiza nas elecci\u00f3ns anteriores e a coalici\u00f3n conseguiu tres escanos. Dous deles foron ocupados por ERC en tanto que o outro foi ocupado de xeito rotatorio por Bildu (tres anos) e BNG (2 anos). Ana Miranda Paz ocupou o escano o 5 de setembro de 2022.\nElecci\u00f3ns \u00e1s Cortes Espa\u00f1olas de novembro de 2019.\nEn novembro de 2019 realiz\u00e1ronse unhas novas elecci\u00f3ns, despois de que non se lograra a formaci\u00f3n dun goberno. O BNG logrou volver ao Congreso catro anos despois, recibindo 119.597 votos, un 0,5%, obtendo as\u00ed un escano pola provincia da Coru\u00f1a para N\u00e9stor Rego.\nElecci\u00f3ns ao Parlamento Galego 2020.\nEn xaneiro de 2020 a militancia proclamou de novo a Ana Pont\u00f3n como candidata a presidir a Xunta. As elecci\u00f3ns ao Parlamento, fixadas inicialmente para abril foron celebradas finalmente o 12 de xullo, tras ser adiadas por mor da pandemia por coronavirus. O BNG obtivo 19 escanos, 13 m\u00e1is que nos anteriores comicios, e bateu a marca de 18 que obtivera na etapa de Beiras en 1997. Conseguiu ademais a porcentaxe m\u00e1is alta de votos da s\u00faa historia (25,33%) e superou ao PSdeG, convert\u00e9ndose na segunda forza no Parlamento 19 anos despois. O BNG aporta os cinco deputados m\u00e1is novos da lexislatura.\nEstrutura interna.\nO nacemento do BNG xorde coa intenci\u00f3n de aglutinar no seu interior toda a ampla gama ideol\u00f3xica do nacionalismo. Por esta raz\u00f3n, a s\u00faa organizaci\u00f3n \u00e9 frontista. Dentro del conviven partidos, colectivos nacionalistas e militantes individuais (a gran maior\u00eda):\nExecutiva Nacional.\nA Executiva Nacional \u00e9 o \u00f3rgano que leva \u00e1 pr\u00e1ctica as li\u00f1as program\u00e1ticas do BNG e xestiona a pol\u00edtica do d\u00eda a d\u00eda. Re\u00fanese con frecuencia semanal e na actualidade est\u00e1 composta por:\nEvoluci\u00f3n do voto.\nElecci\u00f3ns ao Parlamento Europeo.\n\u2020 A candidatura de 2004, con Galeusca, os deputados son o de CDC e PNV. Faltaron 333 votos para o terceiro escano, que ser\u00eda para Camilo Nogueira, debido \u00e1 impugnaci\u00f3n selectiva de mesas feita polo PP para evitar que o BNG tivese eurodeputado propio. Dos votos da coalici\u00f3n, 141.756 corresponden ao BNG, o 12,32% dos votos emitidos en Galiza.\u2020\u2020 Os votos do BNG foron 102.326, o 9,40% dos emitidos en Galiza.\n\u2020\u2020\u2020 Os votos do BNG foron 80.394, o 7,88% dos emitidos en Galiza. Como resultado dos acordos adoptados polos partidos integrantes, o candidato de EH Bildu Josu Juaristi estar\u00eda os primeiros tres anos e medio no Europarlamento e a candidata do BNG Ana Miranda o restante ano e medio."}
{"id": "3116", "revid": "6", "url": "https://gl.wikipedia.org/wiki?curid=3116", "title": "Felicite du Pierry", "text": ""}
{"id": "3117", "revid": "6", "url": "https://gl.wikipedia.org/wiki?curid=3117", "title": "Hortense Lepaute", "text": ""}
{"id": "3119", "revid": "6", "url": "https://gl.wikipedia.org/wiki?curid=3119", "title": "Caterina Scarpellini Fabri", "text": ""}
{"id": "3124", "revid": "5863", "url": "https://gl.wikipedia.org/wiki?curid=3124", "title": "Conseller\u00eda de Presidencia, Administraci\u00f3ns P\u00fablicas e Xustiza", "text": "A Conseller\u00eda de Presidencia, Administraci\u00f3ns P\u00fablicas e Xustiza era unha conseller\u00eda da Xunta de Galicia que ti\u00f1a como principais funci\u00f3ns a xesti\u00f3n das relaci\u00f3ns da Xunta coas administraci\u00f3ns locais e de xustiza. Tam\u00e9n se ocupaba da xesti\u00f3n interna e da administraci\u00f3n auton\u00f3mica, as\u00ed como da polic\u00eda auton\u00f3mica de Galicia. O seu \u00faltimo conselleiro foi Alfonso Rueda.\nHistoria.\nA conseller\u00eda de presidencia tivo distintas denominaci\u00f3ns e funci\u00f3ns ao longo da historia. Ademais, durante alg\u00fans per\u00edodos levou tam\u00e9n aparellado o cargo de vicepresidencia da Xunta.\nEn 1983 (por uns meses) e despois dende 1983 ata 1990 absorbe ademais as competencias da Conseller\u00eda de Xustiza e Interior. Durante a maior parte da s\u00faa existencia, ag\u00e1s entre 1990 e 1993, e 2005 e 2009 a conseller\u00eda integra tam\u00e9n a \u00e1rea de Relaci\u00f3ns Institucionais (v\u00e9xase tam\u00e9n Conseller\u00eda de Relaci\u00f3ns Institucionais). A conseller\u00eda desapareceu durante a reorganizaci\u00f3n de 2018. As competencias en xustiza e presidencia pasaron \u00e1 Vicepresidencia primeira e Conseller\u00eda de Presidencia, Xustiza e Turismo e a competencia en administraci\u00f3ns p\u00fablicas pasou \u00e1 Conseller\u00eda de Facenda e Administraci\u00f3n P\u00fablica.\nEstrutura interna.\nSecretar\u00edas e direcci\u00f3ns xerais.\nAdemais da necesaria Secretar\u00eda Xeral da conseller\u00eda, a conseller\u00eda de Presidencia conta coas seguintes direcci\u00f3ns xerais:"}
{"id": "3125", "revid": "54336", "url": "https://gl.wikipedia.org/wiki?curid=3125", "title": "Conseller\u00eda de Facenda e Administraci\u00f3n P\u00fablica", "text": "A Conseller\u00eda de Facenda e Administraci\u00f3n P\u00fablica \u00e9 o \u00f3rgano da Xunta de Galicia encargado da preparaci\u00f3n e xesti\u00f3n dos orzamentos de Galicia e da recadaci\u00f3n de impostos. O seu titular actual \u00e9 Miguel Corgos L\u00f3pez-Prado.\nHistoria.\nA conseller\u00eda de Facenda recibiu ese nome dende abril de 2009, co goberno de Alberto N\u00fa\u00f1ez Feij\u00f3o. Ese nome tam\u00e9n o levara entre marzo e setembro de 1983. Anteriormente fora denominada conseller\u00eda de Econom\u00eda e Finanzas ou tam\u00e9n como Econom\u00eda e Facenda, e integraba tam\u00e9n as competencias en promoci\u00f3n econ\u00f3mica. Durante un determinado per\u00edodo entre 1983 e 1984 ocuparase tam\u00e9n das competencias sobre comercio.\nEstrutura interna.\nSecretar\u00edas e direcci\u00f3ns xerais.\nAdemais da necesaria Secretar\u00eda Xeral da conseller\u00eda, que neste caso particular se denomina secretar\u00eda xeral e do patrimonio (ocupada a partir de xaneiro de 2012 por Socorro Mart\u00edn Hierro, a conseller\u00eda de Facenda conta coas seguintes direcci\u00f3ns xerais:"}
{"id": "3135", "revid": "54336", "url": "https://gl.wikipedia.org/wiki?curid=3135", "title": "Conseller\u00eda de Cultura, Educaci\u00f3n, Formaci\u00f3n Profesional e Universidades", "text": "A Conseller\u00eda de Cultura, Educaci\u00f3n, Formaci\u00f3n Profesional e Universidades \u00e9 o \u00f3rgano da Xunta de Galicia encargado dos asuntos culturais e da regulaci\u00f3n do ensino dende a primaria ata a educaci\u00f3n universitaria, a formaci\u00f3n profesional e o ensino de adultos. O titular actual \u00e9 Rom\u00e1n Rodr\u00edguez Gonz\u00e1lez.\nHistoria.\nA conseller\u00eda de Educaci\u00f3n e Ordenaci\u00f3n Universitaria comezou cham\u00e1ndose unicamente de Educaci\u00f3n, e \u00e9 un dos departamentos m\u00e1is estables da historia da Xunta de Galicia polo que corresponde \u00e1s s\u00faas funci\u00f3ns. Ademais, e ata o ano 2005, foi o departamento encargado da xesti\u00f3n da pol\u00edtica ling\u00fc\u00edstica, funci\u00f3n que recuperou a partir de 2009. En 2012 asumiu as funci\u00f3ns da extinta conseller\u00eda de Cultura.\nEstrutura interna.\nSecretar\u00edas e direcci\u00f3ns xerais.\nAdemais da necesaria Secretar\u00eda Xeral T\u00e9cnica da conseller\u00eda (ocupada por Manuel Vila L\u00f3pez), a conseller\u00eda de Educaci\u00f3n conta coas seguintes direcci\u00f3ns xerais e secretar\u00edas xerais:"}
{"id": "3136", "revid": "98629", "url": "https://gl.wikipedia.org/wiki?curid=3136", "title": "Exipto", "text": "Exipto (en \u00e1rabe: \u0645\u0635\u0631, \"Mi\u1e63r\"; en \"Ma\u1e63r\"; en \"Kh\u0113mi\"), oficialmente Rep\u00fablica \u00c1rabe de Exipto (en \u00e1rabe: \u062c\u0645\u0647\u0648\u0631\u064a\u0629 \u0645\u0635\u0631 \u0627\u0644\u0639\u0631\u0628\u064a\u0629, \"\u01e6umh\u016briyyat Mi\u1e63r al-\u02bfArabiyyah\"), \u00e9 un estado situado no nordeste de \u00c1frica e na pen\u00ednsula do Sina\u00ed no continente de Asia. Limita \u00f3 norte co Mar Mediterr\u00e1neo e Israel, \u00f3 leste co Mar Vermello (inclu\u00eddo o seu sa\u00ednte norte do Golfo de Acaba), \u00f3 sur co Sud\u00e1n e \u00f3 oeste con Libia. A s\u00faa xeograf\u00eda \u00e9 des\u00e9rtica na case totalidade, que corresponde co deserto do S\u00e1hara, onde s\u00f3 est\u00e1 habitado en oasis. A s\u00faa capital \u00e9 a cidade do Cairo, unha das m\u00e1is poboadas de \u00c1frica.\nExipto ten unha das historias m\u00e1is antigas entre os pa\u00edses do mundo, cuxa orixe se remonta \u00f3s milenios VI e IV a.C. Considerada un berce da civilizaci\u00f3n, o Antigo Exipto experimentou algunhas das m\u00e1is antigas formas de escrita, agricultura, urbanizaci\u00f3n, relixi\u00f3n organizada e goberno central. Monumentos ic\u00f3nicos como as pir\u00e1mides de Gizeh e a s\u00faa Grande Esfinxe, as\u00ed como as ru\u00ednas de Menfis, Tebas, Karnak e o Val dos Reis, reflicten este legado e mante\u00f1en un significativo foco de interese cient\u00edfico e popular. A gran e rica herdanza cultural de Exipto \u00e9 unha parte integral da s\u00faa identidade nacional, que padeceu, e \u00e1s veces asimilou, varias influencias estranxeiras, como os gregos, persas, romanos, \u00e1rabes, turcos otom\u00e1ns e nubios. Exipto foi un importante e temper\u00e1n centro do cristianismo, mais foi amplamente islamizado no s\u00e9culo VII e mantense como un pa\u00eds amplamente musulm\u00e1n a\u00ednda que cunha significativa minor\u00eda cristi\u00e1.\nDende o s\u00e9culo XVI at\u00e9 comezos do XX, Exipto foi gobernado por potencias coloniais estranxeiras, o Imperio Otom\u00e1n e o Imperio Brit\u00e1nico. O Exipto moderno data do ano 1922, cando conseguiu a s\u00faa independencia do Imperio Brit\u00e1nico como unha monarqu\u00eda. Por\u00e9n, a ocupaci\u00f3n militar brit\u00e1nica continuou, co cal moitos exipcios creron que a monarqu\u00eda era un instrumento do colonialismo brit\u00e1nico. Despois da revoluci\u00f3n de 1952, Exipto expulsou os soldados e bur\u00f3cratas brit\u00e1nicos e rematou coa ocupaci\u00f3n, nacionalizou o Canal de Suez, exiliou o rei Farouk e a s\u00faa familia, e declarou a rep\u00fablica. En 1958, uniuse con Siria para formar a Rep\u00fablica \u00c1rabe Unida, que se disvolveu en 1961. \u00d3 longo da segunda metade do s\u00e9culo XX, Exipto sufriu conflitos sociais, relixiosos e inestabilidade pol\u00edtica, loitando en varios enfrontamentos armados con Israel en 1948, 1956, 1967 e 1973, e ocupando a Franxa de Gaza de xeito intermitente at\u00e9 1967. En 1978, Exipto asinou os Acordos de Camp David, retir\u00e1ndose oficialmente da Franxa de Gaza e reco\u00f1ecendo o estado de Israel. O pa\u00eds segue afrontando retos, como a inestabilidade pol\u00edtica, inclu\u00edndo a recente revoluci\u00f3n de 2011 e as s\u00faas consecuencias, o terrorismo e o subdesenvolvemento econ\u00f3mico. O goberno actual de Exipto \u00e9 unha rep\u00fablica presidencial liderada polo presidente Abdul Fatah al-Sisi, que foi descrito por numerosos observadores como autoritario.\nO islam \u00e9 a relixi\u00f3n oficial de Exipto e o \u00e1rabe \u00e9 a s\u00faa lingua oficial. Con m\u00e1is de 95 mill\u00f3ns de habitantes, Exipto \u00e9 o pa\u00eds m\u00e1is poboado do Norte de \u00c1frica, de Oriente Medio e do Mundo \u00e1rabe, sendo o terceiro m\u00e1is poboado de \u00c1frica (despois de Nixeria e Etiop\u00eda), e o d\u00e9cimo quinto do mundo. A gran maior\u00eda da poboaci\u00f3n vive preto das beiras do r\u00edo Nilo, nunha \u00e1rea de 40\u00a0000 km\u00b2 onde se atopa a \u00fanica terra arable. As grandes rexi\u00f3ns do deserto do S\u00e1hara, que constit\u00faen a maior\u00eda do territorio exipcio, est\u00e1n escasamente poboadas. Arredor da metade dos cidad\u00e1ns exipcios habitan en \u00e1reas urbanas, especialmente nos centros densamente poboados do Cairo, Alexandr\u00eda e outras grandes cidades do delta do Nilo.\nO estado soberano de Exipto \u00e9 un pa\u00eds transcontinental considerado como unha potencia rexional no Norte de \u00c1frica, no Oriente Medio e no Mundo \u00e1rabe, as\u00ed como unha potencia intermedia no contexto mundial. A econom\u00eda de Exipto \u00e9 unha das meirades e das m\u00e1is diversificadas de Oriente Medio, e crese que ser\u00e1 unha das maiores do mundo \u00f3 longo do s\u00e9culo XXI. En 2016, Exipto superou a Sur\u00e1frica e converteuse na segunda maior econom\u00eda de \u00c1frica (despois de Nixeria). Exipto \u00e9 membro fundador das Naci\u00f3ns Unidas, do Movemento de Pa\u00edses Non Ali\u00f1ados, da Liga \u00c1rabe, da Uni\u00f3n Africana e da Organizaci\u00f3n para a Cooperaci\u00f3n Isl\u00e1mica.\nNomes.\nO nome galego do pa\u00eds, \"Exipto\", deriva do grego antigo \" (\"), a trav\u00e9s do lat\u00edn \"\". Aparece nas t\u00e1boas de Lineal B do grego mic\u00e9nico como \"a-ku-pi-ti-yo\". O adxectivo \"aig\u00fdpti-\"/\"aig\u00fdptios\" pasou \u00f3 copto como \", e del \u00f3 \u00e1rabe como \", onde xorde o termo \"copto\". As formas gregas proceden do exipcio tard\u00edo \"(Amarna) Hikuptah\" \"Memphis\", unha corrupci\u00f3n do nome exipcio O6-t:pr-D28-Z1-p:t-H (), que quere dicir \"fogar da ka (alma) de Ptah\", o nome do templo do deus Ptah en Menfis.\n\" (mes\u02e4\u027e; \") \u00e9 o nome cl\u00e1sico \u00e1rabe e a forma moderna oficial do nome de Exipto, mentres que \"\" (m\u0251s\u02e4\u027e; ) \u00e9 a pronunciaci\u00f3n local en \u00e1rabe exipcio. O nome ten orixe sem\u00edtica, sendo un cognado con outras palabras sem\u00edticas para Exipto como o hebreo \"\u05de\u05b4\u05e6\u05b0\u05e8\u05b7\u05d9\u05b4\u05dd\" (\"\"). O rexistro m\u00e1is antigo para este nome de Exipto \u00e9 o acadio \"mi-i\u1e63-ru\" (\"mi\u1e63ru\") que est\u00e1 relacionado con \"mi\u1e63ru/mi\u1e63irru/mi\u1e63aru\", que quere dicir \"l\u00edmite\" ou \"fronteira\".\nO nome en exipcio antigo para o pa\u00eds era km-m-t:O49 , que quere dicir terra negra, en referencia \u00f3s solos f\u00e9rtiles negros produto dos asolagamentos do Nilo, o cal difire de \"deshret\" (), ou \"terra vermella\" do deserto. Este nome \u00e9 frecuentemente pronunciado como \"Kemet\", pero o m\u00e1is probable \u00e9 que fose pronunciado en exipcio antigo. O nome evolucionou como ' e ' na fase copta da lingua exipcia, e aparece no grego antigo como (\"\"). Outro nome foi \"terra da ribeira\". Os nomes do Alto e Baixo Exipto foron \"Ta-Sheme'aw\" () \"terra de xunqueiras\" e \"Ta-Mehew\" () \"terra do norte\", respectivamente.\nPol\u00edtica.\nExipto \u00e9 unha rep\u00fablica unitaria e presidencialista cuxo presidente, como xefe de Estado e comandante supremo das forzas armadas do pa\u00eds, representa ao poder executivo elixido mediante plebiscito popular para un per\u00edodo de seis anos. Non hab\u00eda l\u00edmite constitucional respecto \u00e1 cantidade de mandatos consecutivos dun presidente.\nExipto foi o primeiro pa\u00eds \u00e1rabe en establecer a paz con Israel despois da sinatura dos acordos de Camp David.\nA\u00ednda que aparentemente o poder organ\u00edzase baixo un sistema multipartidista, na pr\u00e1ctica por m\u00e1is de cincuenta anos o presidente elixiuse en elecci\u00f3ns cun s\u00f3 candidato. Exipto tam\u00e9n celebra elecci\u00f3ns parlamentarias multipartidistas de xeito regular.\nEn febreiro de 2005 o ent\u00f3n presidente Hosni Mubarak anunciou a reforma da lei para a elecci\u00f3n presidencial, de maneira que nas elecci\u00f3ns de 2010 houbo varios candidatos, por primeira vez desde 1952, e lim\u00edtase o mandato a sete anos con s\u00f3 d\u00faas lexislaturas.\nSubdivisi\u00f3ns.\nExipto est\u00e1 dividido en 27 gobernaci\u00f3ns ou provincias (\"muhafazah\"; en singular \"muhafazat\").\nEn orde alfab\u00e9tica son: \nXeograf\u00eda.\nO r\u00edo principal \u00e9 o Nilo, que atravesa o pa\u00eds correndo do sur \u00f3 norte, desembocando no delta do Nilo sobre o mar Mediterr\u00e1neo. Un dos brazos do delta chega \u00e1 milenaria cidade de Alexandr\u00eda, fundada por Alexandre Magno.\nAl\u00e9n da capital, O Cairo, as outras cidades importantes de Exipto son Alexandr\u00eda, al-Mansurah, Asu\u00e1n, Asyut, El-Mahalla El-Kubra, Giz\u00e9, Hurghada, Luxor, Kom Ombo, Port Safaga, Porto Said, Sharn el Sheikh, Shubra-El-Khema, Suez e Zagazig.\nExipto incl\u00fae partes do deserto do S\u00e1hara e do deserto Libio, onde existen alg\u00fans oasis, como o oasis de Bahariya, o de Dakhleh, o de Farafra, o de Kharga e o de Siwa.\nExipto fai fronteira con Libia polo oeste, Sud\u00e1n \u00f3 sur e Israel \u00f3 nord\u00e9s. O pa\u00eds controla a canle de Suez, que liga o Mediterr\u00e1neo ao mar Vermello.\nO papel importante que Exipto desempe\u00f1a na xeopol\u00edtica v\u00e9n da s\u00faa posici\u00f3n estrat\u00e9xica como ponte terrestre entre \u00c1frica e mais Asia, e como ponte de pasaxe entre o Mediterr\u00e1neo e o oc\u00e9ano \u00cdndico.\nEconom\u00eda.\nExipto ten un PIB de aproximadamente 200.000 mill\u00f3ns de d\u00f3lares, segundo o m\u00e9todo Paridade de Poder de Compra (PPP).\nA riqueza de Exipto, desde a m\u00e1is remota antig\u00fcidade, bas\u00e9ase na agricultura, e os campos fertiliz\u00e1banse co limo das enchentes anuais do Nilo. As reformas agr\u00edcolas de 1952 e 1961 e a construci\u00f3n da presa de Asu\u00e1n, provocaron unha revoluci\u00f3n agr\u00edcola que aumentou a produci\u00f3n, pero trouxo m\u00faltiples problemas: Ao fertilizarse con produtos qu\u00edmicos e non polas enchentes do r\u00edo, estase afectando o equilibrio biol\u00f3xico da zona, produc\u00edndose unha salinizaci\u00f3n do chan e aparecendo novos parasitos. O cultivo de maior importancia \u00e9 o algod\u00f3n.\nExipto \u00e9 predominantemente un pa\u00eds agr\u00edcola, pois ao redor do 40 por cento da forza laboral ded\u00edcase aos cultivos agr\u00edcolas ou gandeiros. A econom\u00eda de Exipto socializouse tras a promulgaci\u00f3n dunha serie de leis a comezos de 1961. O patr\u00f3n da propiedade da terra foi moi alterado polo Decreto de Reforma Agraria de 1952, que limitaba as explotaci\u00f3ns individuais a unhas 80 hect\u00e1reas, cifra revisada en 1961 a preto de 40 hect\u00e1reas, e revisada de novo a unhas 20 hect\u00e1reas en 1969.\nAs terras requisadas polo goberno distribu\u00edronse entre os campesi\u00f1os (\"fellahin\"), pero segue habendo grandes diferenzas econ\u00f3micas entre a clase media e os agricultores. Os programas gobernamentais ampliaron as zonas de cultivo mediante a rexeneraci\u00f3n, o regad\u00edo (sobre todo desde a terminaci\u00f3n da presa de Asu\u00e1n, en 1970), e a utilizaci\u00f3n de tecnolox\u00eda avanzada, como equipos mecanizados e fertilizante qu\u00edmicos.\nO rendemento das terras agr\u00edcolas de Exipto est\u00e1 entre as m\u00e1is altas do mundo. Exipto \u00e9 un dos principais produtores mundiais de produtos b\u00e1sicos de algod\u00f3n; a produci\u00f3n anual de fibra de algod\u00f3n era dunhas 300.000 toneladas m\u00e9tricas a principios de 1990. O clima c\u00e1lido e a abundancia de auga permiten ata tres colleitas por ano, dando abundantes colleitas agr\u00edcolas. Nos anos 1990 o valor estimado anual de produci\u00f3n en mill\u00f3ns de toneladas m\u00e9tricas, como arroz (3,9), tomates (4,7), trigo (4,6), millo (5,2), cana de azucre (3,1), patacas (1,8), e laranxas (1,7). Tam\u00e9n se cultiva unha ampla variedade doutras froitas e hortalizas.\nA principal industria gandeira de Exipto \u00e9 a cr\u00eda de bestas de carga. O gando a principios do decenio de 1990 inclu\u00eda uns 3 mill\u00f3ns de cabezas de gando vac\u00fan, 3 mill\u00f3ns de b\u00fafalos, 4,4 mill\u00f3ns de ovellas, 4,8 mill\u00f3ns de cabras, 1,6 mill\u00f3ns de asnos, e 40 mill\u00f3ns de aves de curral.\nExipto pos\u00fae importantes xacementos de petr\u00f3leo e gas, pero a industria m\u00e1is explotada \u00e9 o turismo, xa que as pir\u00e1mides e reliquias desta civilizaci\u00f3n milenaria atraen moitas persoas todos os anos. \u00c9 unha das econom\u00edas m\u00e1is estables da rexi\u00f3n, cun PIB por habitante de 4.274 d\u00f3lares (datos de OMS para 2004). \nA unidade monetaria \u00e9 a libra exipcia, que se divide en 100 piastras; circula cos seguintes valores: \nCambio oficial: \nDurante os \u00faltimos 40 anos, o goberno exipcio adoptou estratexias que van dunha econom\u00eda de orde sovi\u00e9tica a unha econom\u00eda de mercado, con varias variantes entre ambas, predominando para rematar as tendencias socialistas moderadas intentado facer prosperar o pa\u00eds. Hai un sector p\u00fablico forte cuxa ineficacia intenta combater o Goberno.\nAs industrias m\u00e1is produtivas son a t\u00e9xtil, a dos fertilizantes e produtos de caucho e a do cemento. Hai algo de industria pesada e varias plantas de ensamblaxe de autom\u00f3biles.\nOs socios comerciais principais do pa\u00eds son EEUU e alg\u00fans dos pa\u00edses da Uni\u00f3n Europea (Alema\u00f1a, Francia, Italia e o Reino Unido). Os cambios radicais no anterior bloque sovi\u00e9tico, que era o mercado principal de Exipto, tiveron un grande impacto na econom\u00eda, a\u00ednda que despois o pa\u00eds converteuse no segundo pa\u00eds en recibir axuda dos Estados Unidos, tras Israel; entre 1994 e o 2004 Exipto recibiu uns 2000 mill\u00f3ns de USD por ano de axuda dos Estados Unidos \nExipto ti\u00f1a en 1990 serios desequilibrios econ\u00f3micos tanto internos como externos: unha estrutura industrial organizada por Nasser de titularidade p\u00fablica, sobredimensionada, obsoleta e de moi baixa produtividade. Un sector agrario rixidamente controlado polo estado con prezos intervidos e deficitarios. Para rematar, un sector exterior deficitario e baseado nas exportaci\u00f3ns de produtos enerx\u00e9ticos, as remesas de emigrantes, os ingresos da canle de Suez e o turismo, todo iso sostivera o desenvolvemento na d\u00e9cada de 1970, pero era sensible ao novo terrorismo dos integristas isl\u00e1micos.\nAs\u00ed mesmo, o d\u00e9ficit p\u00fablico era practicamente insostible e xerador de inflaci\u00f3n e o pa\u00eds apenas pod\u00eda facer fronte \u00e1 situaci\u00f3n xurdida tras a explosi\u00f3n da crise da d\u00e9beda nos anos oitenta, que tan seriamente afectou a case todos os pa\u00edses en v\u00edas de desenvolvemento.\nEn 1991, o goberno elaborou un programa e propuxo varias medidas: \nCultura.\nVer tam\u00e9n os artigos sobre literatura exipcia e literatura copta."}
{"id": "3137", "revid": "529", "url": "https://gl.wikipedia.org/wiki?curid=3137", "title": "Graf\u00eda", "text": ""}
{"id": "3138", "revid": "1131", "url": "https://gl.wikipedia.org/wiki?curid=3138", "title": "Oviedo", "text": "Oviedo (en asturiano: Uvi\u00e9u ou Uvieo), co\u00f1ecida historicamente en galego como Ovedo, \u00e9 unha cidade e concello do norte de Espa\u00f1a de orixe medieval (s\u00e9culo VIII), capital do Principado de Asturias. Cunha poboaci\u00f3n de 219\u00a0910 habitantes (2020) \u00e9 a segunda cidade da comunidade logo de Xix\u00f3n. Ovetenses emprendedores bautizaron con este nome tres cidades americanas: en Paraguai, na Rep\u00fablica Dominicana e nos Estados Unidos de Am\u00e9rica.\n\u00c9, ademais, a capital comercial e de negocios, e o centro administrativo e universitario da rexi\u00f3n.\nHistoria.\nConta a lenda que o rei Froila I sa\u00edu de caza cos seus amigos e pararon a comer nun lugar id\u00edlico, m\u00e1is ou menos onde se atopa hoxe a cidade de Oviedo. \u00d3 longo da conversa xurdiu unha pregunta: \"\u00bfEn que lugar vas comezar a constru\u00edr a cidade que ser\u00e1 a corte?\", \u00f3 que o rei respondeu en lat\u00edn: \"Ubi edo\", que quere dicir \u00abonde como\u00bb.\nA cidade de Oviedo xurdiu sobre un outeiro que os romanos chamaban \"Ovetao\". O seu suposto fundador foi o rei Froila, fillo de Afonso I de Cantabria (xenro e sucesor do rei Froila I), que reinou dende o 757 ata 768.\nFoi Afonso II o Casto, o fillo de Froila, quen trasladou a capital pol\u00edtica da Galicia alto-medieval a ese lugar, engrandecendo Oviedo e convert\u00e9ndoa en s\u00e9 episcopal. Ademais fortificouna e a dotou de palacios, igrexas e outras construci\u00f3ns, como un acueduto (do que hoxe s\u00f3 quedan tres arcos).\nDurante o seu reinado descubriuse en Compostela unha tumba da que se supu\u00f1a era do ap\u00f3stolo Santiago (no 812), e este rei foi o primeiro en visitar a tumba partindo de Oviedo, co que Afonso II se converteu no primeiro peregrino a Santiago de Compostela e inaugurouse o primeiro cami\u00f1o de peregrinos, como pode lerse nun documento de Afonso II datado o 4 de setembro do ano 829, onde se lle concede \u00e1 igrexa de Santiago de Compostela o espazo comprendido nun raio de tres millas en torno a dita igrexa, que foi constru\u00edda para venerar as sagradas reliquias, e onde as\u00ed mesmo se conta como este rei soubo do descubrimento e como acudiu cos \"maiores\" do seu palacio; a\u00ednda que hoxe en d\u00eda se sabe que \u00e9 falso, suponse que debe basearse noutro verdadeiro de Afonso II que xa non se conserva.\nO rei Xo\u00e1n I, en 1388, funda o Principado de Asturias, t\u00edtulo inaugurado polo infante Henrique, fillo daquel, e que dende ent\u00f3n corresponder\u00e1 \u00f3s sucesores a Coroa; Oviedo convertese, ent\u00f3n, na capital do Principado.\nDurante a Idade Moderna houbo unha inmobilizaci\u00f3n econ\u00f3mica debida a un certo illamento. A finais do s\u00e9culo XVIII a cidade comezou a experimentar unha vida cultural bastante alta, salientando a figura de Feijoo quen a\u00ednda que naceu en Ourense viviu a meirande parte da s\u00faa vida no colexio bieito de San Vicente de Oviedo.\nA comezos do s\u00e9culo XIX os ovetenses foron dos primeiros espa\u00f1ois en rexeitar a invasi\u00f3n francesa, e o 9 de maio de 1808 iniciaron o alzamento de Asturias para defender a independencia, como pode lerse na seguinte placa conmemorativa do primeiro centenario de tan hist\u00f3rico acontecemento. Foi o escenario dos enfrontamentos entre absolutistas e liberais. A decisi\u00f3n tomouna a Xunta Xeral do Principado na noite do 23 \u00f3 24 de maio de 1808, obrigada pola presi\u00f3n popular. As tropas francesas foron rexeitadas, tras ter sometida a cidade durante un ano.\nDurante a revoluci\u00f3n de 1934, protagonizada polos mineiros da Conca, a cidade queda asolada en boa parte: resultan incendiados, entre outros edificios, o da Universidade, cuxa biblioteca gardaba fondos bibliogr\u00e1ficos de extraordinario valor que non se puideron recuperar, ou o teatro Campoamor. A C\u00e1mara Santa na Catedral, pola s\u00faa parte, foi dinamitada.\nDurante a sublevaci\u00f3n do ex\u00e9rcito en 1936 que deu lugar \u00e1 guerra civil, a cidade quedou en mans dos sublevados (baixo o mando do coronel Aranda), permanecendo sitiada polas tropas leais \u00f3 goberno republicano, ata que as tropas sublevadas romperon o cerco en 1937, coa ca\u00edda de toda a zona norte nas mans franquistas. A cidade quedou reducida practicamente a cinzas.\nXeograf\u00eda.\nO concello at\u00f3pase no centro do Principado de Asturias, ocupando 186,65\u00a0km\u00b2 entre os r\u00edos Nal\u00f3n e Nora (os r\u00edos m\u00e1is importantes do concello, xunto ao r\u00edo Trubia), a\u00ednda que ning\u00fan deles cruza o centro urbano. Limita \u00f3 norte con Las Regueras e Llanera; \u00f3 sur con Santo Adriano, Ribera de Arriba e Mieres; \u00f3 oeste con Grao e \u00f3 leste con Siero e Langreu.\nA altura do concello var\u00eda entre os 80 msnm que marca o r\u00edo Nal\u00f3n e os 709 msnm que alcanza o Monte Picayo, no macizo da Grandota, situado no l\u00edmite con Langreu. A cidade est\u00e1 protexida dos ventos do norte polo Monte Naranco; ao sur est\u00e1 a serra do Aramo, na que se atopa o alto de L'Angliru, famoso pola s\u00faa dureza para os ciclistas e popularizado por ser final de etapa da volta ciclista a Espa\u00f1a en varias ocasi\u00f3ns. O centro urbano ocupa unha topograf\u00eda accidentada, que se traduce en bruscos desniveis de m\u00e1is de 100 metros entre o barrio do Cristo (315 m) e La Tenderina (190 m); normalmente util\u00edzase como referencia para o centro urbano a altura \u00e1 que se atopa o Teatro Campoamor (227 m). A pesar desta topograf\u00eda, o concello representa o primeiro \u00e1mbito de certa horizontalidade ao norte da Cordilleira Cant\u00e1brica, que \u00e9 continuada polos concellos de Llanera e Siero.\nDemograf\u00eda.\nSegundo os datos do INE de 2020, o concello de Oviedo ten 219\u00a0910 habitantes \u2014dos cales 118\u00a0161 son mulleres e 101\u00a0749 son homes\u2014 e unha densidade de poboaci\u00f3n de 1\u00a0580,29 hab/km\u00b2. A parroquia de Oviedo conta con 205\u00a0074 veci\u00f1os, dos cales 186\u00a0188 viven no n\u00facleo urbano.\nEconom\u00eda.\nA econom\u00eda do concello de Oviedo bas\u00e9ase fortemente no sector terciario, sendo unha cidade cuxo centro est\u00e1, eminentemente, ocupado con edificios de oficinas. A capitalidade do Principado out\u00f3rgalle un gran n\u00famero de funcionarios p\u00fablicos. A industria \u00e9 reducida no concello, e a m\u00e1is pr\u00f3xima \u00e1 cidade as\u00e9ntase sobre todo nos veci\u00f1os concello de Siero e Llanera. O Concello de Oviedo ti\u00f1a en 2009 unha d\u00e9beda p\u00fablica de 135.185.000,00 \u20ac.\nPatrimonio.\nPrerrom\u00e1nico asturiano.\nOviedo, como capital do antigo Reino de Asturias, alberga a maior cantidade de edificios representativos da chamada Arte prerrom\u00e1nica asturiana, que se desenvolveu durante a existencia dese reino nos s\u00e9culos IX e X. Foron declarados Patrimonio mundial pola Unesco, en 1985 e 1988, coa denominaci\u00f3n \u00abMonumentos de Oviedo e do Reino de Asturias\u00bb. En Oviedo at\u00f3panse:\nArquitectura relixiosa.\nEntre os numerosos edificios relixiosos da cidade destacan: \nDeporte.\nO f\u00fatbol \u00e9 o deporte m\u00e1is popular da cidade sendo o Real Oviedo o seu equipo m\u00e1is representativo habendo militado durante 38 tempadas en Primeira Divisi\u00f3n conseguindo en tres ocasi\u00f3ns o terceiro posto na clasificaci\u00f3n. Tam\u00e9n \u00e9 de destacar o seu primeiro presidente e fundador, Carlos Tartiere, cuxo nome tam\u00e9n pos\u00fae o estadio do equipo. Neste equipo xogaron moitos ovetenses destacados entre os que se atopa, por exemplo, Oliverio Jes\u00fas \u00c1lvarez Gonz\u00e1lez (\"Oli\"). Ademais en Oviedo naceron alg\u00fans xogadores destacados de finais do s\u00e9culo XX e principios do XXI, como Enrique Castro Gonz\u00e1lez (\"Quini\"), Javier Paredes ou Lu\u00eds Garc\u00eda Fern\u00e1ndez. Outros clubs de f\u00fatbol da cidade son o Astur Club de F\u00fatbol, o Universidad de Oviedo, o Centro Asturiano de Oviedo, o Masaveu CF, o CD Covadonga, o Pumar\u00edn CF, o APA Santa Teresa CD, o Vallob\u00edn, o Juventud Estadio, La Manjoya ou a Pe\u00f1a Oviedo Berto.\nEn f\u00fatbol feminino destaca o Oviedo Moderno que disputa a m\u00e1xima categor\u00eda nacional, a Superliga.\nEn h\u00f3ckey a pat\u00edns, o FM Roller Oviedo xoga na Primeira Divisi\u00f3n, mentres que o Real Oviedo faio na Primeira Divisi\u00f3n B; en baloncesto o Oviedo Club Baloncesto disputa a liga EBA e en rugby o Oviedo Rugby Club disputa a Divisi\u00f3n de Honra B. Outros clubs importantes son o Universidad de Oviedo, Oviedo Atletismo e La Santina en atletismo, o CD Oviedo Sporty en f\u00fatbol sala, o Club B\u00e1dminton Oviedo, en b\u00e1dminton, o Balonm\u00e1n Base Oviedo e o BM Naranco en balonm\u00e1n e o Club de Nataci\u00f3n Ciudad de Oviedo en nataci\u00f3n e w\u00e1ter-polo.\nIndividualmente destacan Fernando Alonso, bicampe\u00f3n do mundo de F\u00f3rmula 1, Galo Blanco, tenista profesional ga\u00f1ador dun torneo ATP (San Marino, 1999) e cuartofinalista en Roland Garros en 1997. Tam\u00e9n Samuel S\u00e1nchez Gonz\u00e1lez, medallista de ouro nos Xogos Ol\u00edmpicos de Pequ\u00edn 2008 na proba de ciclismo en ruta e o xogador do Club Baloncesto M\u00e1laga, Sa\u00fal Blanco.\nAs instalaci\u00f3ns m\u00e1is importantes da cidade son o Estadio Carlos Tartiere, o Palacio de Deportes, o Complexo Deportivo de San L\u00e1zaro, as instalaci\u00f3ns deportivas do Cristo e da UND, o Centro Asturiano, o Campo Municipal de Golf, o Centro Ecuestre Municipal, e varios polideportivos.\nCidades irmandadas.\nAs cidades irmandadas con Oviedo, ordenadas por data de irmandade, son as seguintes:"}
{"id": "3142", "revid": "55340", "url": "https://gl.wikipedia.org/wiki?curid=3142", "title": "Peter Drucker", "text": "Peter Ferdinand Drucker, nado en Viena o 19 de novembro de 1909 e finado en California o 11 de novembro de 2005, foi un avogado e empresario austr\u00edaco, considerado o pai da xesti\u00f3n empresarial."}
{"id": "3143", "revid": "23204", "url": "https://gl.wikipedia.org/wiki?curid=3143", "title": "Xos\u00e9 Manuel Beiras", "text": "Xos\u00e9 Manuel Hixinio Beiras Torrado, m\u00e1is co\u00f1ecido como Xos\u00e9 Manuel Beiras, nado en Santiago de Compostela o 7 de abril de 1936, \u00e9 un pol\u00edtico e economista galego de ideolox\u00eda nacionalista galega e de esquerdas.\nFoi membro fundador e l\u00edder do Partido Socialista Galego (PSG), Bloque Nacionalista Galego (BNG) e Anova Irmandade Nacionalista (Anova). Impulsou coalici\u00f3ns electorais con representaci\u00f3n parlamentaria como Galeusca, Alternativa Galega de Esquerda (AGE) ou En Marea. Nese tempo, foi tam\u00e9n portavoz no Parlamento de Galicia do BNG (1985-2005) e AGE (2012-2016).\nNo eido profesional estivo \u00e1 fronte da c\u00e1tedra de Estrutura Econ\u00f3mica da Facultade de Ciencias Econ\u00f3micas na Universidade de Santiago de Compostela. En 1976 foi escollido membro de n\u00famero da Real Academia Galega, mais renunciou ao cargo en 1986 sen chegar a tomar posesi\u00f3n do mesmo.\nEn 2022 foi premio Lu\u00eds Porteiro Garea da USC polo seu \u201clabor activo a prol da lingua galega\u201d.\nVida persoal.\nXos\u00e9 Manuel Beiras \u00e9 fillo de Manuel Beiras, sobri\u00f1o de Ant\u00f3n Beiras e ex-xenro de Domingo Garc\u00eda-Sabell. No \u00e1mbito da docencia foi profesor de importantes figuras do Partido dos Socialistas de Galicia - PSOE (PSdeG-PSOE) como Emilio P\u00e9rez Touri\u00f1o ou Abel Caballero.\nTraxectoria profesional.\nBeiras licenciouse en Dereito pola USC en 1957, ano no que se trasladou a Par\u00eds para se matricular na Facultade de Dereito e Ciencias Econ\u00f3micas na Universidade da Sorbona, na que tam\u00e9n estudou Lingua e Literatura francesa.\nEn 1960 impartiu o seu primeiro curso de Econom\u00eda Pol\u00edtica na Universidade Complutense de Madrid. En 1961 trasladouse a Londres para ampliar os seus estudos en Ciencias Econ\u00f3micas na London School of Economics.\nOutros bi\u00f3grafos sit\u00faan os estudos de Beiras nos anos 1964/65 en Inglaterra do que a posteriori vir\u00eda uns meses a Galiza (1965/66) para impartir aulas na Escola de Econom\u00eda Pol\u00edtica da Facultade de Dereito de Santiago.\nPara o ano acad\u00e9mico 1966/67, grazas a unha bolsa de estudos da Fundaci\u00f3n Juan March, seguiu un curso de especializaci\u00f3n avanzada e investigaci\u00f3n con Fran\u00e7ois Perrou no Institut de Science Economique Apliqu\u00e9e (ISEA) de Par\u00eds, nos seus anos franceses entrou en contacto coas teses do colonialismo interior desenvolvida por Rob\u00e8rt Lafont.\nNo 1967 recibiu o Premio da Casa Galicia de Nova York polo seu libro, publicado ese mesmo ano: \"O problema do desenrolo na Galiza rural\". Xa no ano 1968 volve vivir, xa definitivamente, a Galiza, e comeza a traballar coma profesor de Estrutura e Instituci\u00f3ns Econ\u00f3micas na Facultade de Econ\u00f3micas. No 1969, colabora nunha obra colectiva \"Introducci\u00f3n \u00e1 econom\u00eda galega de hoxe\" publicada en Vigo.\nNo ano 1970 estando uns meses en Madrid, no Colexio Maior Universitario C\u00e9sar Carlos, publica a s\u00faa tese doutoral sobre o desenvolvemento econ\u00f3mico e demogr\u00e1fico en Galiza entre o 1900 e o 1960 co t\u00edtulo \"Estructura y problemas de la poblaci\u00f3n gallega\", co que ga\u00f1a o Premio Extraordinario de Doutoramento e consegue, tam\u00e9n, ser profesor adxunto na C\u00e1tedra de Estrutura Econ\u00f3mica.\nNo 1972 publica en Vigo \"O atraso econ\u00f3mico de Galiza\", nese mesmo ano ofr\u00e9cenlle o posto de Decano en funci\u00f3ns durante as revoltas estudant\u00eds e obreiras; posto que reafirmar\u00eda anos mais adiante. Dentro das s\u00faas colaboraci\u00f3ns colectivas xorden no ano 1975, publicadas en Vigo, d\u00faas obras; \"A Galiza rural na encrucillada\" e \"Contaminaci\u00f3n industrial e desenvolvimento\".\nEn 1977 encargouse da direcci\u00f3n dunha investigaci\u00f3n sobre o proceso de modernizaci\u00f3n da agricultura galega, cos fondos achegados pola Fundaci\u00f3n Pedro Barri\u00e9 de la Maza e a Universidade de Montpellier.\nEn 1980 accedeu definitivamente \u00e1 C\u00e1tedra de Estrutura Econ\u00f3mica na USC. En 1982 sae a s\u00faa publicaci\u00f3n \"O atraso e N\u00f3s. Aportaci\u00f3n para un debate encol o atraso econ\u00f3mico\"; en febreiro deste mesmo ano \u00e9 elixido Decano da Facultade de Ciencias Econ\u00f3micas.\nXa metidos no ano 1984, Beiras, na compa\u00f1\u00eda doutros autores, saca ao prelo a obra \"Dende Galiza: Marx. Homenaxe a Marx no 1\u00ba centenario da s\u00faa morte\". Por si s\u00f3 publica outro libro, \"Por unha Galiza liberada\", obra na que vi\u00f1a traballando dende 1976; neste mesmo ano, xaneiro, \u00e9 reelixido como decano da facultade.\nEn 1985 publicou \"Constituci\u00f3n espa\u00f1ola e nacionalismo galego: unha visi\u00f3n socialista\". No transcurso dese ano, Beiras, despois dunha discrepancia coa presidencia da RAG sobre da Lei de Normalizaci\u00f3n Ling\u00fc\u00edstica, abandona a instituci\u00f3n.\nNo 1987 traduce ao galego a peza teatral \"Os xustos\" de Albert Camus, xa tivera varias experiencias neste \u00e1mbito da traduci\u00f3n. Froito disto est\u00e1 \"Cartas a un amigo alem\u00e1n\", tam\u00e9n do mesmo autor, e as obras de teatro traducidas xunto con Xos\u00e9 Lu\u00eds Franco Grande arredor dos anos 1958/59: \"Ant\u00edgona\", de Jean Anouilh e \"Non haber\u00e1 guerra de Troia\" de Jean Giraudoux. Tam\u00e9n, e dentro deste mesmo ano, prestou a s\u00faa colaboraci\u00f3n na \"Homenaxe ao Mestre Sampedro\". Estivo como profesor convidado na Universidade de Tolosa, xa anteriormente estivera na de Co\u00edmbra (1976).\nNo 1988 traduciu do franc\u00e9s a obra de Anne Philipe \"O tempo dun salaio\". Entrados no ano 1991, Beiras publica outro libro: \"Prosas de combate e maldicer\".\nBeiras, xunto con Xaime Isla Couto, tam\u00e9n foi un dos promotores das colecci\u00f3ns Enquisa, Agra aberta e Os percusores da Editorial Galaxia, na que foi director da colecci\u00f3n Al\u00e9n-N\u00f3s; desta experiencia fixo a participaci\u00f3n na creaci\u00f3n de Edici\u00f3ns Laiovento. Colaborou como columnista dominical no xornal \"Galicia Hoxe\", e nas publicaci\u00f3ns \"Grial\" e \"A Nosa Terra\".\nTraxectoria pol\u00edtica.\n1963-1982: Etapa no Partido Socialista Galego e Transici\u00f3n.\nNo ano 1963 foi membro fundador do PSG na clandestinidade; tam\u00e9n se fai cargo da subdirecci\u00f3n da Revista de Econom\u00eda de Galicia (cargo que deixar\u00eda no percorrer do ano 1968). Xa no ano 1964 asume Relaci\u00f3ns Internacionais, este posto volver\u00edao asumir no 1970; nesta etapa relaci\u00f3nase con outras formaci\u00f3ns europeas socialistas e co Moviment Socialist de Catalunya de Josep Pallach e Joan Ravent\u00f3s. En 1969 foi relator na elaboraci\u00f3n do \"Documento Conxunto PSG-UPG\".\nNo 1971 asume o cargo de secretario xeral do PSG. No 1977 deixa o cargo de secretario xeral no PSG e abandona o partido, despois de encabezar as listas pola provincia da Coru\u00f1a nas primeiras elecci\u00f3ns xerais da Transici\u00f3n espa\u00f1ola nas que non conseguiu o escano, para ser designado Acad\u00e9mico numerario da RAG, cargo ao que renunciar\u00eda tempo m\u00e1is tarde.\n1982 - 2012: Etapa no Bloque Nacionalista Galego.\nCorre o ano 1982 e participa na constituci\u00f3n do BNG do cal entra na s\u00faa Direcci\u00f3n Nacional e Permanente. Tras as elecci\u00f3ns do 24 de novembro do 1985, Beiras sobe coma deputado ao Parlamento Galego;\nO 17 de decembro de 1989 v\u00f3lvese presentar \u00e1s elecci\u00f3ns, e de novo ga\u00f1a o escano pola provincia da Coru\u00f1a, xunto con outros 4 representantes, e asume o cargo de portavoz do grupo. Sobre o seu pensamento pol\u00edtico e a traxectoria os escritores Francisco Pillado Mayor e Miguel Anxo Fern\u00e1n-Vello publican un libro titulado \"Conversas con Xos\u00e9 Manuel Beiras\".\nXa no 1990, en xaneiro, o BNG non secunda unha proposici\u00f3n non de Lei sobre a autodeterminaci\u00f3n do PSG-EG por non verlle sentido xa que a C\u00e1mara non ti\u00f1a soberan\u00eda por haber grupos espa\u00f1ois. Na lexislatura do 1989/1993 foi expulsado varias veces da C\u00e1mara por oporse e, mesmo, tentar facerlle unha moci\u00f3n de censura a Manuel Fraga. Nese mesmo per\u00edodo, na proposta do pleno extraordinario de incendios forestais, presentou unha proposta de independencia para Galiza e a reforma da Constituci\u00f3n, votando en contra da proposta de Manuel Fraga sobre a administraci\u00f3n \u00fanica.\nO 10 de marzo de 1993 non se amosou de acordo ante a iniciativa do Partido Popular, gobernante en Galiza, de modificar o Regulamento do Parlamento e amosou o seu descontento petando na mesa cun zapato. Amosou unha actitude non conformista durante os debates de relatorio e comisi\u00f3n sobre deste tema que o levaron a ser expulsado da C\u00e1mara o 15 e o 17 do mesmo mes cunha sanci\u00f3n dun mes sen dereitos parlamentarios. Beiras recorreu ao Tribunal Constitucional o 12 de xullo do 1993, quen admitiu o recurso o 4 de novembro do mesmo ano. Ademais mantivo unha longa pol\u00e9mica co executivo de Fraga pola compra de dereitos das marcas do Xacobeo'93, ao que acusou de falsidade en documento p\u00fablico, prevaricaci\u00f3n e malversaci\u00f3n de fondos.\nO 17 de outubro de 1993 presentouse por terceira vez na cabeza da candidatura pola Coru\u00f1a e como candidato a Presidencia da Xunta de Galiza. Consegue a renovaci\u00f3n e o seu grupo pasa de 5 a 13 candidatos. Xa metidos de cheo no 1995, Beiras \u00e9 proposto como Portavoz Nacional do grupo, cargo no que resulta elixido na VII Asemblea; isto vi\u00f1a a apoiar a s\u00faa presentaci\u00f3n en xaneiro do 1991 e marzo do 1993, nas que obtivo un bo apoio. En decembro do 1995 fai unha viaxe duns d\u00edas \u00e1 Arxentina e o Uruguai, nas que fai algunhas reuni\u00f3ns con representantes de centros galegos, dirixentes pol\u00edticos e sindicais e ofrece alg\u00fan discurso en varias universidades. Froito disto, publica no 1996 un libro co t\u00edtulo \"O estado da naci\u00f3n\", no cal engade os seus discursos dende o ano 1989 ao 1995.\nO 19 de outubro de 1997 pres\u00e9ntase de novo como candidato do BNG \u00e1 Presidencia da Xunta, renova o escano e ve medrar o seu grupo a 18 deputados pasando a ser a segunda forza en Galiza. No 1998 volve a renovar o cargo como voceiro nacional do BNG, as\u00ed mesmo levou a un irmandamento do seu partido con outras forzas nacionalistas a trav\u00e9s da Declaraci\u00f3n de Barcelona. Isto tivo como consecuencia o pacto co Partido dos Socialistas de Galicia - PSOE nas municipais do 13 de xu\u00f1o de 1999 para a repartici\u00f3n de alcald\u00edas nalg\u00fans concellos e o primeiro escano do BNG no Parlamento Europeo.\nNas auton\u00f3micas do 2001 renova outra volta o seu escano, pero ve como o seu grupo baixa un deputado quedando en 17. O 27 de abril do 2004 asina, xunto co seu compa\u00f1eiro de grupo, Anxo Quintana, en representaci\u00f3n do BNG para dar desenvolvemento ao documento base asinado polo BNG, CiU e EAJ-PNV o 6 de abril dese ano. O que dar\u00eda a nova presentaci\u00f3n do grupo de formaci\u00f3ns pol\u00edticas \"Galeusca-Pobos de Europa\" para a celebraci\u00f3n das elecci\u00f3ns ao Parlamento Europeo do 13 de xu\u00f1o de 2004, nas cales este grupo conseguir\u00e1 3 escanos.\nO 11 de abril do 2005 presentou ante os compa\u00f1eiros do BNG a s\u00faa dimisi\u00f3n coma Presidente do Consello Nacional do BNG e a s\u00faa renuncia a formar parte das listas electorais do BNG \u00e1 Xunta. Todo o panorama pol\u00edtico galego amosou a s\u00faa m\u00e1goa por esta perda.\nEn 2007, e xunto cun grupo de militantes, Beiras funda o Encontro Irmandi\u00f1o, colectivo que defend\u00eda unha volta aos principios fundacionais do BNG, como a democracia interna, o asemblearismo e a comunicaci\u00f3n flu\u00edda entre os estamentos da organizaci\u00f3n. En 2009, logo da perda de poder que supuxeron os resultados das elecci\u00f3ns ao Parlamento galego, esixiu a dimisi\u00f3n de Anxo Quintana como Portavoz Nacional e de todo o Consello Nacional e amosou a s\u00faa disposici\u00f3n de volver liderar o BNG.\n2012 - Actualidade: Etapa en Anova Irmandade Nacionalista.\nTras o congreso de Amio en 2012, abandonou canda outros militantes o BNG para fundar Anova. Concorreu \u00e1s elecci\u00f3ns galegas do 2012 como cabeza de lista pola Coru\u00f1a e candidato \u00e1 presidencia da Xunta, dentro de AGE. Esta f\u00f3rmula, froito da alianza con Esquerda Unida e outros grupos, acadou 9 deputados, se ben ao longo da lexislatura d\u00faas deputadas se escindir\u00edan para pasar ao grupo mixto. En 2013 foi reelixido portavoz nacional de Anova.\nNa mesma li\u00f1a, en anos posteriores Beiras apoiou a alianza da s\u00faa formaci\u00f3n con forzas de esquerda estatais, ademais de con EU, con Podemos, resultando as\u00ed a coalici\u00f3n En Marea. En marzo de 2016 volveu ser expulsado do Parlamento Galego logo dunha discusi\u00f3n co deputado do PP Miguel Tellado, foi ademais castigado a 15 d\u00edas sen soldo. En xullo de 2016, a coalici\u00f3n transformouse en partido, permanecendo Podemos \u00e1 marxe. O 7 de agosto de 2016, Beiras anunciou o seu aval \u00e1 candidatura de Lu\u00eds Villares para presidir a Xunta e a s\u00faa retirada da vida parlamentaria.\nLogo da III Asemblea Nacional de Anova, celebrada o 18 de marzo de 2017, foi relevado no cargo de Portavoz Nacional por Ant\u00f3n S\u00e1nchez.. En abril dese mesmo ano Beiras declar\u00e1rase traizoado pola l\u00edder de EU Yolanda D\u00edaz ap\u00f3s a constituci\u00f3n de En Marea como partido pol\u00edtico."}
{"id": "3144", "revid": "89787", "url": "https://gl.wikipedia.org/wiki?curid=3144", "title": "Pobo maor\u00ed", "text": "Os maor\u00eds son un grupo ind\u00edxena polinesio de Nova Zelandia. A palabra maor\u00ed significa \"normal\" ou \"ordinario\" na lingua maor\u00ed, a\u00ednda que hoxe moitos maor\u00eds prefiran darse o nome de tangata whenua, literalmente, \"o pobo da terra\". Chegaron a Nova Zelandia das illas do leste de Polinesia en ondas sucesivas nalg\u00fan momento antes do ano 1300. Durante varios s\u00e9culos de illamento, os maor\u00eds desenvolveron unha cultura \u00fanica coa s\u00faa propia linguaxe, unha rica mitolox\u00eda, artesan\u00edas distintivas e artes esc\u00e9nicas. Formaron unha sociedade tribal baseada nos costumes sociais e a organizaci\u00f3n da Polinesia. Destacaron na horticultura co emprego de plantas que eles mesmos introduciron, e despois de 1450 xurdiu unha prominente cultura guerreira.\nA chegada dos Europeos a Nova Zelandia no s\u00e9culo XVII trouxo grandes cambios na maneira de vivir do pobo maor\u00ed.Os maor\u00eds adoptaron en moitos comportamentos da sociedade e cultura occidental. Coa sinatura do Tratado de Waitangi en 1840, a cultura maor\u00ed e inglesa coexistiron como parte dunha nova colonia brit\u00e1nica. As crecentes tensi\u00f3ns pola venda das terras rematou nun conflito en torno a 1960. O levantamento social, as d\u00e9cadas de conflito e as epidemias introducidas levaron a unha devastaci\u00f3n do poboaci\u00f3n maor\u00ed, que entrou nunha ca\u00edda dr\u00e1stica, pero no comezo do s\u00e9culo XX, a poboaci\u00f3n maor\u00ed comezou a recuperarse, fac\u00e9ndose esforzos para aumentar a s\u00faa posici\u00f3n na sociedade de Nova Zelandia. A cultura maor\u00ed tradicional gozou dun rexurdimento, e apareceu un movemento de protesta polo 1960 pedindo os dereitos dos maor\u00eds.\nNo 2013 no censo, hab\u00eda aproximadamente 600.000 persoas en Nova Zelandia que se identificaron como maor\u00eds, constitu\u00edndo aproximadamente un 15% da poboaci\u00f3n nacional. Son o segundo grupo \u00e9tnico m\u00e1is grande do pa\u00eds, despois dos neozelandeses de orixe europea (\"Pakeha\"). Ademais, hai sobre 120.000 maor\u00eds vivindo en Australia. A lingua maor\u00ed (co\u00f1ecida como Te Reo Maori) f\u00e1lana preto dun quinto de todos os maor\u00eds, o que representa un 3% da poboaci\u00f3n total, a\u00ednda que moitos neozelandeses regularmente utilizan palabras en maor\u00ed e expresi\u00f3ns, como \"kia ora\", mentres falan ingl\u00e9s. Os maor\u00eds son activos en todas as facetas da cultura e sociedade de Nova Zelandia, con representaci\u00f3n en \u00e1reas coma os medios de comunicaci\u00f3n, pol\u00edtica e deporte.\nUnha cantidade significativa de maoris faille fronte a obst\u00e1culos econ\u00f3micos e sociais, con menor esperanza de vida e ingresos comparado con outros grupos \u00e9tnicos de Nova Zelandia, ademais dos maiores niveis de delincuencia, problemas de sa\u00fade e educaci\u00f3n. As inciativas socioecon\u00f3micas aplic\u00e1ronse a cerrar a fenda existente entre os maoris e outros grupos neozelandeses. A compensaci\u00f3n pol\u00edtica polos agravios hist\u00f3ricos tam\u00e9n se atopa en proceso.\nEtimolox\u00eda.\nNa lingua maori, a palabra maori significa \"normal\" ou \"natural\". Nas lendas e tradici\u00f3ns orais, a palabra distingu\u00eda \u00f3 com\u00fan dos mortais - \"t\u0101ngata m\u0101ori- \"das deidades ou esp\u00edritos (\"wairua\"), do mesmo modo \"wai m\u0101ori\"\u00a0 denota \"auga fresca\" como oposto da auga salgada. Hai palabras interconectadas na maior\u00eda das linguas polinesias, todas derivadas do proto-polinesio \"*ma(a)qoli\", que ten como significado \"verdadeiro, real, xenu\u00edno\".\nNomeamento e autonomeamento.\nOs primeiros europeos que chegaron a Nova Zelandia refer\u00edronse \u00e1s persoas que atoparon al\u00ed coma \"neozelandeses\" ou \"nativos\" pero a palabra \"M\u0101ori\" us\u00e1rona os propios maor\u00eds para referirse a eles mesmos.\nOs maor\u00eds usan con frecuencia o termo \"tangata whenua\" (literalmente \"xente da terra\") para describirse a eles mesmos, po\u00f1endo de relevo a s\u00faa relaci\u00f3n con esa \u00e1rea de terra - unha tribo ser\u00e1 a \"tangata whenua\" desa \u00e1rea, pero non doutra. O termo pode referirse tam\u00e9n \u00f3s maor\u00eds coma un conxunto en relaci\u00f3n con Nova Zelandia (Aotearoa) como un todo.\nO co\u00f1ecido como Maori Purposes Act de 1947 require o uso do termo \"M\u0101ori\" no lugar de \"nativo\" para usos oficiais, e o Departamento de Asuntos Ind\u00edxenas (\"Department of Native Affairs\") converteuse no Departamento de Asuntos Maor\u00eds (\"Department of M\u0101ori Affairs\"). Agora \u00e9 \"Te Puni K\u014dkiri\" , ou Ministerio de Desenvolvemento Maor\u00ed (\"Ministry for M\u0101ori Development\").\nAntes de 1974, os antepasados determinaran a definici\u00f3n legal de \"a M\u0101ori person\". Por exemplo, as li\u00f1as sangu\u00edneas determinaban se unha persoa debe inscribirse no rexistro electoral xeral ou no dos maor\u00eds. En 1947, as autoridades determinaron que un home, cinco oitavos maor\u00ed, votara indebidamente no lugar onde votaba o electorado xeral de Raglan. A Lei de Emenda de Asuntos Maor\u00eds cambiou a definici\u00f3n de auto-identificaci\u00f3n cultural. En materia de di\u00f1eiro (por exemplo, as bolsas ou os asentamentos do Tribunal de Waitangi), as autoridades xeralmente requiren algunha demostraci\u00f3n de ascendencia ou conexi\u00f3n cultural, pero non un requirimento m\u00ednimo de \"sangue\"."}
{"id": "3145", "revid": "109681", "url": "https://gl.wikipedia.org/wiki?curid=3145", "title": "Nova Zelandia", "text": "Nova Zelandia ou Nova Celandia (en , e en ) \u00e9 un pa\u00eds insular de Ocean\u00eda que se localiza no suroeste do oc\u00e9ano Pac\u00edfico, formado por d\u00faas grandes illas, a Illa Norte e a Illa Sur, xunto a outras moitas illas menores, destacando entre elas a Illa Stewart e as Illas Chatham. O Reino de Nova Zelandia tam\u00e9n incl\u00fae as Illas Cook e Niue (estados aut\u00f3nomos en libre asociaci\u00f3n), e Tokelau.\nNova Zelandia, notable polo seu illamento xeogr\u00e1fico, est\u00e1 situada preto de 2000 quil\u00f3metros ao sueste de Australia no mar de Tasmania, e os seus veci\u00f1os m\u00e1is pr\u00f3ximos ao norte son Nova Caledonia, Fidxi e Tonga. Debido a este longo illamento, no pa\u00eds desenvolveuse unha fauna end\u00e9mica dominada polas aves, moitas das cales se extinguiron logo da chegada dos humanos e os mam\u00edferos que introduciron sen ning\u00fan control. A maior parte da poboaci\u00f3n neozelandesa \u00e9 de ascendencia europea; os ind\u00edxenas maor\u00eds son a minor\u00eda m\u00e1is numerosa. Os asi\u00e1ticos e os polinesios tam\u00e9n son minor\u00edas significativas, especialmente nas zonas urbanas. A\u00ednda que ten tres idiomas oficiais, o m\u00e1is falado con diferenza \u00e9 o ingl\u00e9s.\nO xefe de Estado de Nova Zelandia \u00e9 Carlos III, como rei de Nova Zelandia, e est\u00e1 representado por un gobernador xeral, mentres que o poder executivo \u00e9 exercido polo gabinete e o Primeiro Ministro. As s\u00faas cidades sit\u00faanse entre as de mellor calidade de vida no mundo. Nova Zelandia \u00e9 un pa\u00eds desenvolvido que se sit\u00faa en lugares altos dentro de escalas internacionais sobre moitos temas, inclu\u00edndo a ausencia de corrupci\u00f3n, o nivel de educaci\u00f3n e a liberdade econ\u00f3mica, pero sen d\u00fabida entre o que m\u00e1is resalta, \u00e9 no seu \u00edndice de desenvolvemento humano, que o sit\u00faa sexto no mundo en 2012, e os seus \u00edndices de democracia, os cales sit\u00faano na gran maior\u00eda das publicaci\u00f3ns e estudos importantes como o pa\u00eds m\u00e1is libre e co maior respecto aos dereitos civ\u00eds no mundo.\nEtimolox\u00eda.\nOs maor\u00eds ref\u00edrense \u00e1 illa Norte como \"Te Ika un Maui\" (o peixe de Maui) e \u00e1 Illa Sur como \"Te wai pounamu\" (as augas de pedra verde) ou \"Te Waka ou Aoraki\" (a canoa de Aoraki). Ata principios do s\u00e9culo XX, a illa Norte foi tam\u00e9n co\u00f1ecida como \"Aotearoa\" (coloquialmente traducido como 'terra da gran nube branca'); no maor\u00ed moderno, este nome ref\u00edrese a todo o pa\u00eds. \"Aotearoa\" \u00e9 tam\u00e9n utilizado neste sentido no ingl\u00e9s de Nova Zelandia, onde pode ser utilizado por si s\u00f3 ou combinado co nome en ingl\u00e9s, \"Aotearoa New Zealand\".\nO primeiro nome europeo para Nova Zelandia foi \"Staaten Land\", nome dado polo explorador neerland\u00e9s Abel Tasman, quen, en 1642 se converteu no primeiro europeo en ver as illas. Tasman asumiu que era parte do \u00abcontinente austral\u00bb descuberto por Jacob Le Maire en 1615, fronte \u00e1 punta meridional de Am\u00e9rica do Sur. Este tam\u00e9n fora nomeado Staten Landt, que significa \u00abterra dos Estados xerais (neerlandeses)\u00bb.\nO nome de Nova Zelandia orixinouse cos cart\u00f3grafos neerlandeses, quen chamaron a estas illas \"Nova Zeelandia\", en honor \u00e1 provincia neerlandesa de Zelandia. Non est\u00e1 claro exactamente quen acu\u00f1ou a expresi\u00f3n \u00abNova Zelandia\u00bb, pero apareceu por vez primeira en 1645 e puido ser elixido polo cart\u00f3grafo Joan Blaeu.\nHistoria.\nAsentamentos polinesios.\nNova Zelandia \u00e9 unha das masas de terra m\u00e1is recentemente poboadas. Os primeiros poboadores co\u00f1ecidos foron os polinesios que, de acordo coa maior\u00eda dos investigadores, chegaron en canoa entre os anos 1300 e 1250 a. C. Alg\u00fans investigadores suxiren que no 150 a. C. exist\u00edu outra vaga de inmigrantes; anos m\u00e1is tarde estes habitantes morreron ou abandonaron as illas. Ao longo dos s\u00e9culos seguintes, os inmigrantes polinesios crearon unha cultura distinta, agora co\u00f1ecida como maor\u00ed. A poboaci\u00f3n divid\u00edase en \"iwi\" (tribos) e \"hapu\" (subtribos) que cooperaban, compet\u00edan e, nalgunhas ocasi\u00f3ns, loitaban entre si. Nalg\u00fan momento, un grupo maor\u00ed emigrou \u00e1s illas Chatham, onde desenvolveron unha cultura distinta, a moriori.\nExploradores europeos.\nOs primeiros europeos que chegaron a Nova Zelandia foron o explorador neerland\u00e9s Abel Tasman e a s\u00faa tripulaci\u00f3n en 1642. Os maor\u00eds mataron catro membros da tripulaci\u00f3n e ning\u00fan europeo regresou para Nova Zelandia ata a viaxe do explorador ingl\u00e9s James Cook. En 1769, Cook chegou a Nova Zelandia e explorou case toda a costa. Logo de Cook, o territorio neozeland\u00e9s foi visitado por numerosos cazadores de baleas e focas, e buques comerciais provenientes de Europa e os Estados Unidos. Al\u00ed intercambiaban alimentos e bens europeos, especialmente metais, ferramentas e armas, por madeira maor\u00ed, alimentos, artefactos, auga e en ocasi\u00f3ns, sexo.\nA introduci\u00f3n da pataca e o mosquete transformou a agricultura e a guerra, comezando no norte e estend\u00e9ndose cara ao sur. A pataca foi especialmente adecuada para o clima fr\u00edo e a grande altitude do pa\u00eds, proporcionando unha fonte de alimento fiable, o que permitiu unha maior duraci\u00f3n das campa\u00f1as militares cada vez m\u00e1is agresivas. Como resultado, nas Guerras dos Mosquetes produc\u00edronse m\u00e1is de 600 batallas entre tribos maor\u00eds desde 1801 a 1840, nas que se utilizaron mosquetes proporcionados por comerciantes europeos, que causaron a morte de entre 30 000 e 40 000 maor\u00eds. Por\u00e9n, as enfermidades introducidas polos colonizadores tiveron un papel a\u00ednda maior no declive da poboaci\u00f3n maor\u00ed, que caeu preto dun 40 % durante o s\u00e9culo XIX. Desde principios do mesmo s\u00e9culo, os misioneiros cristi\u00e1ns comezaron a chegar a Nova Zelandia, para finalmente converter a maior\u00eda da poboaci\u00f3n maor\u00ed, a\u00ednda que os seus avances iniciais foron principalmente entre os membros m\u00e1is descontentos da sociedade.\nTratado de Waitangi.\nDebido \u00e1 natureza sen lei do asentamento europeo e do crecente interese franc\u00e9s polo territorio, en 1832 o goberno brit\u00e1nico enviou a James Busby como representante brit\u00e1nico para Nova Zelandia. Busby non puido levar a lei e a orde \u00e1 colonia europea, pero si puido supervisar a introduci\u00f3n da primeira bandeira nacional o 20 de marzo de 1834. En outubro de 1835, tras un anuncio polo que imped\u00edan a soberan\u00eda francesa, a ef\u00e9mera naci\u00f3n das Tribos Unidas de Nova Zelandia enviou a Declaraci\u00f3n de independencia de Nova Zelandia ao rei Guillerme IV do Reino Unido, ped\u00edndolle protecci\u00f3n.\nOs continuos disturbios e a acci\u00f3n legal da Declaraci\u00f3n de independencia, levaron a que a Oficina Colonial enviase o capit\u00e1n William Hobson a Nova Zelandia para reclamar a soberan\u00eda da Coroa brit\u00e1nica e negociar un tratado cos maor\u00eds. O Tratado de Waitangi asinouse na Ba\u00eda de Illas o 6 de febreiro de 1840. A\u00ednda que a redacci\u00f3n se fixo de forma apresurada, e a confusi\u00f3n e os desacordos a\u00ednda rodean a s\u00faa traduci\u00f3n, o tratado \u00e9 xeralmente reco\u00f1ecido como un dos documentos fundadores do pa\u00eds e \u00e9 considerado polos maor\u00eds como unha garant\u00eda dos seus dereitos . En resposta ao intento da Compa\u00f1\u00eda de Nova Zelandia por establecer un asentamento independente en Wellington e a \u00abcompra\u00bb de terra en Akaroa por parte de colonos franceses, Hobson declarou a soberan\u00eda brit\u00e1nica sobre a totalidade do territorio neozeland\u00e9s o 21 de maio de 1840, pese a que a\u00ednda circulaban algunhas copias do Tratado. Coa firma do Tratado e a declaraci\u00f3n de soberan\u00eda, o n\u00famero de inmigrantes, especialmente os que provi\u00f1an do Reino Unido, comezou a aumentar.\nPrimeiros gobernos.\nBaixo o mandato brit\u00e1nico, Nova Zelandia foi orixinalmente parte da colonia de Nova Gales do Sur, pero en 1841 converteuse nunha colonia separada. En 1840 Hobson seleccionou Okiato como a capital, pero un ano despois tivo que trasladar a sede do goberno a Auckland. Inicialmente, os maor\u00eds atop\u00e1banse desexosos de comerciar cos colonos e moitos \"iwi\" fix\u00e9ronse ricos. Nas d\u00e9cadas de 1860 e 1870 o aumento do n\u00famero de inmigrantes e dos conflitos sobre a terra levaron \u00e1 Guerra das Terras de Nova Zelandia, que terminou na perda e a confiscaci\u00f3n de moitas propiedades maor\u00eds.\nEn 1852 creouse un goberno representativo para a colonia, logo de que o Reino Unido aprobase a Lei Constitucional de Nova Zelandia nese mesmo ano. En 1854 reuniuse o primeiro parlamento de Nova Zelandia, e para 1856 a colonia volveuse efectivamente aut\u00f3noma coa creaci\u00f3n dun goberno responsable de todos os asuntos nacionais distintos \u00e1 lexislaci\u00f3n local. O control sobre a pol\u00edtica nativa pasou ao goberno colonial ata mediados da d\u00e9cada de 1860.\nEn 1863 Alfred Domett realizou unha proposta para trasladar a capital a unha localidade no estreito de Cook, ao parecer debido ao temor de que a illa Sur puidese formar unha colonia separada. Varios comisionados de Australia (elixidos pola s\u00faa condici\u00f3n de pa\u00eds neutral) opinaron que Wellington era a cidade axeitada debido ao seu porto e a s\u00faa situaci\u00f3n central, e en 1865, o parlamento reuniuse oficialmente por primeira vez naquela localidade. En 1893 o pa\u00eds converteuse no primeiro estado do mundo en conceder o sufraxio universal feminino.\nS\u00e9culos XX e XXI.\nEn 1907 Nova Zelandia declarouse un dominio dentro do Imperio brit\u00e1nico, e en 1947 adoptou o Estatuto de Westminter, que a converteu nun membro da Mancomunidade de Naci\u00f3ns, malia que na pr\u00e1ctica o Reino Unido deixara de xogar un papel importante no goberno de Nova Zelandia desde hab\u00eda tempo. A medida que o pa\u00eds se volveu politicamente m\u00e1is independente crec\u00eda a s\u00faa dependencia econ\u00f3mica; na d\u00e9cada de 1890, o env\u00edo refrixerado permitiu a exportaci\u00f3n de carne e produtos l\u00e1cteos para o Reino Unido, un comercio que serviu de base para o crecemento econ\u00f3mico neozeland\u00e9s.\nSendo o pa\u00eds membro do Imperio brit\u00e1nico, os soldados de Nova Zelandia combateron ao seu lado na guerra dos B\u00f3eres, a primeira e a segunda guerra mundial. O pa\u00eds segue en gran parte as tendencias da econom\u00eda mundial e sufriu como outros a Gran Depresi\u00f3n da d\u00e9cada de 1930. A crise econ\u00f3mica conduciu \u00e1 elecci\u00f3n dun goberno liderado polo Partido Laborista, que estableceu un amplo Estado de benestar e unha econom\u00eda proteccionista.\nDeste xeito, a econom\u00eda experimentou unha crecente prosperidade trala segunda guerra mundial. Por\u00e9n, est\u00e1banse desenvolvendo alg\u00fans problemas sociais, sobresa\u00edndo o feito de que os maor\u00eds comezaron a deixar a s\u00faa t\u00edpica vida rural para se trasladaren \u00e1s cidades \u00e1 busca de traballo. Desenvolveuse ent\u00f3n un movemento de protesta maor\u00ed, que criticou o eurocentrismo e traballou para un maior reco\u00f1ecemento da cultura maor\u00ed e o Tratado de Waitangi, que segundo sent\u00edan, non fora cumprido totalmente. En 1975, creouse un tribunal Waitangi para investigar denuncias de violaci\u00f3ns do Tratado, que en 1985 a\u00ednda segu\u00eda activo para investigar varios agravios hist\u00f3ricos. Do mesmo xeito que noutros pa\u00edses desenvolvidos, a evoluci\u00f3n social acelerouse na d\u00e9cada de 1970 e os costumes sociais e pol\u00edticas mudaron.\nO acceso do Reino Unido \u00e1 Comunidade Econ\u00f3mica Europea en 1973 reduciu drasticamente as exportaci\u00f3ns de Nova Zelandia ao que fora o seu maior mercado. Isto e a crise do petr\u00f3leo de 1973 implicaron importantes cambios econ\u00f3micos e sociais durante a d\u00e9cada de 1980. Este proceso tivo lugar baixo o cuarto mandato do goberno laborista, encabezado polo Ministro de Facenda Roger Douglas, quen introduciu unha serie de medidas para transformar a econom\u00eda, comunmente denominadas como \"Rogernomics\", as cales comezaron a funcionar desde 1984.\nAs novas pol\u00edticas econ\u00f3micas levaron \u00e1 liberalizaci\u00f3n da econom\u00eda de Nova Zelandia, o cal evitou unha crise econ\u00f3mica e levou o pa\u00eds a manter relaci\u00f3ns diplom\u00e1ticas con m\u00e1is estados, destacando Australia e os Estados Unidos, ademais de participar en varios conflitos armados ao redor do mundo. A comezos do s\u00e9culo XXI mantense como un dos pa\u00edses con mellor calidade de vida segundo a ONU; a\u00ednda que a inmigraci\u00f3n, a desigualdade social e outros fen\u00f3menos como a fuga de cerebros, son alg\u00fans dos problemas que a\u00ednda prevalecen no pa\u00eds.\nXeograf\u00eda.\nNova Zelandia est\u00e1 formada por d\u00faas illas principais, as illas Norte e Sur, (\"Che Ika un Maui\" e \"Che wai pounamu\" en maor\u00ed e respectivamente) as\u00ed como por bastantes illas m\u00e1is pequenas. As illas at\u00f3panse entre as latitudes 29\u00b0 e 53\u00b0 S e lonxitudes de 165\u00b0 e 176\u00b0 E. As d\u00faas illas principais est\u00e1n separadas polo estreito de Cook, que ten 22\u00a0km de ancho no seu punto m\u00e1is angosto. A \u00e1rea total do pa\u00eds ascende a 268 021\u00a0km\u00b2, \u00e9 lixeiramente menor que Italia ou Xap\u00f3n e un pouco maior que o Reino Unido. O pa\u00eds \u00e9 longo (m\u00e1is de 1600\u00a0km no seu eixe nor-nordeste) e estreito (cun ancho m\u00e1ximo de 400\u00a0km), con aproximadamente 15 134\u00a0km de litoral. Logo das Illas Norte e Sur, as cinco illas habitadas maiores son a Illa Stewart, as Illas Chatham (\"Rekohu\"), Illa Gran Barreira (no golfo de Hauraki), Illa D'Urville (no estreito de Marlborough) e a Illa Waiheke (a m\u00e1is poboada das cinco). O pa\u00eds conta con extensos recursos mari\u00f1os, coa s\u00e9tima zona econ\u00f3mica exclusiva maior no mundo, que cobre m\u00e1is de 4.000.000\u00a0km\u00b2, o que se traduce en m\u00e1is de quince veces a s\u00faa superficie terrestre.\nA Illa Sur \u00e9 a masa de terra maior de Nova Zelandia e est\u00e1 dividida ao longo polos Alpes do Sur. Dentro desta cordilleira existen 23 picos de m\u00e1is de 3000 msnm, o m\u00e1is alto dos cales \u00e9 o monte Cook ou Aoraki, con 3724 msnm, que ten \u00f3 p\u00e9 o laga glaciar Pukaki. As partes m\u00e1is altas da Illa Sur est\u00e1n cubertas por bosques, protexidos por varios parques nacionais como os de Abel Tasman e Kahurangi. Fiordland, na esquina suroeste da Illa Sur, \u00e9 unha \u00e1rea de altas monta\u00f1as cortadas por fiordes empinados. A Illa Norte \u00e9 menos monta\u00f1osa pero est\u00e1 marcada polo vulcanismo. A zona volc\u00e1nica de Taupo, unha gran meseta volc\u00e1nica, segue sendo moi activa. Nesta meseta at\u00f3panse a monta\u00f1a m\u00e1is alta da Illa Norte, o monte Ruapehu (2797 msnm), e o lago maior do pa\u00eds, o lago Taupo. O norte da illa \u00e9 unha \u00e1rea m\u00e1is ch\u00e1, que antes da chegada dos europeos estaba cuberta por \u00e1rbores kauri.\nO pa\u00eds debe a s\u00faa variada topograf\u00eda, e talvez a s\u00faa aparici\u00f3n por encima das ondas, ao l\u00edmite din\u00e1mico que se atopa entre as placas do Pac\u00edfico e indoaustraliana. Nova Zelandia \u00e9 parte de Zealandia, un continente case da metade do tama\u00f1o de Australia, que se mergullou gradualmente logo de separarse do supercontinente Gondwana. Hai aproximadamente 25 mill\u00f3ns de anos un cambio nos movementos das placas tect\u00f3nicas comezou un proceso de elevaci\u00f3n e compresi\u00f3n do terreo. Agora este proceso \u00e9 m\u00e1is evidente nos Alpes do Sur, formados pola compresi\u00f3n da cortiza terrestre xusto \u00e1 beira da falla alpina. Noutros lugares, o l\u00edmite das placas implica a subduci\u00f3n dunha placa debaixo da outra, creando varias fosas, como a de Puysegur, ao sur, a fosa de Hikurangi, ao leste e as fosas de Kermadec e de Tonga m\u00e1is ao norte. Esta situaci\u00f3n nun l\u00edmite de placas fai que en Nova Zelandia a sismicidade sexa moi activa e te\u00f1a vulcanismo.\nClima.\nA latitude de Nova Zelandia, entre os paralelos 34\u00b0 a 47\u00b0 S, corresponde estreitamente \u00e1 de Italia no hemisferio norte. Con todo, o seu illamento de influencias continentais e a exposici\u00f3n aos ventos fr\u00edos do sur e as correntes oce\u00e1nicas, dan ao clima un car\u00e1cter m\u00e1is temperado. O clima en todo o pa\u00eds \u00e9 temperado, principalmente oce\u00e1nico, con temperaturas anuais medias que van desde os 10\u00a0\u00b0C no sur, ata os 16\u00a0\u00b0C no norte. As temperaturas m\u00e1ximas e m\u00ednimas hist\u00f3ricas foron 42,4\u00a0\u00b0C en Canterbury e -21,6\u00a0\u00b0C en Ophir, Otago.\nAs condici\u00f3ns clim\u00e1ticas var\u00edan considerablemente entre as distintas rexi\u00f3ns: de extremadamente h\u00famido en West Coast, a case semi\u00e1rido no interior de Canterbury e subtropical en Northland. Das sete cidades m\u00e1is importantes, Christchurch \u00e9 a m\u00e1is seca, recibindo de media s\u00f3 640\u00a0mm de choiva por ano; Auckland, a m\u00e1is h\u00famida, recibe case o dobre desa cantidade. Auckland, Wellington e Christchurch reciben unha media anual de 2000 horas de sol. O sur e o suroeste da Illa Sur te\u00f1en un clima m\u00e1is fr\u00edo, con arredor de 1400 a 1600 horas de luz solar; o norte e o nordeste da Illa Sur son as \u00e1reas m\u00e1is solleiras do pa\u00eds e reciben aproximadamente entre 2400 e 2500 horas de sol.\nFlora e fauna.\nO illamento xeogr\u00e1fico de 80 mill\u00f3ns de anos e a bioxeograf\u00eda das illas son os responsables da variedade \u00fanica de especies vexetais e animais do pa\u00eds, os cales evolucionaron da vida silvestre de Gondwana, ou ben, lograron chegar \u00e1s costas voando, nadando ou arrastrados polo oc\u00e9ano. Arredor do 82 % das plantas vasculares nativas de Nova Zelandia son end\u00e9micas, abarcando 1944 especies de 65 x\u00e9neros dunha soa familia. Os dous tipos principais de bosques son aqueles dominados por podocarpos e/ou kauris, e en climas m\u00e1is frescos os m\u00e1is importantes son as faias do sur. Os tipos de vexetaci\u00f3n restantes consisten en pastos, a maior\u00eda dos cales son matas.\nAntes da chegada dos seres humanos aproximadamente o 80 % da terra estaba cuberta por bosques, xa que s\u00f3 as zonas altas, est\u00e9riles e volc\u00e1nicas non ti\u00f1an \u00e1rbores. As fragas foron dominadas polas aves, e a ausencia de predadores mam\u00edferos causou que algunhas especies como o kiwi, o kakapo e o takahe evolucionasen sen a habilidade de voar. A chegada dos seres humanos e a introduci\u00f3n de ratas, fur\u00f3ns e outros mam\u00edferos levaron \u00e1 extinci\u00f3n de varias especies de aves, inclu\u00edndo aves grandes como a moa e a aguia de Haast.\nOutros animais nativos incl\u00faen varios r\u00e9ptiles (esc\u00edncidos, xec\u00f3nidos e o f\u00f3sil vivente tuatara), ras, ara\u00f1as (katipo), insectos (como o weta) e caracois. O \u00fanico rexistro de mam\u00edferos terrestres nativos de Nova Zelandia eran tres especies de morcegos (un extinto), ata 2006, cando se descubriron os \u00f3sos dun mam\u00edfero end\u00e9mico, do tama\u00f1o dun rato. Por\u00e9n, os mam\u00edferos mari\u00f1os son abundantes, xa que nas augas do pa\u00eds hai exemplares de case a metade das especies de cet\u00e1ceos e lobos mari\u00f1os.\nDesde a chegada dos humanos, est\u00edmase que se extinguiron cincuenta e unha especies de aves, tres de ras, tres de lagartos, un peixe de auga doce, catro plantas, un morcego e varias especies de invertebrados; moitas outras est\u00e1n en perigo ou o seu h\u00e1bitat reduciuse severamente. Nova Zelandia foi pioneira no uso da restauraci\u00f3n ecol\u00f3xica da illa como un medio para protexer estas especies silvestres ameazadas, ademais de que preto de 220 illas de m\u00e1is de 5 hect\u00e1reas foron designadas como santuarios en 2009.\nMedio ambiente.\nOs patr\u00f3ns das emisi\u00f3ns de gases de efecto invernadoiro son similares aos dos pa\u00edses escandinavos, grazas ao correcto uso e aproveitamento da terra e \u00e1 reforestaci\u00f3n. A maior\u00eda das 11,9 mill\u00f3ns de hect\u00e1reas de terras agr\u00edcolas, que representan ao redor do 44 % da superficie total do pa\u00eds, limp\u00e1ronse. Os primeiros intentos para diminu\u00edr os efectos da deforestaci\u00f3n, tales como a \"Lei de rexistro de dereitos de silvicultura\" de 1983, que creou os \u00abdereitos de silvicultura\u00bb, s\u00f3 tiveron un \u00e9xito moderado. Por\u00e9n, crearon est\u00e1ndares de clase mundial na recolecci\u00f3n de datos e en dereitos sobre a propiedade, que deron paso \u00e1 primeira emenda \u00e1 \"Lei de bosques\" de 1949, realizada en 1993, que m\u00e1is tarde servir\u00eda de base \u00e1 \"Lei de resposta de cambio clim\u00e1tico\" de 2002. A reforestaci\u00f3n foi vista como a principal ferramenta para cumprir cos obxectivos do Protocolo de Quioto. En consecuencia, implement\u00e1ronse programas para a reduci\u00f3n das emisi\u00f3ns provocadas pola deforestaci\u00f3n e a degradaci\u00f3n dos bosques e estableceuse o uso de bonos de carbono para o comercio de dereitos de emisi\u00f3n. Debido a que o goberno foi o primeiro en ter acceso aos bonos de carbono, cando comezaron a manexarse, houbo un aumento da deforestaci\u00f3n. Cando a iniciativa privada tivo acceso ao comercio de dereitos de emisi\u00f3n, finalmente o programa comezou a reducir os niveis de deforestaci\u00f3n.\nGoberno e pol\u00edtica.\nNova Zelandia \u00e9 unha monarqu\u00eda constitucional e unha democracia parlamentaria. O rei Carlos III \u00e9 o actual xefe de Estado e ten o t\u00edtulo de \u00abrei de Nova Zelandia\u00bb, en virtude da Lei de t\u00edtulos reais de 1974. As funci\u00f3ns e poderes do rei est\u00e1n limitados pola constituci\u00f3n. Malia que Nova Zelandia carece dunha constituci\u00f3n escrita, a Lei Constitucional de 1986 \u00e9 a principal declaraci\u00f3n formal da estrutura \u00abconstitucional\u00bb de Nova Zelandia. O rei \u00e9 representado polo gobernador xeral, quen \u00e9 nomeado por ela co asesoramento exclusivo do primeiro ministro. A actual gobernadora xeral \u00e9 Cindy Kiro.\nO gobernador xeral pode exercer poderes de prerrogativa real (por exemplo, a revisi\u00f3n de casos de \u00abinxustiza\u00bb e facer nomeamentos de ministros para o gabinete, embaixadores e outros funcionarios p\u00fablicos claves) e en raras ocasi\u00f3ns, os poderes da reserva (o poder para destitu\u00edr un primeiro ministro, disolver o parlamento ou rexeitar o consentimento real dun proxecto de lei). O gobernador xeral tam\u00e9n preside, pero sen ser membro, o Consello Executivo, unha comisi\u00f3n oficial integrada por todos os Ministros da Coroa que aconsellan ao gobernador xeral. O rei e o gobernador xeral normalmente non poden exercer ning\u00fan poder sen o asesoramento do gabinete, ag\u00e1s en circunstancias onde non hai ning\u00fan gabinete ou o gabinete perdeu a confianza do parlamento.\nO parlamento de Nova Zelandia \u00e9 o representante do poder lexislativo e est\u00e1 conformado polo soberano (representado polo gobernador xeral) e a C\u00e1mara de Representantes. Desde 1950 o parlamento consta dunha soa c\u00e1mara; anteriormente tam\u00e9n exist\u00eda unha c\u00e1mara alta, co\u00f1ecida como o Consello Lexislativo. A supremac\u00eda da C\u00e1mara de Representantes sobre o soberano foi establecida en Inglaterra pola Carta de dereitos de 1689, a cal foi ratificada como lei en Nova Zelandia. A C\u00e1mara de Representantes \u00e9 elixida democraticamente e desta f\u00f3rmase un goberno do partido ou coalici\u00f3n que pos\u00fae a maior\u00eda dos escanos. Se non hai ningunha maior\u00eda p\u00f3dese formar un goberno de minor\u00eda se se obt\u00e9n o apoio doutros partidos a trav\u00e9s de votos de confianza. O gobernador xeral nomea os Ministros da Coroa baixo o asesoramento do primeiro ministro, que \u00e9 por convenci\u00f3n, o l\u00edder do partido ou coalici\u00f3n gobernante, \u00e9 dicir, coa maior\u00eda no parlamento. O gabinete, encabezado polo primeiro ministro, \u00e9 o m\u00e1ximo \u00f3rgano de formulaci\u00f3n de pol\u00edticas e consiste na maior\u00eda dos Ministros da Coroa.\nCase todas as elecci\u00f3ns parlamentarias xerais entre 1853 e 1996 celebr\u00e1ronse por sufraxio directo. A \u00fanica elecci\u00f3n sen voto directo foi a de 1908, cando se utilizou un sistema con segunda volta. Desde 1930 as elecci\u00f3ns estiveron dominadas por dous partidos pol\u00edticos: o Partido Nacional e o Partido Laborista. As cr\u00edticas ao sistema de sufraxio directo comezaron na d\u00e9cada de 1950 e intensific\u00e1ronse despois de que o Partido Laborista perdese as elecci\u00f3ns de 1978 e 1981, malia ter m\u00e1is votos que o Partido Nacional. En 1992 celebrouse un referendo consultivo para cambiar o sistema de votaci\u00f3n, o que conduciu a un referendo vinculante durante as elecci\u00f3ns de 1993. Elixiuse unha forma de representaci\u00f3n proporcional, chamada representaci\u00f3n proporcional mixta, a cal contin\u00faa ata o momento. Baixo este sistema, cada persoa ten dereito a dous votos: un decide os 65 asentos electorais (inclu\u00edndo sete reservados para os maor\u00eds) a trav\u00e9s de sufraxio directo, e o outro \u00e9 para elixir un partido pol\u00edtico. Os restantes 55 asentos son asignados para que a representaci\u00f3n no parlamento reflicta os resultados do segundo voto. Un partido ten que obter o 5 % dos votos totais para ser elixible a ocupar un dos 120 escanos do parlamento.\nUnha vez que Nova Zelandia se converteu nunha colonia da coroa, xa non estaba baixo a xurisdici\u00f3n da Corte Suprema de Nova Gales do Sur, cuxa autoridade no pa\u00eds terminou o 22 de decembro de 1841. O primeiro xu\u00edz do poder xudicial neozeland\u00e9s foi designado tres semanas m\u00e1is tarde. O poder xudicial est\u00e1 conformado polos xu\u00edces e funcionarios xudiciais que son nomeados baixo normas estritas en canto ao seu exercicio e non politicamente, a fin de manter a independencia constitucional do goberno. Isto teoricamente permite interpretar a lei base\u00e1ndose nas pol\u00edticas aprobadas polo parlamento sen outras influencias sobre a s\u00faa decisi\u00f3n. Ata 2004 o Consello Privado do Reino Unido en Londres, era a corte final de apelaci\u00f3n, pero foi abolida e substitu\u00edda pola Corte Suprema de Nova Zelandia, que \u00e9 agora a corte m\u00e1is alta no pa\u00eds. O poder xudicial incl\u00fae tam\u00e9n o Tribunal de apelaci\u00f3n, o Tribunal superior e os tribunais inferiores. O xefe da xudicatura \u00e9 o presidente do Tribunal Supremo, posto ocupado dende 1999 por Sian Elias. Entre marzo de 2005 e agosto de 2006, 112 anos despois de converterse no primeiro pa\u00eds en outorgar \u00e1 muller o dereito a voto, Nova Zelandia foi o \u00fanico pa\u00eds do mundo no que todos os cargos m\u00e1is altos do goberno foron ocupados simultaneamente por mulleres: Isabel II (ra\u00ed\u00f1a), Silvia Cartwright (gobernadora xeral), Helen Clark (primeira ministra), Margaret Wilson (presidenta da C\u00e1mara de Representantes) e Sian Elias (presidenta do Tribunal Supremo).\nRelaci\u00f3ns exteriores.\nDurante a \u00e9poca colonial permitiuse ao goberno brit\u00e1nico determinar as pol\u00edticas de comercio exterior e outros asuntos de pol\u00edtica exterior. Nas Conferencias Imperiais de 1923 e 1926, outorgouse a Nova Zelandia a liberdade para negociar os seus propios tratados internacionais, sendo o primeiro deles co Xap\u00f3n en 1928. Malia esta independencia, Nova Zelandia seguiu rapidamente ao Reino Unido ao declarar a guerra a Alema\u00f1a o 3 de setembro de 1939. Nesta declaraci\u00f3n, o primeiro ministro Michael Savage proclamou, \u00abonde ela vai, imos; onde ela se atopa, estamos\u00bb.\nOs neozelandeses loitaron e morreron nas d\u00faas guerras mundiais, con notables actuaci\u00f3ns nas batallas de Gall\u00edpoli, Creta, O Alamein e Montecassino. En Gall\u00edpoli, 2721 neozelandeses perderon a vida en m\u00e1is de nove meses de loita. A campa\u00f1a tivo un papel importante no fomento dunha identidade nacional e fortaleceu a tradici\u00f3n de ANZAC entre Nova Zelandia e Australia. O ex\u00e9rcito neozeland\u00e9s tam\u00e9n tivo un papel clave na batalla do R\u00edo da Prata e na batalla de Inglaterra. Durante a Guerra do Pac\u00edfico da segunda guerra mundial, os Estados Unidos ti\u00f1an m\u00e1is de 400 000 militares estacionados en Nova Zelandia.\nEn 1951 Nova Zelandia uniuse a Australia e os Estados Unidos no Tratado de Seguridade ANZUS, e m\u00e1is tarde loitou xunto ao ex\u00e9rcito estadounidense nas guerras de Corea e Vietnam. Pola contra, o Reino Unido centrouse cada vez m\u00e1is nos seus intereses europeos logo da Crise de Suez, e Nova Zelandia viuse obrigada a expandirse cara a novos mercados, despois de que o Reino Unido se uniuse \u00e1 Comunidade Econ\u00f3mica Europea en 1973. Por\u00e9n, a influencia dos Estados Unidos no pa\u00eds debilitouse tam\u00e9n logo das protestas durante a guerra de Vietnam, o fracaso dos Estados Unidos para sancionar a Francia despois do afundimento do \"Rainbow Warrior\", os desacordos sobre as pol\u00edticas ambientais e o comercio agr\u00edcola e a adopci\u00f3n dunha pol\u00edtica antinuclear.\nEn febreiro de 1985, o pa\u00eds negou a entrada do \"US Buchanan\" \u00e1s s\u00faas augas, debido \u00e1 implantaci\u00f3n dunha nova pol\u00edtica en contra da enerx\u00eda nuclear e a prohibici\u00f3n do acceso aos seus portos a buques con armas nucleares. En resposta, Estados Unidos anunciou que suspender\u00eda as s\u00faas obrigas contractuais a menos que se restaurase o acceso aos portos. Con todo, Nova Zelandia fortaleceu a s\u00faa postura antinuclear aprobando a acta da Zona Libre de Enerx\u00eda Nuclear de Nova Zelandia, Desarme e Control de Armas de 1987, sendo o primeiro Estado occidental en promulgar este tipo de lei. En 2010 ambos os dous pa\u00edses comezaron unha nova asociaci\u00f3n estrat\u00e9xica coa firma da Declaraci\u00f3n de Wellington. Segundo o primeiro ministro, a declaraci\u00f3n non foi un regreso a un tratado de seguridade como o ANZUS, malia informes dun aumento na cooperaci\u00f3n militar desde 2007.\nNova Zelandia traballa estreitamente con Australia, cuxa pol\u00edtica exterior seguiu unha tendencia hist\u00f3rica similar. Estes lazos d\u00e9bense \u00e1 proximidade xeogr\u00e1fica, ao relativo illamento do resto do mundo e a fortes similitudes culturais. A campa\u00f1a de Gall\u00edpoli solidificou esta relaci\u00f3n, creando o chamado \u00abesp\u00edrito ANZAC\u00bb. Os dous mante\u00f1en un contacto pol\u00edtico moi pr\u00f3ximo, e o tratado comercial de Relaci\u00f3ns Econ\u00f3micas m\u00e1is Estreitas permite o libre comercio entre eles. O Acordo de Viaxe de Trans-Tasman de 1973, proporciona \u00e1 cidadan\u00eda a liberdade de visitar, vivir e traballar en ambos os dous pa\u00edses sen restrici\u00f3ns. M\u00e1is de 500 000 neozelandeses viven en Australia, mentres que 65 000 australianos viven en Nova Zelandia. Malia que os Estados Unidos xa non reco\u00f1ece as s\u00faas obrigas na ANZUS, o tratado a\u00ednda est\u00e1 en vigor entre Australia e Nova Zelandia. En 2009 hab\u00eda plans para crear \u00abvoos nacionais\u00bb entre Nova Zelandia e Australia, pero suspend\u00e9ronse desde o cambio de poder no goberno de Australia..\nNova Zelandia ten unha forte presenza entre os pa\u00edses insulares do Pac\u00edfico. Gran parte da axuda internacional de Nova Zelandia vai para as illas, polo que moitos dos seus habitantes emigran a Nova Zelandia \u00e1 busca de emprego. A naci\u00f3n participa no Foro das Illas do Pac\u00edfico, o Foro de Cooperaci\u00f3n Econ\u00f3mica Asia-Pac\u00edfico e o Foro Rexional da Asociaci\u00f3n de Naci\u00f3ns do Sueste Asi\u00e1tico (inclu\u00edndo o Cumio de Asia Oriental). Nova Zelandia tam\u00e9n \u00e9 membro da Organizaci\u00f3n das Naci\u00f3ns Unidas, a Mancomunidade de Naci\u00f3ns, a Organizaci\u00f3n para a Cooperaci\u00f3n e o Desenvolvemento Econ\u00f3mico e asinou o Acordo de Defensa das Cinco Potencias. Nova Zelandia tam\u00e9n ten unha serie de acordos de libre comercio, un dos m\u00e1is importantes con China (o primeiro acordo de libre comercio dun pa\u00eds desenvolvido coa China).\nForzas armadas.\nAs Forzas de Defensa de Nova Zelandia comp\u00f3\u00f1ense de tres ramas: o Ex\u00e9rcito de Nova Zelandia, a Armada Real de Nova Zelandia e a Real Forza A\u00e9rea de Nova Zelandia. O goberno considerou que as s\u00faas necesidades de defensa nacional son modestas, e en 2001 desmantelaron as s\u00faas instalaci\u00f3ns de combate a\u00e9reo. O pa\u00eds combateu nas d\u00faas guerras mundiais, con campa\u00f1as destacadas en Gall\u00edpoli, Creta, El Alamein e Cassino. A campa\u00f1a de Gall\u00edpoli xogou un importante papel no fomento da identidade nacional de Nova Zelandia, e fortaleceu a tradici\u00f3n ANZAC compartida con Australia. De acordo con Mary Edmond-Paul:\nNova Zelandia tam\u00e9n tomou parte na batalla naval de r\u00edo da Prata e a batalla a\u00e9rea de Inglaterra. Durante a segunda guerra mundial, os Estados Unidos tiveron en Nova Zelandia un total de m\u00e1is de 400.000 persoas de persoal militar.\nA maiores das d\u00faas guerras mundiais e as guerras de Vietnam e Corea, as forzas de defensa de Nova Zelandia loitaron na segunda guerra b\u00f3er, a emerxencia de Malaia, a guerra do Golfo e a guerra de Afganist\u00e1n. Ademais, en \u00e9pocas recentes tam\u00e9n contribu\u00edu noutras misi\u00f3ns de mantemento da paz, como as de Chipre, Somalia, Bosnia e Hercegovina, o Sina\u00ed, Angola, Camboxa, a fronteira Ir\u00e1n/Iraq, Bougainville, Timor Oriental e as Illas Salom\u00f3n. Tam\u00e9n enviou unha unidade de enxe\u00f1eiros do ex\u00e9rcito para axudar \u00e1 reconstruci\u00f3n da infraestrutura iraqu\u00ed durante un ano na guerra de Iraq. As forzas de Nova Zelandia a\u00ednda est\u00e1n activas en Afganist\u00e1n.\nOrganizaci\u00f3n territorial.\nOs primeiros colonos europeos dividiron o territorio en provincias, que ti\u00f1an certo grao de autonom\u00eda. Estas foron abolidas en 1876 e o goberno foi centralizado. Moitas provincias estaban baixo presi\u00f3n financeira, debido a problemas sobre a propiedade da terra e ao sistema ineficiente de recadaci\u00f3n de impostos, ademais de que o goberno central quer\u00eda consolidar os ferrocarr\u00eds, a educaci\u00f3n e outras pol\u00edticas que diverxeran. Como resultado, Nova Zelandia non estaba conformada por entidades subnacionais, como provincias, estados ou territorios. Con todo, o legado da divisi\u00f3n en provincias contin\u00faa nas rivalidades competitivas exhibidas en acontecementos deportivos e culturais. Desde 1876, o goberno municipal administrou as distintas rexi\u00f3ns de Nova Zelandia.\nEn 1989 descentralizouse o goberno local para darlle a estrutura actual de dous niveis: consellos rexionais e autoridades territoriais. A Lei de Administraci\u00f3n de Recursos de 1991 substitu\u00edu a Lei de Planificaci\u00f3n do Pa\u00eds e a Cidade como a principal lexislaci\u00f3n de planificaci\u00f3n para os gobernos municipais. O papel dos consellos rexionais \u00e9 regular \u00abo medio natural, con especial atenci\u00f3n \u00e1 xesti\u00f3n dos recursos\u00bb. As autoridades territoriais son responsables das augas residuais, a auga potable, as estradas locais, permisos de construci\u00f3n e outros asuntos locais. A maior parte dos seus ingresos proceden de impostos sobre a propiedade e representan menos dun 2 % do Produto Interno Bruto (PIB) nacional.\nOs 249 municipios que exist\u00edan en 1975 reorganiz\u00e1ronse en 73 autoridades territoriais dentro de 11 consellos rexionais. Cinco das autoridades territoriais (d\u00faas cidades e tres distritos) son autoridades unitarias, as cales tam\u00e9n act\u00faan como consellos rexionais. As autoridades territoriais constan de 16 concellos, 57 consellos de distrito e o consello das Illas Chatham. A\u00ednda que oficialmente o consello das Illas Chatham non \u00e9 unha autoridade unitaria, \u00e9 responsable de moitas das funci\u00f3ns caracter\u00edsticas deste tipo de divisi\u00f3n. A rexi\u00f3n de Auckland ten con diferenza a poboaci\u00f3n maior, estimada en 1.459.700 habitantes, e desde 2001 \u00e9 a rexi\u00f3n de m\u00e1is r\u00e1pido crecemento demogr\u00e1fico.\nSer parte dunha monarqu\u00eda fai de Nova Zelandia un \u00abreino\u00bb. sendo un dos 16 reinos que existen dentro da Mancomunidade de Naci\u00f3ns. O Reino de Nova Zelandia componse de Nova Zelandia, Tokelau, a Dependencia Ross, as Illas Cook e Niue. As Illas Cook e Niue son estados aut\u00f3nomos en libre asociaci\u00f3n con Nova Zelandia. O parlamento de Nova Zelandia non pode promulgar leis efectivas para todo o reino, pero co consentimento dos outros pa\u00edses constitu\u00edntes, pode actuar en nome deles en asuntos exteriores e de defensa. Tokelau \u00e9 un territorio non aut\u00f3nomo que utiliza o himno e a bandeira de Nova Zelandia, pero \u00e9 administrado por un consello de tres anci\u00e1ns (un para cada pa\u00eds-atol). Nova Zelandia opera a Base Scott no territorio ant\u00e1rtico que reclama, a Dependencia Ross.\nEconom\u00eda.\nNova Zelandia ten unha econom\u00eda de mercado moderna, pr\u00f3spera e desenvolvida, cun PIB (PPA) per c\u00e1pita estimado entre 27 420 e 29 352 d\u00f3lares A moeda nacional \u00e9 o d\u00f3lar de Nova Zelandia, chamado tam\u00e9n \u00abd\u00f3lar Kiwi\u00bb, que ademais circula nas Illas Cook (xunto co d\u00f3lar das Illas Cook), Niue, Tokelau e as Illas Pitcairn. Nova Zelandia ten un nivel de vida relativamente alto, comparable ao do norte de Europa. Ocupou o cuarto lugar no \u00cdndice de Liberdade Econ\u00f3mica de 2011 publicado por \"The Heritage Foundation\". En 2010, Auckland e Wellington ocuparon os postos 4\u00b0 e 12\u00b0 da lista de cidades con mellor calidade de vida realizada por \"Mercer\".\nHistoricamente, a s\u00f3lida relaci\u00f3n de Nova Zelandia co Reino Unido e maila gran demanda de produtos agr\u00edcolas axudaron \u00e1 poboaci\u00f3n no logro de mellores est\u00e1ndares de vida que os de Australia ou Europa occidental en 1950 e 1970. En 1973 o mercado de exportaci\u00f3n de Nova Zelandia reduciuse cando o Reino Unido se uniu \u00e1 Comunidade Europea, sumados outros factores, tales como a crise do petr\u00f3leo de 1973 e a crise enerx\u00e9tica de 1979, levando a unha severa depresi\u00f3n econ\u00f3mica. Os niveis de calidade de vida en Nova Zelandia caeron detr\u00e1s dos de Australia e Europa occidental, e en 1982, Nova Zelandia ti\u00f1a o ingreso \"per c\u00e1pita\" m\u00e1is baixo de todas as naci\u00f3ns desenvolvidas descritas polo Banco Mundial. Desde 1984, os gobernos comprometidos cunha reestruturaci\u00f3n maior na econom\u00eda (co\u00f1ecida primeiro como \"Rogernomics\" e, a continuaci\u00f3n, \"Ruthanasia\"), rapidamente transformaron a Nova Zelandia dunha econom\u00eda altamente proteccionista a unha econom\u00eda liberalizada aberta ao libre comercio.\nDespois do esborralle do mercado de valores de 1987, o desemprego (que alcanzara un m\u00e1ximo do 10 %) foi descendendo gradualmente ata o 2007, cando se rexistrou o r\u00e9cord m\u00ednimo de 3,4 % (o quinto m\u00e1is baixo entre as 27 naci\u00f3ns da OCDE). Por\u00e9n, a crise global que seguiu tivo un grande impacto e durante cinco trimestres consecutivos o PIB contraeuse, dando lugar \u00e1 recesi\u00f3n m\u00e1is longa en m\u00e1is de trinta anos. Desde a d\u00e9cada de 1970 Nova Zelandia experimentou unha serie de \"fuga de cerebros\": case unha cuarta parte dos traballadores altamente cualificados viven no exterior, a maior\u00eda en Australia e o Reino Unido, a maior porcentaxe para un pa\u00eds desenvolvido. Estes neozelandeses elixiron vivir e traballar no estranxeiro principalmente debido \u00e1 carreira, a cultura e os factores econ\u00f3micos, a\u00ednda que eventualmente alg\u00fans volven por raz\u00f3ns de familia e estilo de vida. Nos \u00faltimos anos, realiz\u00e1ronse esforzos por atraer profesionais de Europa e doutros pa\u00edses menos desenvolvidos.\nNova Zelandia depende en gran medida do libre comercio, especialmente en produtos agr\u00edcolas. As exportaci\u00f3ns representan unha porcentaxe relativamente alta da s\u00faa produci\u00f3n, o que a fai vulnerable aos prezos internacionais de produtos b\u00e1sicos e \u00e1s recesi\u00f3ns globais. Os seus principais produtos de exportaci\u00f3n prove\u00f1en da agricultura, a horticultura, a pesca e da silvicultura, que constit\u00faen aproximadamente a metade das exportaci\u00f3ns do pa\u00eds. Os seus principais socios mercant\u00eds son Australia, Estados Unidos, Xap\u00f3n, China e o Reino Unido. O 7 de abril de 2008 Nova Zelandia e a China asinaron un acordo de libre comercio, o primeiro acordo que firmou China cun pa\u00eds desenvolvido. No entanto, o sector servizos \u00e9 o sector m\u00e1is importante na econom\u00eda, seguido da industria, a construci\u00f3n, a agricultura e a extracci\u00f3n de materias primas. O turismo tam\u00e9n desempe\u00f1a un papel importante na econom\u00eda de Nova Zelandia; en 2010 contribu\u00edu con 15 000 mill\u00f3ns de d\u00f3lares ao PIB total do pa\u00eds, ademais de dar emprego ao 9,6 % da poboaci\u00f3n activa. Ese mesmo ano, os turistas internacionais aumentaron un 3,1 %, e esp\u00e9rase que a cifra aumente a un ritmo de 2,5 % cada ano ata 2015.\nA agricultura e a gander\u00eda foron e seguen sendo as principais actividades econ\u00f3micas en Nova Zelandia. A la era o principal produto exportado polo pa\u00eds e chegou a constitu\u00edr m\u00e1is dun terzo de todos os ingresos de exportaci\u00f3n; pero desde a d\u00e9cada de 1960, o seu prezo diminu\u00edu constantemente e a la xa non \u00e9 un produto rendible para moitos granxeiros. Pola contra, as vendas de produtos l\u00e1cteos aumentaron e o n\u00famero de vacas leiteiras duplicouse entre 1990 e 2007, para converterse nunha das fontes de ingresos m\u00e1is importante para o pa\u00eds. En 2009 os produtos l\u00e1cteos representaron o 21 % (9.100 mill\u00f3ns de d\u00f3lares) dos produtos de exportaci\u00f3n totais, e a compa\u00f1\u00eda maior no pa\u00eds, Fonterra, controla case unha terceira parte do comercio internacional de produtos l\u00e1cteos. O mesmo ano, a carne ocupou o 13,2 % das exportaci\u00f3ns, a la o 6,3 %, as froitas o 3,5 % e a pesca o 3,3 %. A maior\u00eda dos animais de granxa son alimentados con pastos (feo e, en tempos de escaseza, ensilado) e as vacas e ovellas de cando en cando mant\u00e9\u00f1ense baixo teito ou son alimentadas con grandes cantidades de grans. Os porcos en xeral mant\u00e9\u00f1ense no interior de granxas e cortellos. A industria do vi\u00f1o de Nova Zelandia seguiu unha tendencia similar aos produtos l\u00e1cteos, xa que o n\u00famero de vi\u00f1edos duplicouse durante o mesmo per\u00edodo, superando as exportaci\u00f3ns de la brevemente en 2007.\nDurante a d\u00e9cada de 1970, o goberno ofreceu unha serie de subsidios para axudar os agricultores e granxeiros, e para 1980 estes subsidios proporcionaban o 40 % dos ingresos dalg\u00fans agricultores. En 1984, o goberno laborista anulou os subsidios agr\u00edcolas, e en 1990 o campo converteuse no sector menos organizado da econom\u00eda. Para competir cos mercados europeos e estadounidenses fortemente subsidiados, os granxeiros aumentaron a eficiencia das s\u00faas operaci\u00f3ns.\nInfraestruturas.\nEn 2008 o petr\u00f3leo, o gas natural e o carb\u00f3n xeraron aproximadamente o 69 % do fornecemento de enerx\u00eda de Nova Zelandia, mentres que o restante 31 % proveu de fontes de enerx\u00eda renovable, principalmente a enerx\u00eda hidroel\u00e9ctrica e a enerx\u00eda xeot\u00e9rmica. A rede de transporte neozelandesa consta de 93.906\u00a0km de estradas, cun valor estimado de 23.000 mill\u00f3ns de d\u00f3lares. A maior\u00eda das principais cidades e vilas est\u00e1n unidas por servizos de autob\u00fas, a\u00ednda que os autom\u00f3biles privados son o modo predominante de transporte. En 1993 privatizouse o servizo de ferrocarr\u00eds, pero eventualmente volveron ser unha empresa de propiedade estatal. Os ferrocarr\u00eds corren ao longo do pa\u00eds, a\u00ednda que a maior\u00eda das li\u00f1as transporta carga no canto de pasaxeiros.\nA maior\u00eda dos visitantes internacionais chegan por v\u00eda a\u00e9rea. grazas aos sete aeroportos internacionais que existen. Con todo, destes sete, s\u00f3 o de Auckland e o de Christchurch te\u00f1en voos directos a outros pa\u00edses separadamente de Australia ou Fidxi. A Oficina de Correos de Nova Zelandia mantivo un monopolio sobre as telecomunicaci\u00f3ns ata 1989, cando se creou Telecom New Zealand, inicialmente unha empresa do Estado que foi privatizada un ano despois. Telecom pos\u00fae a\u00ednda a maior parte da infraestrutura das telecomunicaci\u00f3ns no pa\u00eds, pero a competencia doutros provedores do servizo contin\u00faa en aumento.\nA radio e a televisi\u00f3n comezaron as s\u00faas transmisi\u00f3ns en 1922 e 1960, respectivamente. A liberalizaci\u00f3n na d\u00e9cada de 1980 viu un aumento repentino no n\u00famero de estaci\u00f3ns de radio e televisi\u00f3n. A televisi\u00f3n de Nova Zelandia emite programaci\u00f3n na s\u00faa maior\u00eda de orixe estadounidense e brit\u00e1nica, xunto cun gran n\u00famero de programas de espect\u00e1culos australianos e locais. A industria dos medios de comunicaci\u00f3n de Nova Zelandia est\u00e1 dominada por un pequeno n\u00famero de empresas, a maior\u00eda das cales son estranxeiras, malia que o Estado mant\u00e9n a propiedade dalgunhas estaci\u00f3ns de radio e televisi\u00f3n. Entre 2003 e 2008, Reporteiros sen Fronteiras colocou Nova Zelandia dentro das vinte naci\u00f3ns con maior liberdade de prensa.\nDemograf\u00eda.\nEtnias e inmigraci\u00f3n.\nA poboaci\u00f3n de Nova Zelandia \u00e9 de aproximadamente 4,4 mill\u00f3ns de habitantes. No censo de poboaci\u00f3n de 2006 o 67,6 % das persoas cuestionadas identificouse etnicamente como europeo e o 14,6 % como maor\u00ed. Outros grupos \u00e9tnicos importantes incl\u00faen os asi\u00e1ticos (9,2 %) e os pobos do Pac\u00edfico (6,9 %), mentres que o 11,1 % identific\u00e1ronse a si mesmos simplemente como \u00abneozeland\u00e9s\u00bb (ou similar) e o restante 1 % identificouse con outras etnias. Isto contrasta coas cifras de 1961, cando o censo informou de que a poboaci\u00f3n de Nova Zelandia se compo\u00f1\u00eda de 92 % de europeos e s\u00f3 7 % de maor\u00eds, coas minor\u00edas asi\u00e1ticas e do Pac\u00edfico compartindo o 1 % sobrante. A\u00ednda que o xentilicio para un cidad\u00e1n de Nova Zelandia \u00e9 neozeland\u00e9s, o termo informal \u00abkiwi\u00bb \u00e9 comunmente utilizado tanto polos estranxeiros como pola poboaci\u00f3n local. O termo \u00abpakeha\u00bb adoita referirse aos neozelandeses de ascendencia europea, a\u00ednda que alg\u00fans rexeitan esta denominaci\u00f3n de orixe, ademais de que alg\u00fans maor\u00eds o usan para referirse a todos os neozelandeses que non descenden de maor\u00eds ou alg\u00fan outro pobo polinesio.\nA maior\u00eda dos neozelandeses de orixe europea te\u00f1en ascendencia brit\u00e1nica e irlandesa, a\u00ednda que hai poboaci\u00f3ns significativas de orixe neerlandesa, d\u00e1lmata, italiana e alem\u00e1, xunto con inmigrantes europeos que viaxaron a trav\u00e9s de Norteam\u00e9rica, Suram\u00e9rica, Australia e Sur\u00e1frica.\nLingua.\nAta 1987 o ingl\u00e9s era o \u00fanico idioma oficial de Nova Zelandia, a\u00ednda que segue sendo hoxe en d\u00eda o idioma predominante na maior\u00eda das rexi\u00f3ns; o maor\u00ed converteuse nun idioma oficial en virtude da \"Lei da lingua maor\u00ed\" de 1987, mentres que a lingua de sinais de Nova Zelandia f\u00edxoo grazas \u00e1 \"Lei da linguaxe de sinais de Nova Zelandia\" de 2006. Os dous idiomas oficiais falados son tam\u00e9n os m\u00e1is utilizados; o ingl\u00e9s \u00e9 falado por un 98 % da poboaci\u00f3n e o maor\u00ed polo 4,1 %. O samoano \u00e9 o idioma non oficial m\u00e1is falado (2,3 %). Das 85 428 persoas que dixeron falar samoano no censo de 2006, 57.828 viv\u00edan na rexi\u00f3n de Auckland. S\u00e9gueno o franc\u00e9s, o hindi, o chin\u00e9s canton\u00e9s e o mandar\u00edn.\nEducaci\u00f3n.\nA escola primaria e secundaria \u00e9 obrigatoria para os nenos e nenas entre 6 e 16 anos, a\u00ednda que a maior\u00eda asiste a partir dos 5 anos. Hai 13 anos de escola obrigatoria e a asistencia \u00e1s escolas p\u00fablicas \u00e9 gratu\u00edta. Nova Zelandia ten unha taxa de alfabetizaci\u00f3n de persoas adultas do 99%, e m\u00e1is da metade da poboaci\u00f3n de entre 15 e 29 anos cursa alg\u00fan tipo de educaci\u00f3n superior. A escolaridade entre a poboaci\u00f3n adulta \u00e9 diversa: 14,2 % ten un t\u00edtulo de grao, 30,4 % ten un diploma de educaci\u00f3n secundaria e o 22,4 % non ten unha escolaridade ben establecida.\nRelixi\u00f3n.\nSegundo o censo realizado en 2006, o cristianismo \u00e9 a relixi\u00f3n predominante en Nova Zelandia, practicada polo 55,65 % da poboaci\u00f3n; o 34,7 % dos cuestionados dixo que non practicaba ningunha relixi\u00f3n (subiu do 29,6 % en 2001) e ao redor do 4 % estaba asociado con outras relixi\u00f3ns. As principais denominaci\u00f3ns cristi\u00e1s son o anglicanismo, o catolicismo, o presbiterianismo e o metodismo. Tam\u00e9n hai un n\u00famero significativo de adeptos \u00e1s igrexas pentecostais, baptistas e mormonas. De acordo coas cifras do censo, outras relixi\u00f3ns que comprenden unha minor\u00eda significativa son o islam, o budismo e o hindu\u00edsmo. Os ind\u00edxenas maor\u00eds tenden a estar asociados coas igrexas presbiteriana e mormona, mais o censo amosa que as igrexas con s\u00e9 en Nova Zelandia Ringat\u016b e R\u0101tana experimentaron un considerable crecemento.\nCultura.\nOs primeiros maor\u00eds desenvolveron a s\u00faa propia cultura caracter\u00edstica, baseada na cultura polinesia. A organizaci\u00f3n social foi en gran medida comunal con familias (\"whanau\"), sub-tribos (\"hapu\") e tribos (\"iwi\") gobernadas por un xefe (\"rangatira\"), cuxa posici\u00f3n estaba suxeita \u00e1 aprobaci\u00f3n das comunidades. Os inmigrantes brit\u00e1nicos e irlandeses levaron os aspectos da s\u00faa propia cultura a Nova Zelandia e tam\u00e9n influenciaron a cultura maor\u00ed, especialmente coa introduci\u00f3n do cristianismo. Por\u00e9n, os maor\u00eds consideran a\u00ednda a s\u00faa lealdade aos grupos tribais como unha parte vital da s\u00faa identidade e os roles nos parentescos dentro das familias maor\u00eds son similares aos doutros pobos da Polinesia. M\u00e1is recentemente, as culturas dos Estados Unidos, Australia, Asia e doutros pa\u00edses europeos exerceron certa influencia en Nova Zelandia.\nNa \u00e9poca colonial, a vida en gran parte rural levou o estereotipo dos neozelandeses resistentes, enxe\u00f1osos (\u00abenxe\u00f1o Kiwi\u00bb) e cun car\u00e1cter demasiado modesto. Naquel momento, Nova Zelandia non era co\u00f1ecida como un \u00abpa\u00eds intelectual\u00bb e o fen\u00f3meno co\u00f1ecido como \u00abs\u00edndrome de alta exposici\u00f3n\u00bb, onde se critica aos alumnos de alto rendemento m\u00e1is severamente que aos seus compa\u00f1eiros de menos \u00e9xito, era moi evidente. Na d\u00e9cada de 1960 o mellor acceso \u00e1 educaci\u00f3n superior e o crecemento das cidades deu inicio ao dominio da cultura urbana. Malia que a maior\u00eda da poboaci\u00f3n xa vive en cidades, gran parte da arte, a literatura, o cine e o humor de Nova Zelandia ten unha tem\u00e1tica rural.\nA cultura maor\u00ed foi suprimida durante o intento de asimilaci\u00f3n dos maor\u00eds por parte dos brit\u00e1nicos. Logo da segunda guerra mundial desalentouse o uso da lingua maor\u00ed (\"te reo maor\u00ed\") nas escolas e lugares de traballo, reducindo o co\u00f1ecemento do idioma a s\u00f3 algunhas comunidades nalgunhas zonas remotas Recentemente sufriu un proceso de revitalizaci\u00f3n, a\u00ednda que en 1987 outorg\u00f3uselle o status de idioma oficial. A comezos do s\u00e9culo XXI crearonse escolas para aprender o idioma e d\u00faas canles de Televisi\u00f3n Maor\u00ed, os \u00fanicos a nivel nacional que transmiten a maior\u00eda do seu contido do horario estelar en maor\u00ed.\nArtes pl\u00e1sticas.\nComo parte do rexurdimento da cultura maor\u00ed estendeuse a elaboraci\u00f3n de artesan\u00edas tradicionais, como o tallado de madeira e o tecido, e os artistas maor\u00eds est\u00e1n aumentando en n\u00famero e influencia. As primeiras pinturas e fotograf\u00edas de Nova Zelandia estiveron dominadas polas paisaxes. As primeiras formas de arquitectura consist\u00edan en casas de reuni\u00f3n talladas en madeira (\"marae\") decoradas con gravados e tallas simb\u00f3licas. Estes edificios eran moi diversos e orixinalmente estaban dese\u00f1ados para reconstru\u00edrse constantemente, cambiar e adaptarse a diferentes formas e necesidades. Antes do s\u00e9culo XXI a moda de Nova Zelandia ti\u00f1a a reputaci\u00f3n de ser \"casual, pr\u00e1ctica e mediocre\". Desde ent\u00f3n, a industria da moda aumentou de modo significativo, co establecemento de m\u00e1is de cincuenta marcas comerciais e a duplicaci\u00f3n das exportaci\u00f3ns en tan s\u00f3 dez anos, tempo durante o cal, algunhas marcas ga\u00f1aron reco\u00f1ecemento internacional.\nLiteratura.\nOs maor\u00eds adoptaron axi\u00f1a a escritura como un medio para o intercambio de ideas, e moitos dos seus poemas e tradici\u00f3ns orais conserv\u00e1ronse de xeito escrito. A maior parte da literatura neozelandesa era moi similar \u00e1 do Reino Unido, e non foi ata a d\u00e9cada de 1950, co aumento do n\u00famero de librer\u00edas e editoriais, que a literatura de Nova Zelandia comezou a ser amplamente co\u00f1ecida. A\u00ednda que moi influenciada polas tendencias globais (modernismo) e acontecementos (a Gran Depresi\u00f3n), os escritores da d\u00e9cada de 1930 comezaron a desenvolver historias cada vez m\u00e1is centradas nas s\u00faas experiencias en Nova Zelandia. Durante este rer\u00edodo a literatura neozelandesa cambiou dende unha actividade xornal\u00edstica a unha procura m\u00e1is acad\u00e9mica. A participaci\u00f3n nas guerras mundiais deulles a alg\u00fans escritores unha nova perspectiva da cultura de Nova Zelandia e coa expansi\u00f3n das universidades despois na posguerra a literatura local floreceu.\nM\u00fasica.\nO pobo maor\u00ed desenvolveu cantos e canci\u00f3ns tradicionais a partir das s\u00faas orixes do sueste asi\u00e1tico, e despois de s\u00e9culos de illamento crearon un \"mon\u00f3tono\" e \"triste\" son. As frautas e trompetas foron empregadas como instrumentos musicais ou como dispositivos de sinalizaci\u00f3n durante a guerra ou en ocasi\u00f3ns especiais. Os primeiros colonos levaron as s\u00faas m\u00fasicas tradicionais, con populares \"brass bands\" e m\u00fasica coral, e os m\u00fasicos comezaron a viaxar ao pa\u00eds na d\u00e9cada de 1860. Os inmigrantes tam\u00e9n trouxeron ao pa\u00eds a s\u00faa propia m\u00fasica folcl\u00f3rica, como \u00e9 o caso das bandas escocesas de gaitas, unha das primeiras influencias musicais estranxeiras e que se estenderon polo pa\u00eds a principios do s\u00e9culo XX. Actualmente existen alg\u00fans artistas que interpretan canci\u00f3ns en maor\u00ed, que trouxeron consigo o rexurdimento da tradici\u00f3n maor\u00ed do \"kapa haka\" (canto e danza).\nA m\u00fasica moderna neozelandesa estivo influenciada por x\u00e9neros como o hip hop, o rock and roll, o country, o blues e o jazz, os cales mestur\u00e1ronse coa m\u00fasica folcl\u00f3rica de Nova Zelandia e Polinesia.\nA industria discogr\u00e1fica de Nova Zelandia comezou a desenvolverse dende 1940, e moitos m\u00fasicos neozelandeses te\u00f1en obtido \u00e9xitos no Reino Unido e os Estados Unidos. Os New Zealand Music Awards son outorgados anualmente por Recorded Music NZ; os premios foron outorgados por primeira vez en 1965 por Reckitt &amp; Colman como os premios Loxene Golden Disc. Recorded Music NZ tam\u00e9n publica lista de \u00e9xitos semanal do pa\u00eds.\nCinematograf\u00eda.\nA\u00ednda que o cinema chegou ao pa\u00eds desde a d\u00e9cada de 1920, non foi ata cincuenta anos despois que o n\u00famero de pel\u00edculas neozelandesas aumentou de modo significativo. En 1978 a Comisi\u00f3n de Cine de Nova Zelandia comezou a brindar apoio aos cineastas locais e moitas das s\u00faas pel\u00edculas alcanzaron unha audiencia mundial, e alg\u00fans recibiron reco\u00f1ecementos internacionais. A principios da d\u00e9cada de 1990, moitos filmes neozelandeses obtiveron unha grande audiencia en todo o mundo e foron galardoados con prestixiosos premios: \"The Piano\" de Jane Campion (\u00d3scar e Palma de Ouro), \"Once Were Warriors\" de Lee Tamahori, e \"Heavenly Creatures\" de Peter Jackson.\nOs diversos escenarios naturais do pa\u00eds, o seu tama\u00f1o pequeno e os incentivos do goberno lograron que algunhas pel\u00edculas de grande orzamento sexan filmadas en Nova Zelandia; a m\u00e1is representativa das cales \u00e9 as trilox\u00edas cinematogr\u00e1ficas \"O Se\u00f1or dos Aneis\" e \"O hobbit\", dirixidas polo neozeland\u00e9s Peter Jackson. Estes escenarios empregados nos filmes da saga de J. R. R. Tolkien son frecuentemente visitados polos turistas que visitan o pa\u00eds.\nDeportes.\nOs principais deportes practicados en Nova Zelandia son o rugby, o cr\u00edcket, os birlos, o netball, o f\u00fatbol, o automobilismo, o golf, a nataci\u00f3n, o tenis e o h\u00f3ckey. Os primeiros deportes levados polos colonizadores eran de orixe brit\u00e1nica, e entre eles destacan o cr\u00edcket, os birlos, o hockey sobre herba o tenis e as carreiras de cabalos. Este \u00faltimo foi un dos espect\u00e1culos deportivos m\u00e1is populares e converteuse en parte da cultura tradicional de \u00abrugby, carreiras e cervexa\u00bb. En 1870 xogouse o primeiro partido de rugby e as xiras con \u00e9xito realizadas polo equipo nacional e mailas selecci\u00f3ns de Australia e Inglaterra tiveron un papel importante na formaci\u00f3n da identidade nacional de Nova Zelandia. Os cambios na sociedade reduciron a importancia do rugby no desenvolvemento da unidade nacional e a identidade individual, o que foi demostrado en 1981 polas protestas durante a xira de Sur\u00e1frica. A participaci\u00f3n maor\u00ed no deporte foi particularmente evidente no rugby, e antes do inicio dos partidos internacionais os xogadores realizan unha \"haka\" (en maor\u00ed: \u00abdesaf\u00edo\u00bb). O equipo nacional de rugby (alcumado os \"All Blacks\") \u00e9 o equipo deportivo con m\u00e1is \u00e9xito do pa\u00eds.\nNova Zelandia tam\u00e9n ten bos equipos internacionais en deportes como o netball, o cr\u00edcket, o Rugby League e o s\u00f3ftbol, e tradicionalmente os atletas neozelandeses terminan en boas posici\u00f3ns en eventos como o tr\u00edatlon, o ciclismo, remo e a vela. O pa\u00eds \u00e9 reco\u00f1ecido internacionalmente por situarse ben nos medalleiros dos Xogos Ol\u00edmpicos e os Xogos da Mancomunidade. Tam\u00e9n \u00e9 reco\u00f1ecida polos seus deportes extremos e o turismo de aventura, cuxa reputaci\u00f3n est\u00e9ndese desde a creaci\u00f3n do primeiro sitio de g\u00f3ming no mundo. Outras actividades ao aire libre, como o sendeirismo, a caza e a pesca son moi populares. A canotaxe polinesia (\"waka ama\") aumentou en popularidade e agora \u00e9 un deporte internacional no que participan equipos de todo o Pac\u00edfico. O pa\u00eds tam\u00e9n ten unha tradici\u00f3n de monta\u00f1ismo particular: o neozeland\u00e9s Sir Edmund Hillary (acompa\u00f1ado do sherpa nepal\u00ed Tenzing Norgay) foi o primeiro en alcanzar o cume do Monte Everest. En f\u00fatbol, Nova Zelandia dest\u00e1case a nivel continental, os \"All Whites\" conseguiron catro t\u00edtulos na Copa das Naci\u00f3ns da OFC nas edici\u00f3ns de 1973, 1998, 2002 e 2008, ademais de participar na Copa Mundial de F\u00fatbol nas edici\u00f3ns de 1982 e 2010, logrando nesta \u00faltima o r\u00e9cord de ser o \u00fanico equipo que non perdeu no torneo ao acadar tres empates. A nivel de clubs, a liga local \u00e9 semiprofesional e non pos\u00fae gran popularidade, malia que dous equipos de devandito campionato, o Waitakere United e o Auckland City Football Club, foron campi\u00f3ns continentais e disputaron repetidamente a Copa Mundial de Clubs da FIFA. Con todo, Nova Zelandia est\u00e1 representada no f\u00fatbol profesional polo Wellington Phoenix Football Club que xoga na A-League australiana.\nFestividades.\nA seguinte \u00e9 unha lista das festividades nacionais de Nova Zelandia."}
{"id": "3148", "revid": "23204", "url": "https://gl.wikipedia.org/wiki?curid=3148", "title": "NASA", "text": "A National Aeronautics and Space Administration (NASA, \"Administraci\u00f3n Nacional para a Aeron\u00e1utica e o Espazo\") \u00e9 a axencia do goberno norteamericano responsable do programa espacial dos Estados Unidos de Am\u00e9rica e a s\u00faa investigaci\u00f3n aeroespacial xeral a longo termo. Establecida no 1958, \u00e9 unha organizaci\u00f3n civil que dirixe e supervisa a investigaci\u00f3n civil e militar nos sistemas aeroespaciais.\nVisi\u00f3n e misi\u00f3n.\nTen por prop\u00f3sito mellorar a vida na Terra, estender a vida, e atopar vida m\u00e1is al\u00f3. As s\u00faas misi\u00f3ns son co\u00f1ecer e protexer o planeta Terra, explorar o Universo e investigar a vida extraterrestre, e inspirar a seguinte xeraci\u00f3n de exploradores.\nHistoria.\nCarreira espacial.\nSeguindo o programa espacial sovi\u00e9tico, que lanzou ao espazo o primeiro sat\u00e9lite feito polo ser humano (\"Sputnik 1\") o 4 de outubro de 1957, a atenci\u00f3n dos Estados Unidos dirixiuse cara aos seus propios esforzos espaciais. O Congreso, alarmado pola perda de liderado percibido como unha falta de seguridade, urxiu unha acci\u00f3n forte e r\u00e1pida. O Presidente Dwight D. Eisenhower e os seus conselleiros tomaron medidas m\u00e1is precisas. Varios meses de debate conclu\u00edron co acordo de crear unha nova Axencia Federal para realizar actividades non militares no espazo.\nO 29 de xullo de 1958, o Presidente Eisenhower asinou a \"National Aeronautics and Space Act\", establecendo a \"National Aeronautics and Space Administration\" (NASA). Comezou a operar o 1 de outubro de 1958, consistindo daquela en catro laboratorios e uns 8.000 empregados do goberno na axencia aeron\u00e1utica que contaba daquela 46 anos, o National Advisory Committee for Aeronautics (NACA, Comit\u00e9 consultor nacional para a aeron\u00e1utica).\nOs primeiros programas da NASA foron de investigaci\u00f3n para o voo tripulado, e foron levados baixo a presi\u00f3n da competici\u00f3n entre os EUA e a URSS, a 'carreira espacial' que se realizou durante a chamada guerra fr\u00eda. O Programa Mercurio (Mercury Program) foi iniciado no 1958 pola NASA co fin de explorar o espazo con misi\u00f3ns tripuladas, comezando por indagar sinxelamente se o home pod\u00eda sobrevivir no espazo. O 5 de maio de 1961, o astronauta Alan Shepard foi o primeiro americano no espazo, pilotando a nave Mercury-Redstone 3 nun voo suborbital de 15 minutos. John Glenn foi o primeiro norteamericano en dar a volta \u00e1 Terra o 20 de febreiro de 1962 durante o voo de 5 horas do Mercury-Atlas 6 .\nProxecto Apollo.\nUnha vez que o programa Mercurio probou que os voos espaciais tripulados eran posibles, lanzouse o proxecto Apollo para facer traballos no espazo e po\u00f1er o home arredor da l\u00faa (non sobre ela). A li\u00f1a operativa do programa Apolo foi radicalmente alterada polo seguinte Presidente, John F. Kennedy, quen anunciou o 25 de maio de 1961 que os Estados Unidos se propo\u00f1\u00edan \"aluar un home e retornalo a salvo \u00e1 Terra\" para 1970. As\u00ed o programa tivo o obxectivo de levar un home \u00e1 L\u00faa. O Programa Gemini comezou prontamente para subministrar unha nave e probar t\u00e9cnicas para Buzz Aldrin cami\u00f1ar sobre a superficie da L\u00faa no Apolo 11.\nTras oito anos de misi\u00f3ns preliminares, inclu\u00eddas as primeiras perdas de astronautas co Apollo 1, o programa Apolo conseguiu o seu prop\u00f3sito co Apollo 11, que lanzou a Neil Armstrong e Buzz Aldrin \u00e1 superficie da L\u00faa o 20 de xullo de 1969 e devolveunos \u00e1 Terra o 24 de xullo. As primeiras palabras tras a aluaxe do \"Eagle\" foron: \"\u00c9 un pequeno paso para un home, pero un gran paso para a humanidade\" (\"That's one small step for [a] man, one giant leap for mankind.\") Outros dez homes foron lanzados \u00e1 L\u00faa ata a fin do programa Apolo en decembro de 1972.\nA NASA ga\u00f1ou a carreira espacial, o que a deixou en certo sentido sen unha direcci\u00f3n concreta, ou polo menos sen a atenci\u00f3n p\u00fablica e interese, o que \u00e9 necesario para ter fondos do Congreso. O desastre do Apollo 13, no que unha explosi\u00f3n de os\u00edxeno danou os tres astronautas, axudou a atraer de novo a atenci\u00f3n, mais a\u00ednda que foron planeadas misi\u00f3ns ata a Apollo 20 e m\u00e1is, a Apollo 17 foi a derradeira da serie. Cortes orzamentarios (en parte a causa da guerra de Vietnam) planearon sobre o fin do programa, e contribu\u00edron a crear a necesidade dun veh\u00edculo reusable.\nContinuaci\u00f3n.\nO proxecto Apollo non tivo continuaci\u00f3n durante moito tempo. No 2019 a NASA estaba na procura de socios para o desenvolvemento de veh\u00edculos lunares reusables para usar a partir do 2024, coa vista na volta de persoas \u00e1 L\u00faa no 2028.\nOutras misi\u00f3ns dos primeiros tempos.\nA\u00ednda que a gran maior\u00eda do orzamento foi empe\u00f1ado nos voos tripulados, houbo neste tempo moitas misi\u00f3ns sen tripulaci\u00f3n. En 1962 lanzouse a Mariner 2, primeira nave en sulcar os ceos doutro planeta; neste caso Venus. Despois, as d\u00faas Viking aterraron en Marte e enviaron imaxes en cor. Mais pode que o m\u00e1is impresionante fose o programa Pioneer e particularmente o programa Voyager, misi\u00f3ns que visitaron X\u00fapiter, Saturno, Urano e Neptuno e enviaron datos cient\u00edficos e imaxes a cor de todos eles.\nAsemade, neste per\u00edodo cambiou a visi\u00f3n entre os programas espaciais americano e da Uni\u00f3n Sovi\u00e9tica. O 17 de xullo de 1975 un propulsor Apolo (que atopou as\u00ed un novo uso tras a cancelaci\u00f3n do Apollo 18) foi preparado para o Soiuz 19. Este foi un punto de inflexi\u00f3n hist\u00f3rica en plena guerra fr\u00eda, marcando unha era de cooperaci\u00f3n internacional nova. A primeira estaci\u00f3n espacial americana, Skylab, ocupou a actividade principal da NASA ata o final dos 70.\nA Era Shuttle (Lanzadeiras Espaciais).\nA Transbordador espacial foi o proxecto estelar da NASA no final dos 1970 e os 1980. Planeadas para ser lanzadas con frecuencia e reus\u00e1beis na s\u00faa meirande parte, constru\u00edronse catro lanzadeiras cara 1985. A primeira, Transbordador espacial Columbia, foino o 12 de abril de 1981.\nAs lanzadeiras non representaron un \u00e9xito tan rotundo para a NASA: os voos foron moito m\u00e1is caros do previsto ao inicio e a\u00ednda tras o desastre de 1986 do Transbordador espacial Challenger, que amosou os riscos dos voos espaciais, o p\u00fablico perdeu de novo interese, tomando as misi\u00f3ns un car\u00e1cter ordinario.\nA pesar diso, as lanzadeiras foron usadas para lanzar proxectos clave como o Teslescopio Espacial Hubble (HST segundo as s\u00faas siglas en ingl\u00e9s). O HST f\u00edxose cun orzamento relativamente pequeno de 20 000 mill\u00f3ns de d\u00f3lares, pero contin\u00faa en operaci\u00f3n desde 1990 e fixo as delicias dos cient\u00edficos e o p\u00fablico. Algunhas das imaxes tomadas xa son case lenda, como as do Campo Profundo. O HST \u00e9 un proxecto conxunto coa ESA, e o seu \u00e9xito abriu a v\u00eda dunha maior colaboraci\u00f3n entre ambas.\nEn 1995 volveu a haber colaboraci\u00f3n ruso-americana co comezo das misi\u00f3ns Shuttle-Mir, e de novo houbo unha ensamblaxe entre unha nave americana e un aparello ruso. Esta cooperaci\u00f3n non se volveu interromper ata o presente, participando ambas na Estaci\u00f3n Espacial Internacional (ISS, siglas en ingl\u00e9s) xunto coa ESA e outras axencias. A notar que foron naves rusas as que mantiveron en servizo a ISS a continuaci\u00f3n do desastre do Columbia.\nCun custo de cen mil mill\u00f3ns de d\u00f3lares, foi dificultoso para a NASA xustificar a ISS. A poboaci\u00f3n estaba impresionada cos detalles cient\u00edficos anteriores, pero nos novos tempos prefire outro tipo de noticias sobre grandes proxectos en lugares ex\u00f3ticos. Ningu\u00e9n quer escoitar falar da ISS como a primeira instalaci\u00f3n humana cient\u00edfica no espazo, e a\u00ednda hoxe non pode albergar a varios cient\u00edficos como foi planeado, especialmente co uso da lanzadeira f\u00f3ra de cuesti\u00f3n ata marzo de 2005. De feito, na d\u00e9cada dos 2010, a NASA estaba incapacitada para enviar \u00f3s seus propios astronautas \u00f3 espazo, usando os Syuz rusos dende Baikonur, e tendo un contrato coa empresa privada Space X para doce misi\u00f3ns \u00e1 ISS de cara \u00e1 fin da d\u00e9cada.\nDurante parte dos 1990, a NASA encarou cortes anuais de orzamento debido \u00e1 contenci\u00f3n de gastos do Congreso de Washington. En resposta, o noveno administrador da axencia, Daniel S. Goldin, lanzou a campa\u00f1a \"m\u00e1is r\u00e1pido, mellor, m\u00e1is barato\" que permitiu \u00e1 NASA continuar cunha variedade de programas a pesar dos recortes orzamentarios. O m\u00e9todo foi criticado e reavaliado tras as perdas xemelgas do Mars Climate Orbiter e o Mars Polar Lander en 1999.\nMarte e m\u00e1is al\u00f3.\nSeguramente a misi\u00f3n m\u00e1is publicitada nos \u00faltimos tempos foi a Mars Pathfinder, lanzada no 1997. Os xornais de todo o mundo difundiron imaxes da sa\u00edda do rover Sojourner para explorar a superficie de Marte dun xeito nunca antes feito noutro planeta. Menos difundida foi a misi\u00f3n que abrangue dende 1997 \u00e1 actualidade (2004) Mars Global Surveyor, misi\u00f3n de tipo orbital. Desde 2001, o orbitador Mars Odyssey procura a evidencia de auga no pasado ou presente marciano e pola actividade volc\u00e1nica do planeta.\nO 14 de xaneiro de 2004, dez d\u00edas despois da aterraxe dos Rover Spirit e Opportunity , o Presidente George W. Bush anunciou a \"Vision for Space Exploration\". A humanidade retornar\u00e1 \u00e1 L\u00faa cara a 2020, e sentar\u00e1 as bases e recursos potenciais para futuras misi\u00f3ns. A lanzadeira espacial ser\u00e1 retirada en 2010 e o Crew Exploration Vehicle ser\u00e1 substitu\u00eddo cara ao 2014, capaces ambos de seren ensamblados \u00e1 ISS e deixar a \u00f3rbita terrestre. O futuro da ISS \u00e9 incerto; a construci\u00f3n ser\u00e1 completada, pero non se sabe m\u00e1is. Os Centennial Challenges, premios tecnol\u00f3xicos para equipos non gobernamentais, foron establecidos no 2004.\nOutros campos de actuaci\u00f3n.\nA NASA investiga noutros campos complementarios diferentes da astron\u00e1utica. No 2019 anuncia a captura das primeiras imaxes dende o aire \u00f3 aire dunha interacci\u00f3n en v\u00f3 de onda de choque supers\u00f3nica.\nInstalaci\u00f3ns.\nAdemais do cuartel xeral en Washington, D.C., a NASA ten as seguintes instalaci\u00f3ns:\nPremios e condecoraci\u00f3ns.\nAs actuais medallas outorgadas pola NASA son as seguintes:"}
{"id": "3149", "revid": "85894", "url": "https://gl.wikipedia.org/wiki?curid=3149", "title": "Camari\u00f1as", "text": "Camari\u00f1as \u00e9 un concello da provincia da Coru\u00f1a, encravado na Costa da Morte e pertencente \u00e1 comarca da Terra de Soneira. Segundo o IGE en 2014 ti\u00f1a 5774 habitantes . O seu xentilicio \u00e9 ou .\nTop\u00f3nimo.\nCamari\u00f1as \u00e9 un fit\u00f3nimo procedente da camari\u00f1a, arbusto que medraba no areal de Camari\u00f1as e que antano ti\u00f1a difusi\u00f3n por toda a franxa atl\u00e1ntica de Iberia. Tam\u00e9n lle deu nome \u00e1 vila da Pobra do Carami\u00f1al. Agora esta planta medra unicamente en escasos lugares, coma nos Azores, Punta Umbr\u00eda en Andaluc\u00eda, e abundantemente no areal de Trece (Camari\u00f1as), o coraz\u00f3n da Costa da Morte.\nCultura.\nNo quebraondas do pobo de Camelle o alem\u00e1n Manfred Gn\u00e4dinger creou unha casa-escultura que, decorada coas s\u00faas obras art\u00edsticas e que reflect\u00eda a s\u00faa relaci\u00f3n co mar. Tras o falecemento do artista (relacionado coa contaminaci\u00f3n deixada polo chapapote verquido polo petroleiro Prestige), unha Fundaci\u00f3n coida o seu legado\nO porto de Camari\u00f1as tam\u00e9n \u00e9 punto final da 5\u00ba etapa e principio da 6\u00ba do Cami\u00f1o dos Faros.\nProdutos t\u00edpicos.\nSon c\u00e9lebres os encaixes de Camari\u00f1as.\nCamari\u00f1as na cultura popular galega.\nO nome da vila \u00e9 mencionado en ditos como:\n\"Camari\u00f1as\" \u00e9 o t\u00edtulo dunha cantiga popular galega que foi cantada, entre outros por Rosa Cedr\u00f3n, Luz Casal con Luar na Lubre, e a escocesa Julie Fowlis, nunha versi\u00f3n coa orquestra da BBC que combina as linguas galega e a ga\u00e9lica de Escocia.\nLugares de Camari\u00f1as.\nPara unha lista completa de todos os lugares do concello de Camari\u00f1as vexa: Lugares de Camari\u00f1as."}
{"id": "3150", "revid": "1131", "url": "https://gl.wikipedia.org/wiki?curid=3150", "title": "Camelle, Camari\u00f1as", "text": "O Esp\u00edrito Santo de Camelle \u00e9 unha parroquia do concello de Camari\u00f1as. Segundo o IGE en 2018 ti\u00f1a 1106 habitantes (521 homes e 585 mulleres), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1613 habitantes.\nXeograf\u00eda.\nEst\u00e1 situada na beira do oc\u00e9ano Atl\u00e1ntico, en plena Costa da Morte. Camelle est\u00e1 constru\u00eddo dentro dunha enseada, en mar aberto, cunha praia ao fondo. A parroquia da vila, que venera o Divino Esp\u00edrito Santo, pos\u00fae a camp\u00e1 do \"City of Agra\", naufragado en Arou.\nTen seis entidades de poboaci\u00f3n: Arou, Camelle, Camelle de Riba, Lazo, Lobeiras e A Lagoa.\nPor esta parroquia pasa a 5\u00aa etapa da ruta de sendeirismo do Cami\u00f1o dos Faros.\nHistoria.\nHai un petr\u00f3glifo no monte de Can Ladr\u00f3n.\nDurante as invasi\u00f3ns normandas dos viquingos, os habitantes de Camelle refuxi\u00e1ronse no agocho do Alto da Gurita. Segundo a tradici\u00f3n oral, agoch\u00e1ronse entre as \u00e1rbores pintados con barro e prepararon unha emboscada \u00f3s viquingos na zona da Se\u00f1ora, preto da vila, con vitoria local..\nA finais da idade media creouse un dos primeiros peiraos galegos adicados \u00e1 pesca da balea, xunto cos de Malpica e Cai\u00f3n. Foi fundado por baleeiros vascos, e destacaron na pesca os capit\u00e1ns Garc\u00eda de Olaso e Sarrondo, naturais de Zarautz (Guip\u00fascoa) e Clemente del Campo, de Luanco (Asturias). No monte de Can Ladr\u00f3n constru\u00eduse un posto de vixilancia, posiblemente do s\u00e9culo XVI.\nNa localidade de Camelle viviu e desenvolveu a s\u00faa obra o artista alem\u00e1n Manfred Gn\u00e4dinger, m\u00e1is co\u00f1ecido como Man, o \"Alem\u00e1n de Camelle\"."}
{"id": "3167", "revid": "89787", "url": "https://gl.wikipedia.org/wiki?curid=3167", "title": "Lingua abaza", "text": "A lingua abaza (A\u0431a\u0437a \u0431\u044b\u0437\u0448\u0432a, en abaza) \u00e9 unha lingua cauc\u00e1sica do grupo abxasio-adigu\u00e9 falada na Rep\u00fablica Karachay-Cherkessia da Federaci\u00f3n Rusa, emparentada co abkhazo.\nFalantes.\nO abaza t\u00e9n arredor de 48.000 falantes, deles 33.000 en Rusia, 10.000 en Turqu\u00eda e 5.000 Siria, L\u00edbano e Iraq. O 93 % dos abaza de Rusia fala a s\u00faa lingua e o 70 % fala o ruso como segunda lingua.\nDistribuci\u00f3n xeogr\u00e1fica.\nAbazast\u00e1n, o territorio de lingua abaza, componse de tres zonas separadas entre si da Rep\u00fablica Karachai-Cherquesia, comprende 15 \"auls\" ou asentamentos:\nNa capital da Rep\u00fablica de Karachai-Cherquesia, Cherkessk viven 8.000 abazas. Ademais alg\u00fans abazas viven esparexidos en vilas cabardinas, nogais e adigueis. Hai entre 50.000 e 100.000 persoas de orixe abaza en pa\u00edses do antigo Imperio Otom\u00e1n, sobre todo en Turqu\u00eda onde uns 10.000 abaza a\u00ednda falan a lingua.\nHai alg\u00fans falantes illados en Alema\u00f1a e os Estados Unidos.\nDialectos.\nO abaza t\u00e9n dous dialectos, o Tapanta, base da lingua literaria abaza e o Shkaraua e cinco subdialectos: Abazakt, Apsua, Kubin-Elburgan, Kuvin e Psyzh-Krasnovostok.\nEscrita e literatura.\nEn 1932 Tobil Tolistan (1879-1956) crea unha escrita propia para o abaza baseada no Tapanta e utilizando o alfabeto latino. En 1938 ad\u00f3ptase o alfabeto cir\u00edlico, a\u00ednda que \u00e9 unha escrita complexa, xa que consta de 30 graf\u00edas simples, 28 dobres e 12 triplas para representar as s\u00faas 66 consoantes e 4 vogais.\nA partir da d\u00e9cada da 1930 desenv\u00f3lvese unha literatura propia, sobre todo a prosa e o teatro, con autores como Tolistan Tobil, Mikael \u00c7kudu, Camledin La\u011fu\u0131\u00e7, Vladimir D\u0131ug, Kerim Mixts, Rauf Khl\u0131\u00e7, Nuriya Tobil, Nazir Egdza e Vladimir Meremkul.\nEn 1956 publ\u00edcase o primeiro dicionario ruso-abaza. En 1967 publicouse o gran dicionario abaza-ruso e a gram\u00e1tica de Malbakhova e Tabulova (en ruso).\nMedios de Comunicaci\u00f3n.\nEn 1938 aparece a primeira publicaci\u00f3n en abaza, \"A\u0431a\u0437a\u0448\u0442a\". Actualmente publ\u00edcase o xornal \"Abaziniia/Abazashta\", editado na cidade de Cherkessk. Tam\u00e9n hai emisi\u00f3ns de radio en abaza e durante a \u00e9poca sovi\u00e9tica houbo algunhas emisi\u00f3ns de televisi\u00f3n.\nHistoria.\nEn orixe o abaza e o abkhazo constitu\u00eda unha soa lingua falada no territorio abranguido entre as actuais Tuapse e Sukhumi. Entre os s\u00e9culos VIII e IX os abaza comezan a se diferenciar como pobo. A tribo dos abazgis, o cerne dos actuais abazas, habitaban o territorio entre o r\u00edo Bsby e Tuapse ata que no XIII unha emigraci\u00f3n masiva l\u00e9vaos \u00f3 C\u00e1ucaso norte. Entre o s\u00e9culo XIII e XIV emigran os Tapanta, e por \u00faltimo chegan os Shkaraua. Unha pequena parte dos abazgis e dos Shkaraua continuaron a vivir no seu territorio tradicional, asimil\u00e1ndose aos abxasios e aos circasianos\nNo s\u00e9culo XVII os abazas caen baixo o poder dos soberanos cabardinos e entre os s\u00e9culos XVIII e XIX disp\u00fatanse o seu territorio os turcos e os rusos, sufrindo campa\u00f1as militares rusas e otom\u00e1s contra deles e deportaci\u00f3ns a Rusia e \u00f3 Imperio Otom\u00e1n, ao tempo o islam Hanafita vaise convertendo na relixi\u00f3n maioritaria do pobo abaza.\nDespois da vitoria rusa sobre os turcos, o goberno tsarista decreta no 1862 a orde de expulsi\u00f3n dos abaza do territorio entre os r\u00edos Labo e Belji, debendo marchar \u00e1 \u00e1rea reservada no Kuban ou ao estranxeiro, o que sup\u00f3n o exilio masivo dos abazas \u00f3 Imperio Otom\u00e1n, as s\u00faas terras colon\u00edzanas agricultores eslavos. En total entre 30.000 e 45.000 v\u00edronse forzados a se exiliar ao Imperio Otom\u00e1n. \u00c1s terras da ribeira do Kuban, que as autoridades zaristas deran aos abaza trasl\u00e1danse 9.000 deles, o 75 % tapanta. A masiva emigraci\u00f3n destru\u00edu a tradicional divisi\u00f3n tribal dos abaza.\nO 7 de febreiro de 1918 o poder sovi\u00e9tico procl\u00e1mase no Abazast\u00e1n, durante a guerra civil, os abaza loitan cos dous bandos. Na d\u00e9cada de 1920 moitas vilas abaza viron mudar os seus nomes tradicionais, baseados na nobreza local por outros dados polas autoridades sovi\u00e9ticas, ao tempo que o poder sovi\u00e9tico divid\u00eda aos abaza entre as rexi\u00f3ns Karachai e cherquesa. No censo de 1926 contabiliz\u00e1ronse 14.000 abazas en Rusia. En 1932 os rapaces comezan a ser escolarizados en abaza, pero esta situaci\u00f3n s\u00f3 se manter\u00eda ata 1938, data na que o ruso se converte na lingua de instruci\u00f3n, quedando a lingua e literatura abaza tan s\u00f3 como materia obrigatoria nas escolas abazas.\nEn 1957 f\u00f3rmase a rexi\u00f3n aut\u00f3noma Karachai-Cherquesa, dende ent\u00f3n todos os territorios de lingua abaza est\u00e1n no mesmo ente administrativo.\nNo censo de 1989 o seu n\u00famero falantes de abaza medra ata 33.800, deles 27.500 resid\u00edan na Rep\u00fablica de Carachai-Cherquesia, constitu\u00edndo o 6,5 % da s\u00faa poboaci\u00f3n."}
{"id": "3171", "revid": "56817", "url": "https://gl.wikipedia.org/wiki?curid=3171", "title": "Grial", "text": "Grial p\u00f3dese referir a:"}
