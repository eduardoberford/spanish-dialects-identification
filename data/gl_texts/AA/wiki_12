{"id": "4248", "revid": "98629", "url": "https://gl.wikipedia.org/wiki?curid=4248", "title": "Historia de Luxemburgo", "text": "A historia rexistrada do Gran Ducado de Luxemburgo comeza coa construci\u00f3n do Castelo de Luxemburgo na Idade Media. En torno desta fortaleza desenvolveuse gradualmente unha cidade, que se transformou no centro dunha pequena mais importante naci\u00f3n con gran valor estrat\u00e9xico para Francia, Alema\u00f1a e Holanda. Despois de s\u00e9culos de conquistas e gobernos de estados estranxeiros, Luxemburgo acabou por se tornar nunha naci\u00f3n independente e neutral no s\u00e9culo XIX.\nPor\u00e9n, o pa\u00eds foi repetidamente atacado por Alema\u00f1a no s\u00e9culo XX, o que o levou a abandonar a s\u00faa pol\u00edtica de neutralidade despois da segunda guerra mundial, cando se tornou nun membro fundador da OTAN, das Naci\u00f3ns Unidas e da Comunidade Econ\u00f3mica Europea (m\u00e1is tarde Uni\u00f3n Europea).\nHistoria anterior \u00f3 s\u00e9culo XIX.\nA historia co\u00f1ecida do Gran Ducado de Luxemburgo comeza coa construci\u00f3n do Castelo de Luxemburgo na Idade Media. A lenda di que Sigfrido, Conde de Ardenas, constru\u00edu unha pequena fortificaci\u00f3n no lugar onde alz\u00e1base unha antiga fortificaci\u00f3n romana chamada \"Castellum Lucilinburhuc\", que lle fora doado polos freires da Abad\u00eda de San Maximino en Trier no ano 963.\nArredor desta fortaleza desenvolveuse gradualmente un pobo, que converteuse no centro dun pequeno pero importante estado de grande valor estrat\u00e9xico para Francia, Alema\u00f1a e os Pa\u00edses Baixos. A fortaleza de Luxemburgo foi constantemente alongada e fortalecida a trav\u00e9s dos anos polos seus sucesivos propietarios, entre eles os Borb\u00f3ns, os Habsburgo e os Hohenzollern, que fixeron dela unha das fortalezas m\u00e1is inexpugn\u00e1beis do continente europeo. As s\u00faas formid\u00e1beis defensas e a s\u00faa localizaci\u00f3n estrat\u00e9xica fixeron que fose co\u00f1ecida como a 'Xibraltar do Norte'.\nA dinast\u00eda luxemburguesa proveu de varios emperadores \u00f3 Sacro Imperio Romano Xerm\u00e1nico, reis a Bohemia, as\u00ed como de arcebispos \u00e1s arquidioceses de Tr\u00e9veris e Maguncia. Dende a Alta Idade Media \u00f3 Renacemento, Luxemburgo recibe diversos nomes, dependendo do autor, entre eles Lucilinburhuc, Lutzburg, L\u00fctzelburg, Luccelemburc, Lichtburg, e outros.\nLuxemburgo permaneceu como un condado independente do Sacro Imperio Romano Xerm\u00e1nico at\u00e9 1354, cando o Emperador Carlos IV elevouno \u00f3 status de ducado. En 1437 a familia gobernante desapareceu sen deixar descendencia e o castelo pasou brevemente polas mans dos Habsburgo, antes de ser capturado por Filipe de Borgo\u00f1a en 1443. Coa morte de Mar\u00eda de Borgo\u00f1a en 1482 volveu \u00f3 dominio dos Habsburgo.\nLuxemburgo foi anexionado pola Francia de Lu\u00eds XIV en 1684, unha acci\u00f3n que alarmou \u00f3s veci\u00f1os de Francia e que levou \u00e1 formaci\u00f3n da Liga de Augsburgo en 1686. Nas subseguinte guerra, forzouse a Francia a abandonar o ducado, que foi devolto \u00f3s Habsburgo polo Tratado de Ryswick de 1697. Durante este per\u00edodo de dominio franc\u00e9s as defensas da fortaleza foron fortalecidas polo famoso enxe\u00f1eiro Vauban. O dominio dos Habsburgo foi confirmado en 1715, e Luxemburgo foi integrado nos Pa\u00edses Baixos austr\u00edacos. Trala revoluci\u00f3n francesa Luxemburgo foi reconquistado por Francia e converteuse nun d\u00e9partement da Rep\u00fablica en 1795, unha situaci\u00f3n formalizada en 1797.\nS\u00e9culo XIX.\nPermaneceu baixo dominio franc\u00e9s at\u00e9 a ca\u00edda de Napole\u00f3n en 1815, cando o Congreso de Viena deulle unha autonom\u00eda formal a Luxemburgo. Foi elevado \u00f3 status de Grande Ducado e posto baixo a autoridade do rei dos Pa\u00edses Baixos. Por\u00e9n, o seu valor militar para Alema\u00f1a salvouna de converterse en parte dos Pa\u00edses Baixos. O territorio foi tomado por forzas prusianas, seguindo \u00e1 ca\u00edda de Napole\u00f3n, e Luxemburgo converteuse nun membro da Confederaci\u00f3n Xerm\u00e1nica con Prusia responsable da s\u00faa defensa.\nA rebeli\u00f3n belga contra o dominio holand\u00e9s en 1830 tivo serias consecuencias para Luxemburgo. Polo Tratado de Londres de 1839 o gran ducado converteuse nun estado independente, pero foi dividido en dous, perdendo m\u00e1is da metade do seu territorio, que foi a parar \u00f3 novo estado belga. A perda do seu territorio franc\u00f3fono deixou a Luxemburgo como unha naci\u00f3n predominantemente xerm\u00e1nica, malia seguir a ser forte a influencia cultural francesa. A perda dos territorios tam\u00e9n produciu danos econ\u00f3micos \u00f3 pa\u00eds. Reco\u00f1ecendo isto, integrouse na \"Zollverein\" en 1842. Por\u00e9n, Luxemburgo permaneceu como un pa\u00eds agrario non desenvolto durante practicamente todo o s\u00e9culo. Como resultado, un de cada cinco habitantes emigrou \u00f3s Estados Unidos de Am\u00e9rica entre 1841 e 1891.\nNon foi at\u00e9 1867 cando a independencia de Luxemburgo foi formalmente ratificada, tras un turbulento per\u00edodo que inclu\u00edu un breve tempo de inquedanza na sociedade contra os plans de anexi\u00f3n de B\u00e9lxica, Francia ou Alema\u00f1a. A crise de 1867 case resultou nunha guerra entre Francia e Alema\u00f1a sobre o status de Luxemburgo. Isto foi resolto polo segundo Tratado de Londres que garantiu a independencia perpetua e a neutralidade do estado. Foron derribados os muros da fortaleza e a gornici\u00f3n prusiana foi retirada.\nLuxemburgo permaneceu como unha posesi\u00f3n dos reis dos Pa\u00edses Baixos at\u00e9 a morte de Guillerme III en 1890, cando o ducado pasou \u00e1 Casa de Nassau-Weilburg debido \u00e1 Lei s\u00e1lica.\nS\u00e9culo XX.\nO pa\u00eds foi invadido d\u00faas veces por Alema\u00f1a no s\u00e9culo XX.\nDurante a primeira guerra mundial, Luxemburgo foi ocupado por Alema\u00f1a, pero \u00f3 goberno e \u00e1 Gran Duquesa Marie-Ad\u00e9la\u00efde lles foi permitido seguir no seu cargo durante a ocupaci\u00f3n, recibindo de Francia acusaci\u00f3ns de colaboraci\u00f3n cos alem\u00e1ns. Foi liberado polos Estados Unidos e o ex\u00e9rcito franc\u00e9s. D\u00faas divisi\u00f3ns estadounidenses foron destinadas \u00f3 estado nos anos seguintes \u00e1 guerra. Na Conferencia de Paz de Par\u00eds de 1919 a reclamaci\u00f3n territorial belga sobre Luxemburgo foi rexeitada e a s\u00faa independencia reafirmada.\nNos anos 30 a situaci\u00f3n interna estaba moi deteriorada, xa que os pol\u00edticos do Luxemburgo estaban fortemente influenciados polas correntes europeas de esquerda e dereita. O goberno tentou contrarrestar o ascenso do Comunismo nas areas industriais e continuou unha amistosa pol\u00edtica fronte \u00e1 Alema\u00f1a nazi, que foi moi criticada.\nDurante a segunda guerra mundial unha segunda invasi\u00f3n alem\u00e1 o 10 de maio de 1940 derrubou o goberno e a monarqu\u00eda, a maior parte dos dirixentes do pa\u00eds exili\u00e1ronse en Londres, dende onde a Gran Duquesa Carlota aparec\u00eda regularmente en transmisi\u00f3ns radiof\u00f3nicas dirixidas a Luxemburgo para dar esperanza \u00f3 seu pobo. O Estado quedou baixo ocupaci\u00f3n militar ata agosto de 1942, cando foi formalmente incorporado \u00f3 Terceiro Reich como parte do \"Gau\" \"Moselland\". Os luxemburgueses foron declarados cidad\u00e1ns alem\u00e1ns e 13,000 deles foron chamados a facer o servizo militar. 2,848 luxemburgueses morreron loitando nas filas do ex\u00e9rcito alem\u00e1n. As medidas para chafar calquera antipat\u00eda dos luxemburgueses chocaron coa resistencia pasiva dende o principio e co rexeitamento a falar alem\u00e1n. Como o franc\u00e9s f\u00f3ra prohibido, moitos luxemburgueses comezaron a introducir antigas palabras luxemburguesas, o que levou a un renacemento da lingua. Outras medidas inclu\u00edan as deportaci\u00f3ns, os traballos forzados e, m\u00e1is drasticamente, o internamento, a deportaci\u00f3n a campos de concentraci\u00f3n e as execuci\u00f3ns. A derradeira medida foi aplicada tras unha folga xeral entre o 1 de setembro e o 3 de setembro de 1942, que paralizou a administraci\u00f3n, a agricultura, a industria e a educaci\u00f3n como resposta \u00e1 declaraci\u00f3n de recrutamento forzoso por parte da administraci\u00f3n alem\u00e1 o 30 de agosto de 1942. Foi violentamente suprimida: 21 folguistas foron executados e centos m\u00e1is deportados a campos de concentraci\u00f3n. O ent\u00f3n comandante civil de Luxemburgo, o Gauleiter Gustav Simon declarara o recrutamento necesario para soportar o esforzo de Alema\u00f1a na guerra.\nAs tropas estadounidenses enseguida liberaron Luxemburgo en setembro de 1944, a pesar de que eles foron obrigados a retirarse brevemente durante a ofensiva das Ardenas, que permitiu \u00f3s alem\u00e1ns tomar a maior parte de Luxemburgo durante unhas semanas. Os alem\u00e1ns foron finalmente botados fora en xaneiro de 1945. En total, dunha poboaci\u00f3n de preguerra de 293,000 habitantes, 5,259 luxemburgueses perderon a vida durante as hostilidades.\nHistoria moderna.\nEn 1945 trala segunda guerra mundial, Luxemburgo abandonou a s\u00faa pol\u00edtica de neutralidade, cando se converteu nun membro fundador da OTAN (1949) e das Naci\u00f3ns Unidas. \u00c9 asinante do Tratado de Roma, e constitu\u00edu unha uni\u00f3n monetaria con B\u00e9lxica (Benelux en 1948), e unha uni\u00f3n econ\u00f3mica con B\u00e9lxica e os Pa\u00edses Baixos, tam\u00e9n chamada BeNeLux.\nLuxemburgo ten sido un dos m\u00e1is firmes defensores da Uni\u00f3n Europea na tradici\u00f3n de Robert Schuman. En 1957, Luxemburgo converteuse nun dos seis membros fundadores da Comunidade Econ\u00f3mica Europea e en 1999 adoptou o euro como moeda.\nEn 1985, o pa\u00eds foi v\u00edtima dun misterioso atentado, que avariou moitos postes de electricidade e outras instalaci\u00f3ns. A pesar de que o autor nunca foi oficialmente encontrado, moitos sospeitan que Jean Nassau, o irm\u00e1n do Gran Duque, foi o culpable.\nEn 1995 Luxemburgo asumiu a presidencia da Comisi\u00f3n Europea, co antigo Primeiro Ministro Jacques Santer.\nO Primeiro Ministro actual, Jean-Claude Juncker segue a tradici\u00f3n europea. O 10 de setembro de 2004, Mr Juncker converteuse o Presidente semipermanente do grupo de ministros de finanzas dos 12 pa\u00edses que adoptaron o euro.\nO soberano actual \u00e9 o Gran Duque Henrique. O pai de Henrique, o Gran Duque Jean, sucedeu \u00e1 s\u00faa nai, a Gran Duquesa Carlota, o 12 de novembro de 1964. O fillo m\u00e1is vello do Gran Duque Jean, o Pr\u00edncipe Henrique, foi nomeado \"Lieutenant Repr\u00e9sentant\" (Herdeiro do Gran Duque) o 4 de marzo de 1998.\nO 24 de decembro de 1999, o Gran Duque Jean anunciou a s\u00faa decisi\u00f3n de abdicar \u00f3 trono en favor do seu fillo o 7 de outubro de 2000.\nO 10 de xullo de 2005, o pa\u00eds aprobou a Constituci\u00f3n Europea por unha marxe moi escasa."}
{"id": "4251", "revid": "23204", "url": "https://gl.wikipedia.org/wiki?curid=4251", "title": "Demograf\u00eda de Luxemburgo", "text": "O 37% da poboaci\u00f3n luxemburguesa \u00e9 de orixe estranxeira: 13% portugueses - sendo o portugu\u00e9s a terceira lingua m\u00e1is falada no pa\u00eds -; 6,6% franceses; 4,3% italianos; 3,4% belgas e 2,2% alem\u00e1ns."}
{"id": "4252", "revid": "23204", "url": "https://gl.wikipedia.org/wiki?curid=4252", "title": "Thor (deus)", "text": "Thor (n\u00f3rdico arcaico: \u00de\u00f3rr, ingl\u00e9s arcaico: \u00deunor, alto alem\u00e1n arcaico: Donar) \u00e9 un deus de cabelos vermellos e barba, que representa a forza da natureza (trono) na Mitolox\u00eda n\u00f3rdica e tam\u00e9n na Mitolox\u00eda xerm\u00e1nica. Capaz de convocar treboadas, \u00e9 o fillo de Od\u00edn -o deus supremo de Asgard- e Jord (Fjorgyn) -a deusa de Midgard (a Terra)-. Durante o Ragnar\u00f6k, Thor matar\u00e1 e ser\u00e1 morto por J\u00f6rmungandr, a gran serpe de Midgard.\nEl era grande a\u00ednda para ser un deus e extremadamente forte. Thor gustaba das disputas de poder e era o principal campi\u00f3n dos deuses contra os seus inimigos, os xigantes de xeo. A arma de Thor era un martelo de guerra m\u00e1xico, chamado Mjolnir (que lanzaba raios de luz) cunha enorme cabeza e un mango curto e que nunca erraba o golpe e sempre retornaba \u00e1s s\u00faas mans. Tam\u00e9n se serv\u00eda dunhas luvas de ferro m\u00e1xicas para suxeitar o mango do martelo branco e o cinto Megingjard que dobraba a s\u00faa forza, f\u00f3ra da guerra axudaba os labregos co seu martelo e viaxaba nunha carroza tirada por carneiros. Tam\u00e9n protex\u00eda os recentemente casados e daba fertilidade.\nA s\u00faa esposa era Sif, a deusa da colleita, con quen tivo a filla Thrud; e da s\u00faa uni\u00f3n coa xiganta Jarnsaxa tivo os fillos Magni e Modi. Os antigos escritores (Saxo, Adam de Bremen, Aelfric, Snorri) identificaron a Thor coma o deus Greco-Romano X\u00fapiter porque ambos son fillos da Nai-Terra, comandante das choivas, dos raios e tronos, son protectores do mundo e da comunidade, cuxo s\u00edmbolo era o carballo, representando ao tronco da familia. Os animais de ambos os deuses eran o carneiro, o bode e a aguia. Thor era sempre presentado co seu martelo e X\u00fapiter co seu cetro. Thor matou a serpente Jormungand e X\u00fapiter o drag\u00f3n Tifon.\nA Thor gust\u00e1balle a compa\u00f1\u00eda de Loki, a pesar do seu talento de embusteiro para colocar a ambos en situaci\u00f3ns dif\u00edciles. As historias das s\u00faas aventuras est\u00e1n entre as m\u00e1is ricas da mitolox\u00eda n\u00f3rdica. No pante\u00f3n n\u00f3rdico, Thor era o destrutor do mal e o segundo maior expo\u00f1ente dos deuses Aesir.\nNo Ragnarok, a tarefa de Thor era matar a cruel J\u00f6rmungandr ou Serpe Midgard (unha serpe que envolve a Terra), filla de Loki, mais el morrer\u00e1 tam\u00e9n no combate, debido ao veleno do seu inimigo.\nThor era un deus extremadamente popular, aparece citado frecuentemente en inscrici\u00f3ns r\u00fanicas e aparece nos himnos de louvanza dos poetas islandeses.\nOs anglo-sax\u00f3ns deron o nome de Thor ao quinto d\u00eda da semana, Thursday ou sexa \"Thor's day\" (o d\u00eda de Thor), xoves en ingl\u00e9s)."}
{"id": "4254", "revid": "98629", "url": "https://gl.wikipedia.org/wiki?curid=4254", "title": "Chicago", "text": "Chicago \u00e9 a terceira maior cidade dos Estados Unidos, localizada no estado de Illinois, na rexi\u00f3n dos Grandes Lagos. Ten unha poboaci\u00f3n de 2\u00a0869\u00a0121 habitantes, cunha \u00e1rea metropolitana de m\u00e1is de nove mill\u00f3ns de habitantes.\nChicago \u00e9 unha das cidades americanas na que as minor\u00edas son maiores. Dos habitantes da cidade, ao redor do 42% son brancos, mentres que un 36.77% son negros. O 26.02% son hispanos (sen distinguir a raza).\nChicago \u00e9 famosa pola s\u00faa arquitectura, moi influente a finais do s\u00e9culo XIX xa que o grande incendio de Chicago deixou moito espazo libre para constru\u00edr (ou reconstru\u00edr), dando paso aos primeiros ra\u00f1aceos do mundo. O edificio m\u00e1is alto do mundo ata a construci\u00f3n das Torres Petronas en Kuala Lumpur (Malaisia) era as Torres Sears, en Chicago.\nChicago tam\u00e9n \u00e9 famosa polo aeroporto O'Hare, o m\u00e1is ocupado do mundo. O seu nome ten orixe india.\nClima.\nO clima en Chicago \u00e9 moi variado, xa que no ver\u00e1n p\u00f3dense rexistrar temperaturas m\u00e1ximas entre 29 e 37\u00a0\u00b0C, e m\u00ednimas desde 19 ata 24\u00a0\u00b0C. No inverno rex\u00edstranse intensas nevaradas ou chuvias acompa\u00f1adas con neve. As temperaturas m\u00e1ximas oscilan desde os 0 ata os 7\u00a0\u00b0C e as m\u00ednimas entre os -20\u00a0\u00b0C ata os 0\u00a0\u00b0C. O lago s\u00f3 acomoda o clima levemente.\nHistoria.\nSegundo os relatos dos exploradores espa\u00f1ois do s\u00e9culo XVII, os indios de Illinois (potawatomi) foron os primeiros en reclamar un territorio que chamaron \"Chicaugou\", e que significa poderoso, forte ou grande, e que foi utilizado por moitos xefes de tribo para significar que eran \u201cgrandes\u201d xefes. En 1795 a \u00e1rea foi cedida polos Nativos Americanos a EEUU polo Tratado de Greenville para o seu uso militar.\nOs primeiros exploradores europeos en po\u00f1er p\u00e9 no lugar destinado a se converter en Chicago foron Louis Joliet e Jacques Marquette. Os dous exploradores foron comisionados polo Goberno franc\u00e9s en 1673. O padre Marquette regresou \u00e1 zona s\u00f3 un ano despois para estabelecer unha misi\u00f3n india.\nO primeiro colonizador europeo de Chicago, Jean Baptiste Point Du Sable, chegou \u00e1 zona en 1780. Casou cunha india potawatomi chamada Kittihawa e tivo dous fillos, Jean e Susanne. En 1779 partiu de Peoria e explorou o norte at\u00e9 unha zona chamada Eschikagou, (Chicago) polos indios. Du Sable, reco\u00f1ecendo o seu potencial, decidiu instalarse en Chicago e constru\u00edu a primeira vivenda permanente \u00e1s beiras do r\u00edo.\nEstabeleceu un posto comercial que se converteu no principal punto de subministraci\u00f3n para comerciantes e trampeiros que \u00edan para o Oeste. O posto de Du Sable prosperou moito e f\u00edxose bastante rico. En 1796 naceulle unha neta, convert\u00e9ndose no primeiro neno nado na nova cidade de Chicago.\nA\u00ednda que Chicago sufriu unha serie de problemas, inclu\u00edndo o masacre de Fort Dearborn por unha tribo de indios host\u00eds e a Guerra de 1812 entre Estados Unidos e Gran Breta\u00f1a, logrou manter as s\u00faas posesi\u00f3ns territoriais e expandir as s\u00faas estremas.\nEn 1803 co desenvolvemento do ferrocarril e a canle Illinois/M\u00edchigan (en 1848 constr\u00faense as canles Illinois e M\u00edchigan, interconectando os Grandes Lagos co r\u00edo Mississippi), Chicago f\u00edxose o l\u00edder nas industrias gandeiras, de labras de madeira, de le\u00f1a e de trigo. Correuse a voz de que a cidade estaba chea de oportunidades, e para mediados da d\u00e9cada de 1850, chegaban ata 100.000 inmigrantes \u00e1 cidade anualmente buscando terras e traballo.\nEn 1860, Chicago acolleu a Convenci\u00f3n Nacional Republicana que nomeou o propio baiki mestizo, Illinois, como o candidato presidencial. Un ano ap\u00f3s, durante o seu mandato, comezou a Guerra Civil.\nO Chicago da posguerra foi imparable. Medrou a poboaci\u00f3n, duplic\u00e1ronse os env\u00edos de cereal e os comerciantes prosperaron.\nO 10 de outubro de 1871, o Grande Incendio de Chicago destru\u00edu a maior parte da zona central da cidade. Comezou no distrito madeireiro da zona oeste da cidade. Din que a vaca de Mrs. O'Leary mallou nunha l\u00e1mpada de queroseno que iniciou o incendio. Para o 10 de outubro, o lume destru\u00edra case 6,5\u00a0km da cidade, levou polo menos 250 vidas e deixou 100.000 residentes sen fogar. M\u00e1is de 17.000 edificios foron destru\u00eddos e as propiedades danadas estim\u00e1ronse en 200 mill\u00f3ns de d\u00f3lares.\nDespois do incendio, xurdiu un Chicago m\u00e1is grande. Arquitectos de fama internacional vi\u00f1eron \u00e1 cidade para a s\u00faa reconstruci\u00f3n. En poucos anos, Chicago rexurdiu e foi escollido para acoller a Exposici\u00f3n mundial colombina de 1893 para 2,5 mill\u00f3ns de visitantes.\nEn 1933 e 1934 organizouse a Feira mundial de Chicago, co\u00f1ecida como \u201cUn s\u00e9culo de progreso\u201d, como unha sociedade non lucrativa en xaneiro de 1928. A s\u00faa finalidade era celebrar unha feira mundial en Chicago en 1933. Foi ideada como unha conmemoraci\u00f3n centenaria da cidade de Chicago e un testemu\u00f1o dos logros cient\u00edficos e industriais dese tempo.\nSituada ao sur de Navy Pier (Peirao da Armada)en Chicago, Devandita exposici\u00f3n, \"A century of Progres\", ti\u00f1a 112 hect\u00e1reas \u00e1 beira do Lago e estaba constitu\u00edda por d\u00faas lagoas artificiais e Notherly Island.\nA feira inaugurouse o 27 de maio de 1933 coa cerimonia de prender as luces cos raios da estrela Arcturus. Os raios concentr\u00e1ronse en c\u00e9lulas fotoel\u00e9ctricas nunha serie de observatorios astron\u00f3micos e logo transform\u00e1ronse en enerx\u00eda el\u00e9ctrica que se transmitiu a Chicago. A diferenza de calquera outra feira anterior, \u2018A Century of Progress' celebrou a cor e a iluminaci\u00f3n. A arquitectura da feira viuse influ\u00edda pola Gran Depresi\u00f3n da \u00e9poca. M\u00e1is que centrarse na arquitectura, a feira centrouse no progreso cient\u00edfico e tecnol\u00f3xico e nos procesos de fabricaci\u00f3n relacionados con iso. Foi un \u00e9xito sen precedentes e acolleu a m\u00e1is de 48 mill\u00f3ns de visitantes nos dous anos que durou. Ofreceu un perspectiva animadora dun futuro materializado pola tecnolox\u00eda mentres honraba os logros do pasado.\nHoxe d\u00eda, Chicago \u00e9 unha cidade din\u00e1mica e culturalmente diversa. \u00c9 un centro internacional para os negocios e as viaxes de lecer, debido en parte \u00e1 accesibilidade da cidade mediante o transporte, unha pr\u00f3spera comunidade de negocios e hoteis, restaurantes, lugares de compras etc.\nTam\u00e9n \u00e9 sonada a \u00e9poca dos gansterns e nela viviu o famoso mafioso Al Capone que gobernaba no sector oriental de Chicago e os disturbios de finais do XX."}
{"id": "4256", "revid": "98629", "url": "https://gl.wikipedia.org/wiki?curid=4256", "title": "Toquio", "text": "Toquio, Tokio ou Tokyo (en xapon\u00e9s , oficialmente , \u00e9 a capital e unha das 47 prefecturas do Xap\u00f3n. Situase en Honshu, a maior illa do arquip\u00e9lago. A prefectura ten 12.064.101 habitantes, preto do 10% da poboaci\u00f3n do pa\u00eds, e a s\u00faa \u00e1rea metropolitana 31.2 mill\u00f3ns. Toquio \u00e9 famosa pola Torre de Toquio. Foi fundada en 1457, co nome de Edo ou Yedo. Tornouse a capital do imperio no 1868 coa actual designaci\u00f3n. Sufriu grande destruci\u00f3n d\u00faas veces; unha no 1923, cando foi atinxida por un terremoto; e outra no 1944 e 1945, cando bombardeos americanos destru\u00edron gran parte da cidade e mataron m\u00e1is de 150 mil persoas.\nA\u00ednda que Toquio sexa considerada unha das cidades m\u00e1is importantes, movimentadas e densamente habitadas do mundo, ela non \u00e9, tecnicamente, unha cidade. Non hai no Xap\u00f3n unha cidade chamada \"Toquio\". Na verdade, Toquio \u00e9 designada como unha metr\u00f3pole (\u90fd - to), similar a unha prefectura do Xap\u00f3n (\u770c - ken), e \u00e9 constitu\u00edda de 23 barrios (\u533a - ku), 26 cidades primarias (\u5e02 - shi), 5 cidades secundarias (\u753a - cho ou machi) e oito vilas diferentes (\u6751 - son ou mura). Cada unha delas pos\u00fae un goberno que opera a nivel rexional. \u00c9 parte de Toquio tam\u00e9n pequenas illas no Oc\u00e9ano Pac\u00edfico, localizadas a m\u00e1is de mil km sur, nos subtr\u00f3picos.\nM\u00e1is de 8 mill\u00f3ns de persoas viven nos 23 distritos aut\u00f3nomos que constit\u00faen a parte central de Toquio. Estes 23 distritos definen a \"Cidade de Toquio\", na opini\u00f3n da maior\u00eda dos especialistas e outras persoas. Estes 23 distritos pos\u00faen 8.340.000 habitantes. A poboaci\u00f3n de Toquio aumenta en 2,5 mill\u00f3ns ao longo do d\u00eda, debido aos estudantes e traballadores de prefecturas veci\u00f1as, que van \u00e1 Toquio para estudar e traballar. A poboaci\u00f3n total dos barrios de Chiyoda, Ch\u016b\u014d e Minato, que comp\u00f3n a rexi\u00f3n central de Toquio, e onde est\u00e1 localizado o principal centro financeiro do pa\u00eds, \u00e9 de menos de 300 mil habitantes; por\u00e9n, m\u00e1is de 2 mill\u00f3ns de persoas traballan na rexi\u00f3n.\nToquio \u00e9 o principal centro pol\u00edtico, financeiro, comercial, educativo e cultural do Xap\u00f3n. As\u00ed sendo, Toquio pos\u00fae a maior concentraci\u00f3n de sedes de empresas comerciais, instituci\u00f3ns de ensino superior, teatros e outros establecementos comerciais e culturais do pa\u00eds. Toquio tam\u00e9n pos\u00fae un sistema de transporte p\u00fablico altamente desenvolvido, con numerosas li\u00f1as de trens, metro e de autobuses, as\u00ed como o Aeroporto Internacional de Toquio.\nHistoria.\nO asentamento humano m\u00e1is antigo que se ten noticia data de 737. Os arque\u00f3logos descubriron os restos dun templo budista e dun mosteiro. Por\u00e9n, a data de fundaci\u00f3n oficial da cidade \u00e9 o ano de 1457. Neste ano, Ota Dokan, un guerreiro xapon\u00e9s, baixo ordes de Uesuxi Mochitomo, constru\u00edu un castelo nas monta\u00f1as da rexi\u00f3n, onde actualmente fica Toquio. Este castelo, que ficar\u00eda co\u00f1ecido como o Castelo de Edo, estaba localizado nunha posici\u00f3n estrat\u00e9xica, en termos militares, porque a s\u00faa alta posici\u00f3n nas monta\u00f1as permit\u00eda unha ampla visi\u00f3n da ba\u00eda de Toquio. Unha cidade, chamada Edo (actual Toquio), creceu nas inmediaci\u00f3ns do castelo. Actualmente, onde se constru\u00edra o castelo est\u00e1 localizado o Palacio Imperial do Xap\u00f3n.\nEdo comezou a desenvolverse rapidamente despois de 1590, cando foi capturada por soldados de Tokugawa Ieyasu, un shogun, l\u00edder dun clan de cu\u00f1o guerreiro. El fixo de Edo o seu cartel-xeneral. No 1603, Ieyasu tornouse \"shogun\" do Xap\u00f3n, e Edo tornouse o principal centro pol\u00edtico do pa\u00eds (malia que Quioto continuaba a ser a residencia do emperador e, como tal, a capital oficial do Xap\u00f3n). No comezo do s\u00e9culo XIX, Edo posu\u00eda m\u00e1is dun mill\u00f3n de habitantes. O clan de Ieyasu, os \"Tokugawa\", continuar\u00eda a gobernar a cidade ata 1867.\nNo 1853, o comandante norteamericano Matthew Perry desembarcou na Ba\u00eda de Toquio, \u00e1 fronte dunha frota de catro nav\u00edos de guerra, como un enviado do goberno norteamericano, coa misi\u00f3n de institu\u00edr relaci\u00f3ns diplom\u00e1ticas e comerciais, entre o Xap\u00f3n e os Estados Unidos. Perry volveu \u00e1 Toquio no ano seguinte, no 1854, \u00e1 fronte dunha frota maior do que a anterior, e asinou un tratado diplom\u00e1tico entre os l\u00edderes de goberno do Xap\u00f3n. No ano seguinte, o Xap\u00f3n asinar\u00eda tratados de cu\u00f1o diplom\u00e1tico con outros pa\u00edses de Europa, marcando o inicio da influencia da cultura occidental en todo o pa\u00eds.\nOs \"Tokugawa\" foron depostos no 1867. No 1869, o Emperador Mexitsu (ou \"Mutsuhito\") mudouse para Edo, e o nome desta foi mudado para \"Toquio\", facendo da cidade oficialmente a capital do Xap\u00f3n. Toquio significa, en xapon\u00e9s, \"capital do oriente\", e \u00e1 \u00e9poca era constitu\u00edda de 15 barrios diferentes (en comparaci\u00f3n aos actuais 23). Desde ent\u00f3n, Toquio rapidamente adaptou moito da cultura occidental, e no final do s\u00e9culo XIX, Toquio xa se parec\u00eda moito cunha cidade occidental.\nO 1 de setembro de 1923, Toquio foi atinxida por un violento tremor s\u00edsmico. O terremoto e o incendio que se seguiu causaron a morte de m\u00e1is de 120 mil persoas, ben como a destruci\u00f3n da maior parte de Toquio. Toquio foi lentamente reconstru\u00edda ao longo dos pr\u00f3ximos 15 anos. Neste per\u00edodo, barrios veci\u00f1os a Toquio comezaron a desenvolverse. No 1932, outros distritos, cidades e vilas veci\u00f1as foron anexadas a Toquio, que formal o seu actual l\u00edmite municipal. Xa durante a segunda guerra mundial, en 1943, o goberno xapon\u00e9s decidiu institu\u00edr a \"Provincia Metropolitana de Toquio\".\nConstantes bombardeos norte-americanos, coa segunda guerra mundial, en Toquio destru\u00edron moito dela. Os bombardeos norteamericanos comezaron en 1942, e estenderanse ata o final da guerra. Os bombardeos m\u00e1is pesados atinxiron Toquio en 1944 e 1945, destru\u00edndo aproximadamente un terzo da cidade, e matando aproximadamente 150 mil persoas. Mill\u00f3ns de persoas decidiron abandonar Toquio. Esta ti\u00f1a preto de 7.3 mill\u00f3ns de habitantes en 1940; no final da guerra, a poboaci\u00f3n caera \u00e1 metade, para preto de 3.5 mill\u00f3ns.\nToquio foi novamente reconstru\u00edda despois do fin da guerra. Por\u00e9n, esta reconstruci\u00f3n f\u00edxose sen control. Predios e v\u00edas p\u00fablicas foron simplemente constru\u00eddas onde hab\u00eda espazo. Poucos anos despois da fin da guerra, Toquio novamente vibraba como un centro comercial, e a s\u00faa poboaci\u00f3n comezou a crecer novamente. Nun espazo de 15 anos, a poboaci\u00f3n de Toquio triplicara, chegando a 9 mill\u00f3ns no 1960. Este r\u00e1pido crecemento eventualmente tornou a Rexi\u00f3n Metropolitana de Toquio a \u00e1rea urbana m\u00e1is habitada do mundo. A provincia foi sede dos Xogos Ol\u00edmpicos de 1964.\nEn 1966, un plan director foi institu\u00eddo en Toquio, co obxectivo de minimizar varios dos seus problemas. Sistemas de metro e de trens foron expandidos, leis contra industrias poluidoras foron institu\u00eddas e mellorouse o sistema de saneamento b\u00e1sico. Moitos ra\u00f1aceos foron constru\u00eddos neste per\u00edodo. Para tentar reducir a superpoboaci\u00f3n da rexi\u00f3n, o goberno xapon\u00e9s incentivou a construci\u00f3n de novas cidades sub-urbanas, en torno de Toquio.\nNa d\u00e9cada de 1990, o problema da poluci\u00f3n atmosf\u00e9rica reduc\u00edrase, e acad\u00e1ranse os principais obxectivos do plan director. Por\u00e9n, contin\u00faan a ser grandes problemas en Toquio a alt\u00edsima densidade de poboaci\u00f3n e o alto valor do terreo, na rexi\u00f3n.\nXeograf\u00eda.\nLocalizaci\u00f3n xeogr\u00e1fica.\nToquio est\u00e1 localizada na marxe noroeste da ba\u00eda de Toquio. Limita coa prefectura de Chiba ao leste, coa prefectura de Yamanashi ao oeste, coa prefectura de Kanagawa ao sur e coa prefectura de Saitama ao norte. Fan tam\u00e9n parte de Toquio illas que est\u00e1n espalladas no Oc\u00e9ano Pac\u00edfico. A m\u00e1is distante delas est\u00e1n a mil quil\u00f3metros de Toquio.\nRexi\u00f3n metropolitana.\nToquio \u00e9 o centro da maior rexi\u00f3n metropolitana do mundo, co\u00f1ecida como Rexi\u00f3n Metropolitana de Toquio-Yokohama. Esta rexi\u00f3n metropolitana incl\u00fae as prefecturas xaponesas de Chiba, Kanagawa e Saitama. preto dun carto de toda a poboaci\u00f3n do Xap\u00f3n vive na rexi\u00f3n metropolitana de Toquio. A poboaci\u00f3n desta \u00e9 de 33,418,366 habitantes (dado de 2000), e a s\u00faa \u00e1rea urbana \u00e9 de 5,200\u00a0km2.\nClima.\nToquio pos\u00fae un clima temperado. A s\u00faa temperatura media no inverno \u00e9 de 4\u00a0\u00b0C, e no ver\u00e1n \u00e9 de 24\u00a0\u00b0C. As precipitaci\u00f3ns anuais caen regulamente en forma de choiva e neve derretida, raramente na forma de neve, e \u00e9 de 147 cent\u00edmetros anuais.\nAdministraci\u00f3n.\nToquio non \u00e9 tecnicamente unha cidade sen\u00f3n unha das 47 provincias do Xap\u00f3n. Ela est\u00e1 dividida en 23 barrios e 39 cidades e vilas diferentes. Cada unha delas pos\u00faen poderes municipais, cada unha delas con seus propios prefectos e asembleas municipais. Por\u00e9n, d\u00e9bese ter en conta que o goberno provincial de Toquio limita os poderes destes gobernos locais. Este goberno crea leis que valen para todas os distritos e cidades de Toquio e ten o poder de anular calquera lei aprobada por unha desas subdivisi\u00f3ns rexionais. O goberno provincial tam\u00e9n \u00e9 responsable polo fornecemento de cobertura policial na cidade, a\u00ednda que outros servizos p\u00fablicos sexan de responsabilidade rexional, tal como os sistemas de saneamento b\u00e1sico, por exemplo. Cada unha desas subdivisi\u00f3ns rexionais tam\u00e9n \u00e9 obrigada a fornecer estes servizos p\u00fablicos.\nOs habitantes de Toquio elixe un gobernador para mandatos de 4 anos de duraci\u00f3n. As leis provinciais son discutidas e aprobadas por unha Asemblea Metropolitana. Os seus 127 membros son electos pola poboaci\u00f3n da provincia para mandatos de 4 anos de duraci\u00f3n. Cada distrito, cidade ou vila que forma parte da provincia de Toquio pos\u00fae cando menos un representante na asemblea.\nUn dos m\u00e9todos de recadaci\u00f3n de fundos d\u00e1se a trav\u00e9s de impostos de propiedade. Cada distrito, cidade ou vila pode criar impostos locais para a manutenci\u00f3n dos servizos realizados por tales subdivisi\u00f3ns provinciais. Elas tam\u00e9n reciben verbas da provincia de Toquio, que, \u00e1 s\u00faa vez, recibe mandatos directamente do goberno de Toquio.\nDemograf\u00eda.\nToquio pos\u00fae m\u00e1is postos de traballo e locais de recreaci\u00f3n cultural do que calquera outra cidade do Xap\u00f3n, atraendo moitas persoas do resto do pa\u00eds (especialmente \u00e1 mocidade). A s\u00faa densidade de poboaci\u00f3n \u00e9 extremadamente alta, de 14 mil persoas por quil\u00f3metro cadrado, case d\u00faas veces m\u00e1is que Nova York.\nO 97% da poboaci\u00f3n da provincia son descendentes de xaponeses. Os dous maiores grupos \u00e9tnicos minoritarios de Toquio son chineses e coreanos, cada unha responsable polo menos do 1% da poboaci\u00f3n da provincia.\nA maior parte da poboaci\u00f3n de Toquio \u00e9 budistas. A segunda relixi\u00f3n m\u00e1is practicada na provincia \u00e9 o cristianismo, practicada por case un 1,8% da poboaci\u00f3n de Toquio.\nVivenda.\nA inmensa poboaci\u00f3n de Toquio crea unha alta demanda por residencias. No pasado, a maior\u00eda dos habitantes da provincia viv\u00eda en casas dun ou dous andares, feitas de madeira, cada unha co seu propio xard\u00edn, quintal e capela relixiosa. \u00c1 medida que a poboaci\u00f3n de Toquio foi crecendo, tales casas foron demolidas, e no seu lugar foron constru\u00eddos edificios de apartamentos .\nMesmo as\u00ed, a procura por residencias continuou a ser m\u00e1is alta do que a oferta, aumentando prezos do terreo e do alugueiro, especialmente dentro dos 23 distritos da provincia. Como resultado, a partir da d\u00e9cada de 1970, m\u00e1is persoas abandonaron a rexi\u00f3n dos 23 distritos, mud\u00e1ndose para Tama (parte da provincia de Toquio), ou mesmo para outras cidades veci\u00f1as m\u00e1is distantes. En Tama, o goberno provincial de Toquio creou un proxecto de residencias barato, para familias de baixa renda. Por\u00e9n, estas residencias est\u00e1n localizadas moito lonxe dos principais centros comerciais e industriais, e moitos destes traballadores de baixa renda son obrigados a usar o transporte p\u00fablico, e pasan por veces m\u00e1is de catro horas soamente dentro dalg\u00fan medio de transporte p\u00fablico.\nPoboaci\u00f3n.\nPor \u00e1rea (dados de 1 de outubro de 2003)\nPor idade (dados de 1 de xaneiro de 2003):\nPor nacionalidade\nEconom\u00eda.\nToquio \u00e9 un dos maiores e m\u00e1is importantes centros econ\u00f3micos do mundo, sendo facilmente o maior centro industrial e financeiro do pa\u00eds. Algunhas das 25 maiores empresas de manufacturaci\u00f3n est\u00e1n radicadas en Toquio.\nMoitas das maiores compa\u00f1\u00edas de electr\u00f3nicos do Xap\u00f3n fabrican seus produtos en Toquio, e moitos deses produtos son exportados a outros pa\u00edses. Entre elas, salientan Sony, Toshiba e Hitachi. Publicaci\u00f3n tam\u00e9n \u00e9 unha das principais industrias da cidade. A maior\u00eda das empresas de publicaci\u00f3n do Xap\u00f3n est\u00e1n localizadas en Toquio, e a maior parte das revistas e xornais publicados na provincia son fabricados en Toquio. Outras industrias importantes son a industria petroqu\u00edmica, fabricaci\u00f3n de autom\u00f3biles, madeira e derivados e m\u00f3beis. Outros grandes centros industriais localizados na rexi\u00f3n metropolitana de Toquio son Yokohama e Kawasaki, estas, grandes produtos de nav\u00edos, produtos petroqu\u00edmicos, autom\u00f3biles e produtos de ferro e aceiro.\nToquio \u00e9 o principal centro financeiro da Asia, e un dos m\u00e1is influentes do mundo. A bolsa de valores da provincia \u00e9 unha das m\u00e1is movidas do mundo. A maior\u00eda das instituci\u00f3ns financeiras do pa\u00eds est\u00e1n en Toquio, ben como a maior\u00eda das instituci\u00f3ns financeiras multinacionais instaladas no pa\u00eds.\nPuntos de interese.\nO turismo \u00e9 unha das principais fontes de renda de Toquio. Mill\u00f3ns de turistas, boa parte deles estranxeiros, visitan Toquio anualmente. Al\u00e9n das s\u00faas moitas atracci\u00f3ns tur\u00edsticas, a cidade tam\u00e9n \u00e9 sede dalg\u00fans grandes eventos anuais, como a parada dos bombeiros de Toquio, o 6 de xaneiro, ou o Festival de Sanxa, a comezos de maio.\nOs turistas que visitan a cidade dispo\u00f1en de moitos hoteis e restaurantes de calidade. Dos hoteis, os turistas poden optar por ficar en hoteis constru\u00eddos e amoblados segundo o estilo occidental, ou en \"Ryokans\", hoteis ao estilo xapon\u00e9s. Estes hoteis pos\u00faen, por exemplo, portas que se moven nun sentido lateral, chamadas de \"shoji\", e dun tapete, chamado \"tatami\". En canto aos restaurantes, alg\u00fans especial\u00edzanse en culinaria xaponesa, doutras culturas asi\u00e1ticas, ou pola culinaria occidental.\nToquio pos\u00fae moitos lugares de interese. Os m\u00e1is co\u00f1ecidos son:\nRecreaci\u00f3n.\nOs deportes favoritos da poboaci\u00f3n de Toquio seguen sendo o judo e mailo sumo, deportes que fixeron parte da cidade durante s\u00e9culos. Por\u00e9n, deportes occidentais, como f\u00fatbol, boliche, golf, b\u00e1dminton, tenis e especialmente o b\u00e9isbol est\u00e1n ficando cada vez m\u00e1is populares entre a poboaci\u00f3n da cidade, especialmente entre os novos.\nActualmente, o deporte m\u00e1is popular en Toquio \u00e9 o deporte occidental m\u00e1is popular da provincia. Os xogos da liga profesional de b\u00e9isbol do Xap\u00f3n son realizados no Estadio de Toquio, que pos\u00fae capacidade para m\u00e1is de 50 mil persoas.\nA provincia disp\u00f3n de moitos bares nocturnos. \u00c9 moito com\u00fan en Toquio os bares de karaoke, onde clientes cantan \u00e1 fronte doutros clientes.\nCultura.\nA maior parte da poboaci\u00f3n de Toquio \u00e9 budista, e, as\u00ed sendo, centenas de templos budistas est\u00e1n localizados na provincia, a\u00ednda que moitos dos habitantes de Toquio van a estes templos apenas en cerimonias especiais como casamentos e funerais, por exemplo, preferindo practicar os seus actos relixiosos na casa.\nDado a gran densidade de poboaci\u00f3n da rexi\u00f3n, a maior parte dos apartamentos e casas da cidade son pequenos, dese\u00f1ados para abrigar unha familia de 2 adultos e 2 ou 3 nenos. Moitas delas son amobladas segundo estilo xapon\u00e9s, a\u00ednda que outros sigan un patr\u00f3n m\u00e1is occidental.\nA maior\u00eda das persoas usan vestimentas occidentais, no d\u00eda a d\u00eda. Algunhas mulleres m\u00e1is vellas, por\u00e9n, a\u00ednda insisten en usar quimono, unha roupa feminina t\u00edpica xaponesa. Roupas tradicionais xaponesas son usadas, xeralmente, apenas en d\u00edas ou eventos especiais.\nMoitos dos m\u00e1is prestixiados artistas xaponeses traballan en Toquio. Alg\u00fans a\u00ednda usan m\u00e9todos e t\u00e9cnicas xaponeses, que foron usadas polos seus descendentes e pasan de xeraci\u00f3n a xeraci\u00f3n, e outros artistas prefiren usar m\u00e9todos e t\u00e9cnicas occidentais. Toquio \u00e9 o centro nacional da m\u00fasica, drama e do teatro xapon\u00e9s. D\u00faas formas de drama xaponeses, \"no\" e \"kabuki\", son as formas favoritas de entretemento da poboaci\u00f3n da provincia.\nTransportes.\nO sistema de transporte p\u00fablico de Toquio \u00e9 administrada por varias empresas diferentes. O seu sistema de metro, o m\u00e1is extenso do mundo, \u00e9 administrado por 11 empresas diferentes. Unha delas \u00e9 controlada pola provincia, outra polo goberno nacional e as outras 9 son empresas privadas. As rutas de autob\u00fas dentro dos 23 barrios son administradas pola provincia, e no resto da provincia son administradas por empresas privadas.\nO sistema de metro de Toquio \u00e9 o segundo m\u00e1is movimentado do mundo (atr\u00e1s apenas o de Moscova, Rusia). De fato, este sistema fica t\u00e1n lotado nas horas de pico que varias estaci\u00f3ns empregan funcionarios, especialmente designados para empurrar e compactar persoas dentro dos trens, no momento en que as portas dos trens est\u00e1n fechando.\nAeroportos.\nToquio \u00e9 servida polo Aeroporto Internacional de Toquio (ou Aeroporto Internacional de Haneda), o cuarto aeroporto con m\u00e1is movemento do mundo, e que atende principalmente a voos dom\u00e9sticos. 63 mill\u00f3ns de pasaxeiros pasan polo aeroporto todo ano.\nToquio pos\u00fae outros cinco aeroportos menores. Tres deles est\u00e1n localizados nas illas do Pac\u00edfico.\nUn s\u00e9timo aeroporto, o Aeroporto Internacional de Narita, at\u00f3pase na cidade de Narita, prefectura de Chiba, e move principalmente os voos internacionais que serven Toquio. Move preto de 45 mill\u00f3ns de pasaxeiros por ano.\nS\u00edmbolos provinciais.\nO Goberno Metropolitano de Toquio usa un dese\u00f1o dunha folla de xinkgo en muros, \u00f3mnibus do sistema p\u00fablico de transporte e noutras facilidades que son de propiedade (ou operadas polo) do Goberno Metropolitano de Toquio."}
{"id": "4260", "revid": "5608901", "url": "https://gl.wikipedia.org/wiki?curid=4260", "title": "Ricardo Arjona", "text": "Ricardo Arjona, nado en Ciudad de Antigua o 19 de xaneiro de 1964, \u00e9 un cantante guatemalteco."}
{"id": "4261", "revid": "23204", "url": "https://gl.wikipedia.org/wiki?curid=4261", "title": "Gallaecia", "text": "A Gallaecia foi unha provincia romana do noroeste da Pen\u00ednsula Ib\u00e9rica que \u00eda da Lusitania no sur at\u00e9 a Terraconense polo leste. Abrangu\u00eda o que hoxe \u00e9 a comunidade aut\u00f3noma de Galicia, o norte de Portugal e as provincias espa\u00f1olas de Asturias, Le\u00f3n e Zamora. As s\u00faas capitais estaban en Bracara Augusta (Braga), Lucus Augusti (Lugo) e Asturica Augusta (Astorga).\nOrixe.\nOs romanos d\u00e9ronlle o nome de \"Gallaecia\" ao noroeste da Pen\u00ednsula Ib\u00e9rica polos callaeci, que constitu\u00edan unha am\u00e1lgama de pobos m\u00e1is ou menos celtizados que viv\u00edan entre o Douro e o Mi\u00f1o, que os romanos co\u00f1ecen por vez primeira coa chegada de D\u00e9cimo Xunio Bruto ao norte do r\u00edo Douro no 139 a. C. D\u00e9cimo Xunio Bruto, quen recibiu o sobrenome de \"Galaicus\", continuou a s\u00faa expedici\u00f3n cara ao norte, sometendo \u00f3s pobos castrexos, ata chegar \u00f3 r\u00edo Limia, considerado o \"Lethes\" ou r\u00edo do esquecemento. Al\u00ed vence a superstici\u00f3n e contin\u00faa ata o r\u00edo Mi\u00f1o onde se detivo. Como resultado deste primeiro acercamento o territorio costeiro entre o Douro e o Mi\u00f1o quedou explorado e sometido, mal que ben, a control romano. A partir de ent\u00f3n a sociedade ind\u00edxena galaica comeza a recibir influxos romanos, realizando xa intercambios comerciais directamente con Roma.\nOs galaicos fan a s\u00faa entrada na historia escrita no s\u00e9culo I d. C. na \u00e9pica P\u00fanica de Silio It\u00e1lico sobre a primeira guerra p\u00fanica dun xeito que a\u00ednda hoxe nos \u00e9 familiar, dous mil anos despois:\nHistoria.\nOs Callaeci (\u039a\u03b1\u03bb\u03bb\u03b1\u03b9\u03ba\u03bf\u03af \"kallaikoi\" en grego) enfr\u00f3ntanse \u00e1s forzas romanas no 137 a. C. nunha batalla no r\u00edo Douro, que resulta unha derrota para eles e D\u00e9cimo Xunio Bruto volta vencedor, e recibe do Senado o t\u00edtulo de \"Callaecus\". D\u00e9cimo Xunio Bruto non pretendeu ocupar a zona sur de Galiza para conseguir riquezas, sen\u00f3n que levou a cabo unha expedici\u00f3n de castigo contra este pobo, que se dedicaba a realizar incursi\u00f3ns b\u00e9licas e de saqueo na \u00e1rea lusitana.\nPartiu do Portus Cale, que se corresponde co actual Porto. As s\u00faas lexi\u00f3ns avanzaron pola costa co apoio da frota e ocuparon unha serie de castros costeiros. Estableceu unha gornici\u00f3n no lugar da actual Valen\u00e7a e despois internouse cara a Braga. Ap\u00f3s unha batalla vitoriosa avanzou cara a Limia e ocupou a cidade de Lansbricae, para cruzar posteriormente o r\u00edo Mi\u00f1o.\nEstas campa\u00f1as non tiveron unha grande importancia e limit\u00e1ronse a unha zona xeogr\u00e1fica moi concreta: o sur da Gallaecia, con especial incidencia na zona costeira.\nO mesmo xu\u00edzo hist\u00f3rico merecen unha serie de expedici\u00f3ns posteriores coma as do proc\u00f3nsul da Ulterior, Publio Craso, do 96-94 a. C., que realizou unha expedici\u00f3n na pescuda das illas Casit\u00e9rides e as s\u00faas minas de esta\u00f1o, abrindo as rutas de comercio deste mineral. No 60 a. C. \u00e9 o propio Xulio C\u00e9sar quen visita Gallaecia movido polo seu desexo de obter riquezas, chegando ata o golfo \u00c1rtabro e abandonando esta terra por \"Brigantium\".\nPero a conquista definitiva do noroeste da pen\u00ednsula non se realizar\u00e1 ata o emperador Augusto entre o 26 e o 19 a. C. no contexto das guerras c\u00e1ntabras.\nAo primeiro, Augusto incl\u00fae o territorio da actual Galicia na Lusitania, pero xa no 13 a. C. pasa \u00e1 Hispania Citerior. O mesmo Augusto, reforma a divisi\u00f3n provincial de Hispania no 27 a.C, asignando a Gallaecia \u00e1 provincia Tarraconense. Con Caracalla quizais formou parte, xa con Asturias e Cantabria, da Hispania Nova Citerior Antoniniana (214), pero non foi ata a reforma administrativa e militar de Diocleciano \u2014quen dividiu Hispania no 298 en sete provincias\u2014 que se constit\u00faa a provincia da Gallaecia.\nO sistema b\u00e1sico no organigrama pol\u00edtico son as \"civitates\": entidades baseadas na organizaci\u00f3n prerromana, posiblemente cunha orixe \u00e9tnica com\u00fan, con amplas semellanzas e pode ser que cunha lingua com\u00fan. Estas entidades integraban certo n\u00famero de \"castella\", dos que existen diversas interpretaci\u00f3ns sobre a s\u00faa funci\u00f3n social e pol\u00edtica.\nDurante a \u00e9poca Flavia prod\u00facense unha serie de decisi\u00f3ns que tiveron un profundo calado pol\u00edtico. A concesi\u00f3n do \"Ius Latii\" trouxo consigo un profundo cambio tanto no \u00e1mbito urbano, co incremento da poboaci\u00f3n nos n\u00facleos urbanos xa existentes e a creaci\u00f3n de novos, como no rural. Isto traer\u00eda consigo un aumento xeneralizado da riqueza da poboaci\u00f3n, que na pr\u00e1ctica na Gallaecia non se ten constatado a trav\u00e9s dos achados arqueol\u00f3xicos. O atraso econ\u00f3mico ser\u00eda maior no convento Lucense ca no Bracarense se comparamos estes territorios cos m\u00e1is desenvolvidos da Pen\u00ednsula Ib\u00e9rica e agravouse m\u00e1is cos Antoninos.\nDeste xeito, hoxe en d\u00eda, non se pode falar para Gallaecia da existencia dunha econom\u00eda baseada no uso coti\u00e1n da moeda. Gallaecia viviu fundamentalmente sobre a base dunha econom\u00eda natural baseada no troco, ata mediados do s\u00e9culo III e, m\u00e1is claramente, ata o s\u00e9culo IV.\nExtensi\u00f3n xeogr\u00e1fica.\nA nova provincia de Diocleciano.\nEntre os anos 284 e 305,o emperador Diocleciano acometeu a reorganizaci\u00f3n administra do Imperio. Na Pen\u00ednsula Ib\u00e9rica cr\u00e9anse d\u00faas novas provincias (Gallaecia e Cartaxinense) a partir das xa existentes; Baetica, Tarraconensis e Lusitania. As\u00ed, a nova provincia baixo o nome de Gallaecia ocupou o extremo noroccidental da Pen\u00ednsula Ib\u00e9rica que anteriormente pertencera \u00e1 Tarraconsis, estivo formada polos territorios da rexi\u00f3n de Asturia e da propia Gallaecia.\nA administraci\u00f3n interna da provincia estaba marca polos conventos xur\u00eddicos (\"Conventus iuridicus\") amplos territorios adscritos a unha capital, da que recib\u00edan o nome e onde se centralizaban as funci\u00f3ns administrativas propias como as militares, fiscais, financeiras, relixiosas e xudiciais. Deste xeito, a provincia romana de Gallaecia, atop\u00e1base dividida en tres conventos xur\u00eddicos, o \"Conventus lucensis\" con capital na cidade de Lucus (Lugo), o Conventus bracarensis con capital na cidade de Bracara (Braga) e o Conventus asturicensis con capital na cidade de Asturica (Astorga). Cabe destacar que entre todas estas capitais de convento (Lugo, Braga, Astorga) era a cidade de Bracara (Braga) a que exerc\u00eda de capital provincial de toda a Gallaecia. Organizaci\u00f3n administrativa da Gallaecia a comezos do s\u00e9culo IV:\nS\u00e9culos IV e V d. C..\nA finais do s\u00e9culo IV e comezos do s\u00e9culo V, a provincia de Gallaecia, integrada esta no Imperio Romano de Occidente, estend\u00edase por todo o noroeste da Pen\u00ednsula Ib\u00e9rica, desde as costas cant\u00e1bricas no norte, ata o r\u00edo Douro e o Sistema Central polo sur, grazas \u00e1 incorporaci\u00f3n na Gallaecia do Conventus cluniensis, que con anterioridade pertencera \u00e1 provincia Tarraconensis, e ti\u00f1a capital na cidade de Clunia. Bracara (Braga) seguiu a exercer a capitalidade provincial de toda a Gallaecia ata a chegada dos suevos, momento no que se converte en corte do reino nacente. Durante este per\u00edodo a Gallaecia goza dun alto nivel sociocultural, estando plenamente integrada a cultura latino-cristi\u00e1. Proba disto \u00e9 a importancia no Imperio de personaxes de orixe galaica, como os emperadores Magno M\u00e1ximo e Teodosio I ou, no eido cultural, os escritos de autores galaicos, como Exeria (autora dun libro que recolle a experiencia da s\u00faa viaxe \u00e1 Terra Santa) e Paulo Orosio, que rexistrou nos seus escritos de car\u00e1cter historiogr\u00e1fico a chegada dos pobos xerm\u00e1nicos \u00e1 Pen\u00ednsula Ib\u00e9rica.\nAs\u00ed, polas descrici\u00f3ns de numerosos autores da \u00e9poca como Paulo Orosio, Hidacio ou Santo Isidoro co\u00f1\u00e9cense algunhas das rexi\u00f3ns humanas e xeogr\u00e1ficas que posu\u00eda a provincia romana da Gallaecia:\nDemograf\u00eda.\nGrazas \u00e1 arqueolox\u00eda e aos datos censuais romanos, co\u00f1\u00e9cense a densidade de poboaci\u00f3n as\u00ed como un n\u00famero aproximado de habitantes \u2014galaicos e \u00e1stures que ter\u00edan vivido na Gallaecia. As\u00ed, segundo Plinio o Vello, os galaicos, repartidos entre bracarenses e lucenses sumaban un total de 451.000 habitantes, de xeito que os bracarenses contaban con 285.000 homes e mulleres, mentres que os lucenses roldaban os 166.000, amosando o dato unha densidade demogr\u00e1fica moito maior entre os bracarenses, corroborado pola existencia de grandes castros case exclusivos do seu territorio. Por outra parte, o censo de Plinio achega a cifra de 240.000 individuos para os \u00e1stures, sensiblemente menor que os galaicos bracarenses e que sup\u00f3n unha densidade demogr\u00e1fica moi baixa en relaci\u00f3n co territorio ocupado."}
{"id": "4262", "revid": "89787", "url": "https://gl.wikipedia.org/wiki?curid=4262", "title": "Inquisici\u00f3n", "text": "A chamada Inquisici\u00f3n foi un tribunal relixioso que velou pola ortodoxia da relixi\u00f3n cat\u00f3lica en Espa\u00f1a e noutros pa\u00edses europeos. Xurdiu en 1184 na zona de Languedoc (no sur de Francia) para combater as chamadas herex\u00edas (ou sexa, as opini\u00f3ns teol\u00f3xicas diverxentes da doutrina oficial do catolicismo). O fin da inquisici\u00f3n en todo o mundo deuse no ano 1834, cando Espa\u00f1a a declarou formalmente abolida o 15 de xullo dese ano.\nHoubo 4 inquisici\u00f3ns na historia, que sempre tiveron algunha relaci\u00f3n entre si: a Inquisici\u00f3n Medieval, a Inquisici\u00f3n espa\u00f1ola, a Inquisici\u00f3n Portuguesa, e a Inquisici\u00f3n Romana.\nInquisici\u00f3n medieval.\nA Inquisici\u00f3n medieval xurdiu en 1184 na rexi\u00f3n do Languedoc, co fin primeiramente de combater a herex\u00eda dos \"c\u00e1taros\", unha seita que rexeitaba os sacramentos cat\u00f3licos. Despois de condenados polo 4\u00ba Concilio de Letr\u00e1n en 1215 f\u00edxose unha Cruzada contra estes, e xu\u00edzos inquisitoriais contra os sobreviventes.\nO procedemento da Inquisici\u00f3n consist\u00eda en:\nInquisici\u00f3n en Espa\u00f1a.\nEn Espa\u00f1a, a Inquisici\u00f3n actuou baixo o control da Monarqu\u00eda de 1478 ata 1834. Foi o resultado da Reconquista Espa\u00f1ola das mans dos musulm\u00e1ns, e a pol\u00edtica de conversi\u00f3n de xudeus e musulm\u00e1ns espa\u00f1ois ao catolicismo.\nInquisici\u00f3n romana.\nO papa Paulo III estableceu en 1542 unha congregaci\u00f3n permanente composta de cardeais, cuxa misi\u00f3n era manter e defender a integridade da fe e examinar e suprimir erros e falsas doutrinas. Ese grupo, chamado ent\u00f3n \"Congregaci\u00f3n do Santo Oficio\" e hoxe \"Congregaci\u00f3n para a Doutrina da Fe\", formaba parte -e a\u00ednda o fai- da Curia Romana, e tornouse o corpo supervisor das Inquisici\u00f3ns locais. O papa indicaba un dos cardeais para presidir as reuni\u00f3ns. Hab\u00eda normalmente outros dez cardeais na Congregaci\u00f3n, as\u00ed como un Prelado e dous asistentes, todos escollidos entre a Orde Dominicana. O Santo Oficio tam\u00e9n pos\u00fae un grupo internacional de consultores, especialistas experimentados en teolox\u00eda e dereito can\u00f3nico, que aconsellan en cuesti\u00f3ns espec\u00edficas.\nEn 1616 os consultores deran a s\u00faa opini\u00f3n sobre a afirmaci\u00f3n de que o Sol non se mov\u00eda e era o centro do Universo, e que a Terra se mov\u00eda \u00f3 redor do sol, dicindo que era \"tola e absurda filosoficamente\", e a primeira era \"formalmente her\u00e9tica\", mentres a segunda era \"ao menos un erro de fe\" en teolox\u00eda. Iso puxo o libro \"De Revolutionibus Orbium Coelestium\" de Nicol\u00e1s Cop\u00e9rnico no \"Index Librorium Prohibitorium\" (\u00cdndice dos Libros Prohibidos) ata que se corrixiu. Os mesmos consultores xulgaron a Galileo Galilei en 1633 cando este tam\u00e9n afirmou que a Terra xiraba \u00f3 redor do Sol. Galileo foi condenado por \"grave sospeita de herex\u00eda\" e todos os seus traballos foron prohibidos.\nNon todos os procesos de alegados herexes, ateos ou outros desv\u00edos da fe cat\u00f3lica foron xulgados pola Inquisici\u00f3n. Nalg\u00fans pa\u00edses, como a Francia baixo o Antigo R\u00e9xime, os ateos pod\u00edan ser procesados por tribunais civ\u00eds, coa pos\u00edbel aplicaci\u00f3n da pena de morte.\nV\u00e9xase tam\u00e9n.\nLigaz\u00f3ns externas.\nen castel\u00e1n:\nen portugu\u00e9s:"}
{"id": "4263", "revid": "98629", "url": "https://gl.wikipedia.org/wiki?curid=4263", "title": "Paran\u00e1", "text": "Paran\u00e1 p\u00f3dese referir a:"}
{"id": "4267", "revid": "5863", "url": "https://gl.wikipedia.org/wiki?curid=4267", "title": "Estado do Paran\u00e1", "text": "O Paran\u00e1 \u00e9 un estado brasileiro que se sit\u00faa na Rexi\u00f3n Sur do pa\u00eds. Limita ao nordeste co estado de S\u00e3o Paulo, ao leste co Oc\u00e9ano Atl\u00e1ntico, ao sur co estado de Santa Catarina, ao suroeste coa Arxentina, ao oeste con Paraguai e ao noroeste con Mato Groso do Sur. A s\u00faa capital \u00e9 Curitiba. As s\u00faas cidades m\u00e1is poboadas son Curitiba, Londrina, Maring\u00e1, Ponta Grossa, Foz do Igua\u00e7u, Cascavel e Guarapuava.\nXeograf\u00eda.\nO estado de Paran\u00e1 ocupa unha superficie de 199.880\u00a0km\u00b2, estend\u00e9ndose dende as costas do litoral ata o interior do pa\u00eds, localiz\u00e1ndose a 51\u00ba00'00\" de lonxitude Oeste e a 24\u00ba00'00\" de latitude Sur e no fuso horario de -3 horas en relaci\u00f3n a Greenwich. Tres cuartos do territorio at\u00f3panse por baixo do Tr\u00f3pico de Capricornio. \u00c9 ba\u00f1ado polo Oc\u00e9ano Atl\u00e1ntico.\nDivisi\u00f3ns administrativas.\nRelevo.\nUns 52% da superficie do estado at\u00f3pase por encima dos 600 metros sobre o nivel do mar; un 89% do total da superficie est\u00e1n por encima dos 300 metros; e soamente uns 3% est\u00e1n por baixo dos 200 metros de altitude. O relevo \u00e9 plano e levemente ondulado, con fortes elevaci\u00f3ns na Serra do Mar. Ese relevo est\u00e1 formado por unha forte depresi\u00f3n no litoral, planaltos no interior e depresi\u00f3n no centro do estado.\nEconom\u00eda.\nA econom\u00eda do Estado bas\u00e9ase nunha moderna agricultura (cana de azucre, millo, soia, trigo, caf\u00e9, mandioca), na industria (alimentos, papel e celulosa, autom\u00f3bil) e na extracci\u00f3n vexetal (madeira e \"erva-mate\"). Na fronteira do estado co Paraguai est\u00e1 a presa hidroel\u00e9ctrica de Itaipu, unha das m\u00e1is grandes do mundo en capacidade de xerar electricidade. A enerx\u00eda producida en Itaip\u00fa alimenta as industrias e cidades do estado e tam\u00e9n de estados veci\u00f1os, principalmente o estado de S\u00e3o Paulo."}
{"id": "4271", "revid": "56817", "url": "https://gl.wikipedia.org/wiki?curid=4271", "title": "1212", "text": "Outros.\nHistoria ano a ano"}
{"id": "4272", "revid": "98629", "url": "https://gl.wikipedia.org/wiki?curid=4272", "title": "1213", "text": "Nacementos.\n9 de marzo - Hugo IV, futuro duque de Borgo\u00f1a (m. 1271).\nMortes.\n12 de setembro - Pedro II de Arag\u00f3n na batalla de Muret.\nOutros.\nHistoria ano a ano"}
{"id": "4276", "revid": "34681", "url": "https://gl.wikipedia.org/wiki?curid=4276", "title": "1208", "text": "Nacementos.\nNace en Montpellier, Xaime I de Arag\u00f3n; (1208-1276)\nOutros.\nHistoria ano a ano"}
{"id": "4287", "revid": "89787", "url": "https://gl.wikipedia.org/wiki?curid=4287", "title": "Galaxia", "text": "Unha galaxia \u00e9 un sistema de estrelas, restos estelares, gases interestelares, po c\u00f3smico e materia escura ligados gravitacionalmente entre si. O termo \"galaxia\" prov\u00e9n do lat\u00edn \"galax\u012das\", que deriva do grego \"\" , que significa literalmente 'leitoso', en referencia \u00e1 V\u00eda L\u00e1ctea. As galaxias poden variar en tama\u00f1o dende as ananas que conte\u00f1en uns poucos miles (103) de estrelas ata as xigantes que poden chegar a ter un trill\u00f3n (1014) de estrelas, con cada unha destas orbitando o centro de masa da galaxia. As galaxias categor\u00edzanse segundo a s\u00faa morfolox\u00eda visual en el\u00edpticas, en espiral e irregulares. P\u00e9nsase que o n\u00facleo activo de moitas galaxias \u00e9 un burato negro. O burato negro central da V\u00eda L\u00e1ctea co\u00f1\u00e9cese co nome de Sagittarius A*, e ten unha masa catro mill\u00f3ns de veces maior que o Sol. A data de xullo de 2015, EGSY8p7 era a galaxia m\u00e1is vella e distante co\u00f1ecida con respecto a Terra, a unha distancia de 13\u00a0200 mill\u00f3ns de anos luz da Terra e observada como exist\u00eda 570 mill\u00f3ns de anos tralo Big Bang. Previamente, a data de maio de 2015, EGS-zs8-1 era a galaxia m\u00e1is remota co\u00f1ecida, a uns 13\u00a0100 mill\u00f3ns de anos luz e cun 15% estimado da masa da V\u00eda L\u00e1ctea. Desde abril de 2022 a galaxia m\u00e1is afastada co\u00f1ecida \u00e9 a HD1.\nExisten aproximadamente entre 170 mil mill\u00f3ns () e 200 mil mill\u00f3ns () de galaxias no universo observable. A maior\u00eda das galaxias son de entre 1000 ata 100\u00a0000 parsecs de di\u00e1metro e at\u00f3panse separadas entre elas a distancias da orde de mill\u00f3ns de parsecs (ou megaparsecs). O espazo entre galaxias cont\u00e9n un gas tenue cunha densidade media menor a un \u00e1tomo por metro c\u00fabico. A maior\u00eda de galaxias organ\u00edzanse gravitacionalmente en asociaci\u00f3ns co\u00f1ecidas como agrupaci\u00f3ns gal\u00e1cticas, c\u00famulos e superc\u00famulos. Nas maiores escalas estas asociaci\u00f3ns distrib\u00faense xeralmente en forma de filamentos rodeados de baleiros inmensos.\nEtimolox\u00eda.\nA orixe da palabra \"galaxia\" deriva do termo grego para a V\u00eda L\u00e1ctea, ' (\u03b3\u03b1\u03bb\u03b1\u03be\u03af\u03b1\u03c2 'leitoso') ou ' 'c\u00edrculo leitoso', pola s\u00faa aparencia no ceo en forma de banda de luz. Segundo a mitolox\u00eda grega, Zeus coloca o seu fillo nado dunha muller mortal, o pequeno H\u00e9rcules, no seo de Hera mentres ela dorme para que este beba o seu leite divino e se torne inmortal. Hera esperta durante a lactaci\u00f3n e dec\u00e1tase de que est\u00e1 alimentando un neno desco\u00f1ecido e af\u00e1stao dela, provocando que un chorro do seu leite saia despedido no ceo nocturno e produza a tenue franxa de luz co\u00f1ecida como V\u00eda L\u00e1ctea. Na literatura astron\u00f3mica adoita empregarse o nome propio \"Galaxia\" para referirse \u00e1 V\u00eda L\u00e1ctea, distingu\u00edndoa as\u00ed do resto de galaxias existentes no universo.\nWilliam Herschel creou o seu cat\u00e1logo de obxectos celestes en 1786 usando o termo \"nebulosa espiral\" para alg\u00fans obxectos, como por exemplo o M31, co\u00f1ecido posteriormente como a galaxia de Andr\u00f3meda. M\u00e1is tarde, no momento en que a s\u00faa verdadeira distancia comezou a ser avaliada, estes obxectos foron reco\u00f1ecidos como inmensos aglomerados de estrelas e pasaron a chamarse \"universos insulares\". Por\u00e9n, a palabra \"Universo\" pasou a entenderse co significado de totalidade da existencia, polo que esta expresi\u00f3n caeu en desuso e estes obxectos pasaron a denominarse \"galaxias\".\nHistoria da s\u00faa observaci\u00f3n.\nPrimeiras observaci\u00f3ns.\nNo s\u00e9culo V a. C. o fil\u00f3sofo grego Dem\u00f3crito afirmou que a banda brillante do ceo nocturno co\u00f1ecida como V\u00eda L\u00e1ctea poder\u00eda estar formada por estrelas distantes. Arist\u00f3teles por outra banda teorizou no s\u00e9culo IV a. C. que a V\u00eda L\u00e1ctea estaba causada pola \"ignici\u00f3n da fera exhalaci\u00f3n dunhas grandes e numerosas estrelas que se atopaban preto unhas doutras\", e que \"a ignici\u00f3n ti\u00f1a lugar na parte superior da atmosfera\". Posteriormente, no s\u00e9culo VI o fil\u00f3sofo neoplatonista Olimpiodoro o Novo foi cr\u00edtico con esta visi\u00f3n, argumentando que de atoparse a V\u00eda L\u00e1ctea entre a Terra e a L\u00faa como propuxo Arist\u00f3teles, ter\u00eda que apreciarse de forma distinta dende diferentes lugares da Terra e a distintas horas e presentar\u00eda paralaxe, non sendo este o caso. Con estes argumentos afirmou que a V\u00eda L\u00e1ctea ti\u00f1a que ser celestial, e non sublunar.\nSegundo Mohani Mohamed, o astr\u00f3nomo \u00e1rabe Alhazen fixo o primeiro intento de observaci\u00f3n e medida do paralaxe da V\u00eda L\u00e1ctea no s\u00e9culo X, e con isto determinou que xa que non presentaba dita paralaxe, atop\u00e1base lonxe da Terra e non pertenc\u00eda \u00e1 atmosfera. O seu contempor\u00e1neo persa Al Biruni escribiu que a V\u00eda L\u00e1ctea era \"unha colecci\u00f3n de fragmentos incontables da natureza das estrelas nebulosas\". O astr\u00f3nomo de Al-Andalus Avempace propuxo no s\u00e9culo XII que a V\u00eda L\u00e1ctea estaba composta de moitas estrelas de forma que case se tocaban unhas a outras, dando a impresi\u00f3n dunha imaxe continua polo efecto da refracci\u00f3n no material sublunar, citando a s\u00faa observaci\u00f3n da conxunci\u00f3n de X\u00fapiter e Marte como evidencia da ocorrencia deste feito cando dous obxectos se atopan preto o un do outro. M\u00e1is adiante, xa no s\u00e9culo XIV, Ibn Qayyim teorizou que a V\u00eda L\u00e1ctea era unha \"mir\u00edade de estrelas ananas moi xuntas entre elas na esfera das estrelas fixas\".\nAs primeiras probas emp\u00edricas sobre a V\u00eda L\u00e1ctea obt\u00edvoa no ano 1610 o astr\u00f3nomo italiano Galileo Galilei usando un telescopio para estudar a V\u00eda L\u00e1ctea, descubrindo as\u00ed que se compo\u00f1\u00eda dun inmenso n\u00famero de estrelas escasamente visibles. No ano 1750 o astr\u00f3nomo ingl\u00e9s Thomas Wright especulou (correctamente) na s\u00faa obra \"An original theory or new hypothesis of the Universe\" que a galaxia poder\u00eda ser un corpo rotatorio formado por un gran n\u00famero de estrelas que se manti\u00f1an xuntas por mor de forzas gravitacionais, de forma semellante ao sistema solar pero a unha escala moito maior, e que o disco de estrelas resultante desta agrupaci\u00f3n ver\u00edase como unha banda no ceo dende a perspectiva da Terra. Nunha disquisici\u00f3n de 1755, Immanuel Kant elaborou a idea de Wright sobre esta estrutura da V\u00eda L\u00e1ctea.\nNo ano 1785 William Hershel levou a cabo o primeiro proxecto para describir a forma da V\u00eda L\u00e1ctea e a posici\u00f3n do Sol nela, mediante un reconto do n\u00famero de estrelas nas diferentes rexi\u00f3ns do ceo, elaborando un diagrama da forma da galaxia que situaba o sistema solar preto do centro da mesma. Usando un sistema m\u00e1is refinado, Jacobus Kapteyn presentou en 1920 a imaxe da V\u00eda L\u00e1ctea como unha pequena galaxia elipsoide, duns 15\u00a0000 parsecs de di\u00e1metro, co Sol pr\u00f3ximo ao centro. Mediante outro m\u00e9todo diferente baseado na catalogaci\u00f3n de c\u00famulos globulares, Harlow Shapley chegou a unha imaxe radicalmente distinta, un disco plano cun di\u00e1metro aproximado duns 70\u00a0000 parsecs e co Sol lonxe do centro. Estas d\u00faas an\u00e1lises non tiveron en conta a absorci\u00f3n da luz por parte do po interestelar presente no plano gal\u00e1ctico. Robert Julius Trumpler cuantificou este efecto en 1930 ao estudar os c\u00famulos abertos, o que deu como resultado a imaxe final da V\u00eda L\u00e1ctea.\nFitos publicados no estudo das Galaxias son o \"Catalogue des N\u00e9buleuses et des Amas d'\u00c9toiles\" (Cat\u00e1logo de Nebulosas e C\u00famulos de Estrelas), publicado en 1774 polo astr\u00f3nomo franc\u00e9s Charles Messier, ou o Novo Cat\u00e1logo Xeral de Nebulosas e C\u00famulos de Estrelas (abreviado NGC), publicado en 1888 por John Louis Emil Dreyer. Moito m\u00e1is recente (1991), foi publicado o Terceiro Cat\u00e1logo de Referencia de Galaxias Brilantes (RC3).\nDistinci\u00f3n doutras nebulosas.\nUnhas poucas galaxias externas \u00e1 V\u00eda L\u00e1ctea son visibles no ceo nocturno sen necesidade de usar telescopios ou outros aparellos semellantes. No s\u00e9culo X o astr\u00f3nomo persa Al-Sufi realizou a primeira identificaci\u00f3n documentada da galaxia de Andr\u00f3meda, describ\u00edndoa como unha \"pequena nube\", e no ano 964 identificou a Gran Nube de Magall\u00e3es (tam\u00e9n de Magall\u00e1ns ou Magallanes) no seu libro titulado \"\u0633\u0648\u0631 \u0627\u0644\u0643\u0648\u0627\u0643\u0628 (Libro das Estrelas Fixas)\", que non ser\u00eda identificada polos europeos ata a viaxe de Fern\u00e3o de Magalh\u00e3es no s\u00e9culo XVI. Esta galaxia ser\u00eda posteriormente anotada de forma independente por Simon Marius no ano 1612.\nEn 1750 Thomas Wright especulou de forma correcta con que a V\u00eda L\u00e1ctea ti\u00f1a unha forma de disco plano, e que alg\u00fans dos c\u00famulos visibles no ceo nocturno eran outras \"V\u00edas L\u00e1cteas\" separadas dela. Posteriormente en 1755 Immanuel Kant empregou o termo \"Universos insulares\" para describir estes c\u00famulos de estrelas distantes.\nCara ao final do s\u00e9culo XVII Charles Messier compilou un cat\u00e1logo que conti\u00f1a os 109 obxectos celestiais m\u00e1is brillantes con aparencia nebulosa, e William Herschel realizou un cat\u00e1logo que describ\u00eda 5000 nebulosas. No ano 1845 William Parsons constru\u00edu un novo telescopio co que puido distinguir as nebulosas el\u00edpticas das espirais e identificou puntos focais individuais nalgunhas delas, acreditando as\u00ed a conxectura previa de Kant.\nNo ano 1912 Vesto Slipher realizou estudos espectrogr\u00e1ficos das nebulosas espirais m\u00e1is brillantes para determinar a s\u00faa composici\u00f3n, descubrindo que presentaban un efecto Doppler. Isto indicoulle que estas nebulosas estaban a moverse a un ritmo maior c\u00e1 velocidade das estrelas que el mesmo medira, afast\u00e1ndose da Terra.\nEn 1917 Heber Curtis observou a nova S Andromedae dentro da \"Gran Nebulosa de Andr\u00f3meda\", nome co que se co\u00f1ec\u00eda naquel momento a galaxia de Andr\u00f3meda. Revisando os seus rexistros fotogr\u00e1ficos atopou 11 novas m\u00e1is, apreciando que estas eran de media 10 magnitudes menos brillantes que outras que tiveran lugar dentro da V\u00eda L\u00e1ctea. Como resultado chegou \u00e1 estimaci\u00f3n de que estas novas se atopaban a unha distancia de 150\u00a0000\u00a0parsecs. Estes estudos lev\u00e1rono a ser un propo\u00f1ente da chamada hip\u00f3tese dos \"universos insulares\", que sosti\u00f1a que as nebulosas espirais eran en realidade galaxias independentes.\nNo ano 1920 tivo lugar o chamado \"Gran Debate\" entre Harlow Shapley e Heber Curtis, respecto a natureza da V\u00eda L\u00e1ctea, das nebulosas espirais e das dimensi\u00f3ns do Universo. Para apoiar a s\u00faa afirmaci\u00f3n de que a Gran nebulosa de Andr\u00f3meda era unha galaxia exterior, Curtis sinalou a aparencia das li\u00f1as escuras que semellaban as nubes de po na V\u00eda L\u00e1ctea, as\u00ed como o significante efecto Doppler apreciable.\nUns anos despois, no ano 1922, o astr\u00f3nomo estoniano Ernst \u00d6pik obtivo unha determinaci\u00f3n de distancia que apoiaba a teor\u00eda de que a nebulosa de Andr\u00f3meda era realmente un obxecto extra-gal\u00e1ctico distante. Usando o telescopio de 100\u00a0polgadas do Observatorio do Monte Wilson, Edwin Hubble determinou que as partes exteriores dalgunhas nebulosas espirais eran colecci\u00f3ns de estrelas individuais e identificou algunhas variables cefeidas, o que lle permitiu estimar a distancia ata as nebulosas e indicou que se atopaban demasiado lonxe como para formar parte da V\u00eda L\u00e1ctea. En 1936 Hubble realizou unha clasificaci\u00f3n da morfolox\u00eda gal\u00e1ctica que ser\u00eda a base das investigaci\u00f3ns modernas neste campo.\nInvestigaci\u00f3ns modernas.\nEn 1944 Hendrik C. van de Hulst predixo que a radiaci\u00f3n de microondas con lonxitude de onda de 21 cm ser\u00eda detectable a partir do gas at\u00f3mico interestelar de hidr\u00f3xeno, feito observado por primeira vez no ano 1951. Esta radiaci\u00f3n non resulta afectada pola absorci\u00f3n do po, polo que o efecto Doppler observable pode empregarse para determinar o movemento do gas dentro da galaxia. Estas observaci\u00f3ns deron p\u00e9 \u00e1 hip\u00f3tese da existencia dunha estrutura de barra no centro da V\u00eda L\u00e1ctea. Grazas \u00e1s melloras posteriores nos radiotelescopios, o gas de hidr\u00f3xeno puido estudarse tam\u00e9n noutras galaxias. Na d\u00e9cada dos anos 1970 Vera Rubin descubriu unha discrepancia entre a velocidade de rotaci\u00f3n gal\u00e1ctica e a predici\u00f3n da mesma por medio da observaci\u00f3n do gas e da masa das estrelas, dando lugar posteriormente \u00e1 explicaci\u00f3n da presenza de grandes cantidades de materia escura non visible. O concepto co\u00f1ecido como curva de rotaci\u00f3n universal das espirais amosa que este problema \u00e9 ubicuo neste tipo de obxectos estelares.\nXa a comezos da d\u00e9cada dos anos 1990, o telescopio espacial Hubble recadou unha serie de observaci\u00f3ns e datos importantes. Entre outras cuesti\u00f3ns, os datos do Hubble axudaron a establecer que a materia escura que falta na nosa galaxia non est\u00e1 composta soamente de estrelas pequenas con escaso brillo inherente. A imaxe \"Hubble Deep Field\", feita por medio dunha exposici\u00f3n extremadamente longa dunha parte relativamente baleira do ceo, forneceu evidencias de que existen ao redor de 125\u00a0000 mill\u00f3ns (1,25 x 1011) de galaxias no Universo. As melloras posteriores na tecnolox\u00eda de detecci\u00f3n do espectro electromagn\u00e9tico invisible en forma de radiotelescopios, c\u00e1maras infravermellas e telescopios de raios X, permitiron a detecci\u00f3n doutras galaxias que o Hubble non conseguira detectar previamente. En particular diversas investigaci\u00f3ns da zona de evitaci\u00f3n, a rexi\u00f3n do ceo bloqueada pola V\u00eda L\u00e1ctea, revelaron a existencia dunha serie de galaxias desco\u00f1ecidas ata ese momento.\nNomenclatura.\nExisten decenas de miles de galaxias catalogadas, pero s\u00f3 algunhas delas te\u00f1en nomes populares de uso com\u00fan, como por exemplo a galaxia de Andr\u00f3meda, as nubes de Magallanes, a galaxia Remu\u00ed\u00f1o ou a galaxia do Sombreiro. Os astr\u00f3nomos traballan con diversos cat\u00e1logos, nos que a maior\u00eda das galaxias m\u00e1is co\u00f1ecidas se listan seguindo determinados criterios de numeraci\u00f3n en cada caso. A Uni\u00f3n Astron\u00f3mica Internacional determina que a designaci\u00f3n das galaxias debe consistir de polo menos d\u00faas partes: o acr\u00f3nimo ou c\u00f3digo que especifica o cat\u00e1logo ou colecci\u00f3n de fontes onde se describe a galaxia, e unha serie alfanum\u00e9rica de caracteres que identifican de forma \u00fanica o obxecto dentro do cat\u00e1logo. Alg\u00fans dos cat\u00e1logos m\u00e1is reco\u00f1ecidos son o Cat\u00e1logo Messier, o NGC (\"New General Catalogue\"), o IC (\"Index Catalogue\"), o CGCG (\"Catalogue of Galaxies and of Clusters of Galaxies\"), o MCG (\"Morphological Catalogue of Galaxies\") e o UGC (\"Uppsala General Catalogue of Galaxies\").\nTipos segundo a morfolox\u00eda.\nAs galaxias clasif\u00edcanse en tres tipos segundo a s\u00faa forma visible: el\u00edpticas, en espiral e irregulares. A secuencia Hubble d\u00e1 unha descrici\u00f3n m\u00e1is extensiva dos tipos de galaxias base\u00e1ndose na s\u00faa aparencia. Esta secuencia c\u00e9ntrase exclusivamente na forma morfol\u00f3xica e visual das galaxias, polo que non ten en conta certas caracter\u00edsticas das mesmas, como poden ser o ritmo de formaci\u00f3n de estrelas nas galaxias de gromos estelares, ou a actividade presente nos n\u00facleos das galaxias activas.\nGalaxias el\u00edpticas.\nO sistema de clasificaci\u00f3n do Hubble clasifica as galaxias el\u00edpticas en base \u00e1 curva da s\u00faa elipse, dende as E0 que son case esf\u00e9ricas ata as E7 que presentan unha grande elongaci\u00f3n. Estas galaxias te\u00f1en un perfil elipsoidal que lles d\u00e1 unha aparencia el\u00edptica sen importar o \u00e1ngulo de visi\u00f3n. A s\u00faa aparencia apenas amosa unha estrutura e habitualmente pos\u00faen pouca materia interestelar. Por mor disto, este tipo de galaxias presentan unha baixa proporci\u00f3n de c\u00famulos abertos e un ritmo reducido de formaci\u00f3n de novas estrelas. Est\u00e1n dominadas por estrelas xa evolucionadas que orbitan o centro com\u00fan de gravidade en direcci\u00f3ns aleatorias e que conte\u00f1en baixas cantidades de elementos pesados. Neste aspecto este tipo de galaxias presentan unha certa semellanza aos c\u00famulos globulares m\u00e1is pequenos que elas.\nAs maiores galaxias deste tipo son as xigantes el\u00edpticas. Crese que a formaci\u00f3n das galaxias el\u00edpticas \u00e9 debido \u00e1 interacci\u00f3n de galaxias, resultando nunha colisi\u00f3n e nunha fusi\u00f3n das mesmas. Poden medrar ata tama\u00f1os enormes en comparaci\u00f3n coas galaxias en espiral, e as xigantes el\u00edpticas adoitan atoparse preto do n\u00facleo dos grandes c\u00famulos de galaxias. As galaxias de gromos estelares son o resultado destas colisi\u00f3ns e poden causar a formaci\u00f3n dunha galaxia el\u00edptica.\nGalaxias de capas.\nAs galaxias de capas son un tipo de galaxias el\u00edpticas nas que as estrelas presentes no halo da galaxia sit\u00faanse en capas conc\u00e9ntricas. Ao redor dunha d\u00e9cima parte das galaxias el\u00edpticas te\u00f1en unha estrutura de capas, feito non observado nas galaxias en espiral. As investigaci\u00f3ns sobre as estruturas en forma de capas indican que estas se desenvolven cando unha galaxia meirande absorbe a outra galaxia compa\u00f1eira de menor tama\u00f1o. Cando os centros das d\u00faas galaxias se achegan entre eles, comezan a oscilar ao redor dun punto central, e esta oscilaci\u00f3n crea ondas gravitacionais que forman as capas de estrelas. Como exemplo, a galaxia NGC 3923 ten m\u00e1is de vinte destas capas.\nGalaxias en espiral.\nAs galaxias en espiral presentan unha forma que semella a dun remu\u00ed\u00f1o de estrelas que xiran ao redor dun bulbo central. Malia que as estrelas e demais material contido neste tipo de galaxias residen na s\u00faa maior\u00eda nun plano, a maior\u00eda da masa das galaxias en espiral existe nun halo case esf\u00e9rico de materia escura que se estende m\u00e1is al\u00f3 da compo\u00f1ente visible, como demostra o concepto da curva de rotaci\u00f3n universal.\nNo esquema de clasificaci\u00f3n do Hubble as galaxias en espiral l\u00edstanse como tipo \"S\", seguidas dunha letra (\"a\", \"b\" ou \"c\") que indica o grao de axuste que presentan os brazos espirais e o tama\u00f1o do bulbo central. Nesta clasificaci\u00f3n, as galaxias de tipo \"Sa\" te\u00f1en brazos xuntos entre si e pouco definidos, cunha rexi\u00f3n central relativamente grande, mentres que as de tipo \"Sc\" te\u00f1en brazos abertos ben definidos e unha rexi\u00f3n central pequena. As galaxias con brazos pouco definidos denom\u00ednanse en ocasi\u00f3ns galaxias en espiral floculares, mentres que as que te\u00f1en os brazos espirais ben definidos ch\u00e1manse galaxias en espiral de gran dese\u00f1o. Segundo un estudo do \"International Centre for Radio Astronomy Research\" de Perth, o motivo de que algunhas galaxias en espiral sexan grosas e te\u00f1an grandes bulbos centrais mentres que outras sexan discos planos deber\u00edase \u00e1 diferenza na velocidade de rotaci\u00f3n de cada tipo de galaxia.\nNeste tipo de galaxias os brazos espirais te\u00f1en unha forma aproximada de espiral logar\u00edtmica, padr\u00f3n que se demostra de forma te\u00f3rica como causa dunha perturbaci\u00f3n nunha masa uniforme de estrelas rotatorias. Ao igual que as estrelas, os brazos espirais rotan a redor do centro, pero a unha velocidade angular constante. Estes brazos consid\u00e9ranse zonas de materia de alta densidade, ou \"ondas de densidade\". Segundo as estrelas se moven a trav\u00e9s dun brazo, a velocidade espacial de cada sistema estelar modif\u00edcase pola forza gravitacional da maior densidade. Os brazos son visibles debido a que a alta densidade facilita a formaci\u00f3n de estrelas, polo que neles residen moitas estrelas novas e brillantes.\nGalaxias en espiral barradas.\nUnha gran maior\u00eda das galaxias en espiral, inclu\u00edndo a V\u00eda L\u00e1ctea, te\u00f1en unha banda central linear en forma de barra que se estende dende o n\u00facleo cara ao exterior ata que se une \u00e1 estrutura de brazos espirais. No esquema de clasificaci\u00f3n Hubble estas galaxias en espiral barradas des\u00edgnanse co identificador \"SB\", seguido dunha letra min\u00fascula (\"a\", \"b\" ou \"c\") que indica a forma dos brazos espirais, de forma semellante \u00e1 categorizaci\u00f3n das galaxias en espiral normais. As conxecturas sobre a formaci\u00f3n destas \"barras\" indican que ser\u00edan estruturas temporais que se dan como resultado dunha onda de densidade que irradia cara ao exterior do n\u00facleo ou ben debidas \u00e1 interacci\u00f3n de mareas con outra galaxia. Moitas das galaxias en espiral barradas son galaxias activas, posiblemente como resultado dun proceso de canalizaci\u00f3n de gas a trav\u00e9s dos brazos cara ao n\u00facleo.\nA propia V\u00eda L\u00e1ctea \u00e9 unha galaxia en espiral barrada, con forma de disco. Mide uns 30\u00a0000 parsecs de di\u00e1metro e ten un ancho de 1000 parsecs. Cont\u00e9n ao redor de 200\u00a0000 mill\u00f3ns (2\u00d71011) de estrelas, e ten unha masa total aproximada de 600\u00a0000 mill\u00f3ns (6\u00d71011) de veces a masa do Sol.\nGalaxias ananas.\nMalia prominencia das grandes galaxias en espiral e el\u00edpticas, a maior\u00eda das galaxias presentes no Universo son galaxias ananas. Estas galaxias son relativamente pequenas en comparaci\u00f3n con outras formaci\u00f3ns, cun tama\u00f1o dunha cent\u00e9sima parte da V\u00eda L\u00e1ctea, e contendo tan s\u00f3 uns poucos miles de mill\u00f3ns de estrelas cada unha. As galaxias ananas ultra compactas foron descubertas a comezos do s\u00e9culo XXI e te\u00f1en unha lonxitude de tan s\u00f3 100\u00a0parsecs.\nMoitas das galaxias ananas orbitan unha \u00fanica galaxia maior. A V\u00eda L\u00e1ctea ten polo menos unha ducia destas galaxias sat\u00e9lite, a\u00ednda que as estimaci\u00f3ns indican que en realidade hai varios centos m\u00e1is de galaxias sat\u00e9lite da V\u00eda L\u00e1ctea a\u00ednda por descubrir. As galaxias ananas tam\u00e9n se clasifican como el\u00edpticas, en espiral ou irregulares. Debido a que as ananas el\u00edpticas apenas presentan semellanzas coas grandes el\u00edpticas, a mi\u00fado denom\u00ednanse galaxias ananas esferoides no seu lugar.\nUn estudo de 27 galaxias veci\u00f1as da V\u00eda L\u00e1ctea indicou que en t\u00f3dalas galaxias ananas a masa central \u00e9 de aproximadamente 10 mill\u00f3ns de veces a masa solar, independentemente de se a galaxia pos\u00fae miles ou mill\u00f3ns de estrelas. Isto contrib\u00fae \u00e1 hip\u00f3tese de que as galaxias est\u00e1n formadas na s\u00faa maior\u00eda por materia escura, e que o tama\u00f1o m\u00ednimo destas indica a existencia dunha especie de materia escura morna non coalescente a pequena escala.\nOutros tipos de galaxias.\nGalaxias en interacci\u00f3n.\nAs interacci\u00f3ns entre galaxias son relativamente frecuentes e poden chegar a ter un papel importante na evoluci\u00f3n das mesmas. A aproximaci\u00f3n dunha galaxia a outra sen chegar a producir unha colisi\u00f3n pode provocar distorsi\u00f3ns nas mesmas debido a interacci\u00f3ns de mareas, e pode causar un intercambio de gas e po entre elas. As colisi\u00f3ns ocorren cando d\u00faas galaxias pasan directamente a trav\u00e9s unha da outra e pos\u00faen un momento relativo suficiente para non fusionarse. Polo xeral as estrelas das galaxias en interacci\u00f3n non coliden entre elas, pero os gases interestelares e o po c\u00f3smico de \u00e1mbalas d\u00faas si interact\u00faan, desencadeando en ocasi\u00f3ns a formaci\u00f3n de novas estrelas. Estas colisi\u00f3ns poden distorsionar severamente a forma das galaxias, formando barras, aneis ou estruturas en forma de colas.\nNo caso das fusi\u00f3ns gal\u00e1cticas, o momento relativo das d\u00faas galaxias en interacci\u00f3n non \u00e9 suficiente como para permitir que se atravesen a unha \u00e1 outra. No seu lugar as d\u00faas galaxias fusi\u00f3nanse de forma gradual para formar unha \u00fanica galaxia meirande. As fusi\u00f3ns poden dar lugar a cambios significantes na morfolox\u00eda en comparaci\u00f3n coa das galaxias orixinais. Nos casos nos que unha das galaxias \u00e9 moito maior ca outra, o resultado da fusi\u00f3n co\u00f1\u00e9cese como \"canibalismo\". Neste tipo de situaci\u00f3ns a galaxia maior mantense relativamente intacta trala fusi\u00f3n, mentres que a galaxia m\u00e1is pequena r\u00e1chase en pedazos. A V\u00eda L\u00e1ctea at\u00f3pase actualmente en proceso de canibalizar a galaxia anana el\u00edptica Sagittarius e a galaxia anana Canis Major.\nGalaxias de gromo estelar.\nAs estrelas f\u00f3rmanse dentro das galaxias dende unha reserva de gas fr\u00edo que forma nubes moleculares xigantes. As observaci\u00f3ns dalgunhas galaxias amosaron que algunhas delas forman estrelas a un gran ritmo. Este tipo de galaxias co\u00f1\u00e9cense como galaxias de gromo estelar (en ingl\u00e9s: \"starbust\"). No caso de prolongarse este elevado ritmo de formaci\u00f3n, estas galaxias consumir\u00edan a s\u00faa reserva de gas nun per\u00edodo de tempo menor que a esperanza de vida das propias galaxias, polo que esta actividade de gromo estelar adoita durar s\u00f3 ao redor de dez mill\u00f3ns de anos, un per\u00edodo de tempo relativamente breve para unha galaxia. As galaxias de gromo estelar eran m\u00e1is com\u00fans nos comezos da historia do Universo, e est\u00edmase que actualmente contrib\u00faen nun 15% da produci\u00f3n total de estrelas.\nAs galaxias de gromo estelar caracter\u00edzanse por ter concentraci\u00f3ns de po c\u00f3smico e gases, e pola aparici\u00f3n de estrelas de nova formaci\u00f3n, inclu\u00edndo estrelas masivas que ionizan as nubes pr\u00f3ximas a elas creando rexi\u00f3ns H II. Estas estrelas masivas producen explosi\u00f3ns de supernovas, que dan como resultado a expansi\u00f3n dos restos destas supernovas que interact\u00faan cos gases que se atopan ao seu arredor. Isto comeza unha reacci\u00f3n en cadea de formaci\u00f3n de estrelas que se estende a trav\u00e9s de toda a rexi\u00f3n gasosa. A actividade de gromo estelar remata cando o gas dispo\u00f1ible se dispersa ou se consome case por completo.\nOs gromos estelares adoitan asociarse coas galaxias en interacci\u00f3n ou en proceso de fusi\u00f3n. O exemplo protot\u00edpico destas interacci\u00f3ns \u00e9 a galaxia M82, que experimentou un encontro coa meirande M81. As galaxias irregulares tam\u00e9n adoitan posu\u00edr rexi\u00f3ns de actividade de gromo estelar.\nGalaxias de n\u00facleo activo.\nUnha porci\u00f3n das galaxias visibles clasif\u00edcanse como activas. Nestas galaxias unha parte significativa da emisi\u00f3n total de enerx\u00eda da galaxia procede dunha fonte diferente \u00e1s estrelas, po e os gases.\nO modelo est\u00e1ndar para os n\u00facleos de galaxias activas bas\u00e9ase nun disco de acreci\u00f3n que se forma ao redor dun burato negro supermasivo na rexi\u00f3n do n\u00facleo. A radiaci\u00f3n dun n\u00facleo gal\u00e1ctico activo \u00e9 a resultante da enerx\u00eda gravitacional da materia ao caer dende o disco ata o burato negro. Aproximadamente nun 10% destes obxectos prod\u00facense un par de chorros de enerx\u00eda diametralmente opostos que emiten part\u00edculas dende o n\u00facleo a velocidades pr\u00f3ximas a velocidade da luz. O mecanismo que produce estes chorros non se co\u00f1ece con exactitude.\nAs galaxias activas que emiten radiaci\u00f3n de grande enerx\u00eda na forma de raios X clasif\u00edcanse como galaxias Seyfert ou qu\u00e1sares dependendo da s\u00faa luminosidade.\n\"Blazars\".\nOs \"blazars\" son galaxias activas con chorros relativistas que apuntan en direcci\u00f3n \u00e1 Terra. Unha radiogalaxia emite frecuencias de radio dende estes chorros relativistas. Existe un modelo unificado para este tipo de galaxias activas que explica as s\u00faas diferenzas en base ao \u00e1ngulo de visi\u00f3n do observador.\n\"LINERs\".\nAs rexi\u00f3ns de li\u00f1as de emisi\u00f3n nuclear de baixa ionizaci\u00f3n (\"LINERs\" polas s\u00faas siglas en ingl\u00e9s) te\u00f1en unha posible relaci\u00f3n cos n\u00facleos gal\u00e1cticos activos e cos gromos estelares. A emisi\u00f3n dende as galaxias de tipo \"LINER\" est\u00e1n dominadas por elementos de baixa ionizaci\u00f3n. Aproximadamente un terzo das galaxias pr\u00f3ximas \u00e1 V\u00eda L\u00e1ctea conte\u00f1en n\u00facleos de tipo \"LINER\".\nSeyfert.\nAs galaxias Seyfert son un dos dous grandes grupos de galaxias activas xunto aos qu\u00e1sares. Os n\u00facleos destas galaxias son moi luminosos e emiten radiaci\u00f3n electromagn\u00e9tica. Estas galaxias te\u00f1en un brillo superficial moi alto, e o seu espectro revela fortes li\u00f1as de emisi\u00f3n de alta ionizaci\u00f3n. Malia estas propiedades as s\u00faas galaxias anfitrioas son de doada detecci\u00f3n, ao contrario que no caso dos qu\u00e1sares. As galaxias Seyfert suman ao redor dun 10% de t\u00f3dalas galaxias co\u00f1ecidas. Cando se observan baixo un espectro de luz visible, a maior\u00eda destas galaxias te\u00f1en unha aparencia semellante \u00e1s galaxias en espiral, pero cando se estudan baixo outras lonxitudes de onda pode apreciarse como a luminosidade dos seus n\u00facleos \u00e9 equivalente \u00e1 luminosidade de galaxias enteiras do tama\u00f1o da V\u00eda L\u00e1ctea.\nQu\u00e1sares.\nOs qu\u00e1sares (do ingl\u00e9s \"quasi-stellar radio sources\" 'fontes de radio cuasiestelares') son os obxectos de n\u00facleo gal\u00e1ctico activo m\u00e1is distantes e de maior enerx\u00eda co\u00f1ecidos. Os cu\u00e1sars son extremadamente luminosos e foron identificados por primeira vez como fontes de enerx\u00eda electromagn\u00e9tica cun gran desprazamento cara ao vermello (\"redshift\"), inclu\u00edndo ondas de radio e luz visible, que inicialmente presentan m\u00e1is semellanzas apreciables \u00e1s estrelas que \u00e1s galaxias. A s\u00faa luminosidade pode chegar a ser cen veces maior que a da V\u00eda L\u00e1ctea. A maior\u00eda dos qu\u00e1sares form\u00e1ronse aproximadamente hai 12\u00a0000 mill\u00f3ns de anos, sendo a causa m\u00e1is com\u00fan desta formaci\u00f3n as colisi\u00f3ns entre galaxias.\nGalaxias infravermellas luminosas.\nAs galaxias infravermellas luminosas (LIRGs nas s\u00faas siglas en ingl\u00e9s) son galaxias con luminosidades superiores a . As LIRGs son m\u00e1is abundantes que as galaxias de gromo estelar, as galaxias Seyfert e os qu\u00e1sares a luminosidades comparables. Estas galaxias emiten m\u00e1is enerx\u00eda na lonxitude de onda infravermella que no resto de lonxitudes de ondas combinadas. As galaxias con luminosidades superiores a denom\u00ednanse \"galaxias infravermellas ultraluminosas\" (ULIRGs). Moitas das LIRGs e ULIRGs est\u00e1n sometidas a interacci\u00f3ns e disrupci\u00f3ns, e moitas delas xeran ao redor de 100 novas estrelas ao ano, o que contrib\u00fae ao seu gran nivel de luminosidade.\nFormaci\u00f3n e evoluci\u00f3n.\nFormaci\u00f3n.\nOs modelos cosmol\u00f3xicos modernos dos primeiros tempos do Universo est\u00e1n baseados na teor\u00eda do Big Bang. Ao redor dos 300\u00a0000 anos despois deste evento, comezaron a formarse \u00e1tomos de hidr\u00f3xeno e helio nun evento chamado recombinaci\u00f3n. Case todo o hidr\u00f3xeno era neutro (non ionizado) e absorb\u00eda doadamente a luz, polo que a\u00ednda non se formaran estrelas nese momento. Como resultado disto, este per\u00edodo foi denominado \"\u00e9poca escura\". Foi a partir de flutuaci\u00f3ns da densidade (ou irregularidades anis\u00f3tropicas) nesta materia primordial como comezaron a aparecer estruturas maiores. Masas de materia bari\u00f3nica comezaron a condensarse dentro dos halos de materia escura fr\u00eda. Estas estruturas primordiais converter\u00edanse finalmente nas galaxias que podemos ver na actualidade.\nNo ano 2006 atop\u00e1ronse evidencias da aparici\u00f3n temper\u00e1 das galaxias cando se descubriu que a galaxia IOK-1 ti\u00f1a un desprazamento cara ao vermello pouco corrente de 6,96, correspondente a uns 750 mill\u00f3ns de anos despois do Big Bang, convert\u00e9ndoa na galaxia m\u00e1is distante e primordial observable ata ese momento. Mentres que alg\u00fans cient\u00edficos te\u00f1en afirmado que outros obxectos (como a galaxia Abell 1835 IR1916) te\u00f1en maiores desprazamentos cara ao vermello e polo tanto vense nunha etapa m\u00e1is temper\u00e1 da evoluci\u00f3n do Universo, as estimaci\u00f3ns de idade e composici\u00f3n de IOK-1 establec\u00e9ronse de forma m\u00e1is fiable. En decembro do ano 2012 un equipo de astr\u00f3nomos informou que a galaxia UDFj-39546284 era a galaxia m\u00e1is distante co\u00f1ecida, cun valor de desviaci\u00f3n cara ao vermello de 11,9. Est\u00edmase que esta galaxia xa exist\u00eda uns 380 mill\u00f3ns de anos tras o Big Bang (hai uns 13\u00a0200 mill\u00f3ns de anos), e at\u00f3pase a uns 13,42 mil mill\u00f3ns de anos luz de distancia da Terra. En maio de 2015 a galaxia EGS-zs8-1 era a m\u00e1is distante e antiga co\u00f1ecida, formada 670 mill\u00f3ns de anos tralo Big Bang. A luz procedente de EGS-zs8-1 tardou 13\u00a0000 mill\u00f3ns de anos en chegar \u00e1 Terra, e at\u00f3pase actualmente a 30\u00a0000 mill\u00f3ns de anos luz de distancia debido \u00e1 expansi\u00f3n do Universo. A existencia deste tipo de protogalaxias suxire que a s\u00faa formaci\u00f3n tivo lugar na chamada \"\u00e9poca escura\".\nO proceso detallado polo cal se formaron as primeiras galaxias \u00e9 unha das principais preguntas abertas da astrof\u00edsica. As teor\u00edas div\u00eddense en d\u00faas categor\u00edas: de arriba cara a abaixo e de abaixo cara a arriba. Nas teor\u00edas de arriba cara a abaixo, como por exemplo no modelo ELS, as protogalaxias form\u00e1ronse nun colapso simult\u00e1neo a grande escala que durou ao redor de cen mill\u00f3ns de anos. Nas teor\u00edas de abaixo cara a arriba, como por exemplo no modelo SZ, pequenas estruturas como os c\u00famulos globulares form\u00e1ronse primeiro e despois unha serie deste tipo de corpos formaron por acreci\u00f3n unha galaxia meirande.\nUnha vez que as protogalaxias comezaron a formarse e se contraeron, o primeiro halo de estrelas (chamadas estrelas de Poboaci\u00f3n III) apareceu no seu interior. Estas estrelas estaban compostas case na s\u00faa totalidade por hidr\u00f3xeno e helio, e pod\u00edan ter sido masivas. Estas enormes estrelas consumiron rapidamente as s\u00faas reservas de combustible, convert\u00e9ndose en supernovas e liberando elementos pesados ao medio interestelar. Esta primeira xeraci\u00f3n de estrelas re-ionizou o hidr\u00f3xeno neutral que as rodeaba, creando burbullas de espazo en expansi\u00f3n a trav\u00e9s das que a luz pod\u00eda viaxar de forma doada.\nEn xu\u00f1o de 2015 un equipo de astr\u00f3nomos recadou evidencias da existencia de estrelas de Poboaci\u00f3n III na galaxia Cosmos Redshift 7 a un valor de \"z\" = 6,60. Este tipo de estrelas existiron probablemente nos comezos do universo e poder\u00edan ter sido as que comezaron a produci\u00f3n de elementos qu\u00edmicos m\u00e1is pesados c\u00f3 hidr\u00f3xeno, necesarios para a formaci\u00f3n posterior de planetas.\nEvoluci\u00f3n.\nNos mil mill\u00f3ns de anos de formaci\u00f3n dunha galaxia comezan a aparecer estruturas clave: c\u00famulos globulares, o burato negro central supermasivo, e un bulbo gal\u00e1ctico de estrelas de Poboaci\u00f3n II pobres en metais. A creaci\u00f3n dun burato negro supermasivo semella ter un papel fundamental regulando de xeito activo o crecemento das galaxias limitando a cantidade total de materia adicional engadida. Durante esta \u00e9poca temper\u00e1 as galaxias som\u00e9tense a unha gran formaci\u00f3n de estrelas.\nDurante os seguintes dous mil mill\u00f3ns de anos, a materia acumulada as\u00e9ntase nun disco gal\u00e1ctico. Unha galaxia continuar\u00e1 absorbendo material procedente de nubes de alta velocidade e galaxias ananas ao longo de toda s\u00faa vida. Esta materia \u00e9 principalmente hidr\u00f3xeno e helio. O ciclo de nacemento e morte estelar aumenta lentamente a abundancia de elementos pesados, permitindo finalmente a formaci\u00f3n de planetas.\nA evoluci\u00f3n das galaxias pode verse afectada de forma significativa por interacci\u00f3ns e colisi\u00f3ns. As fusi\u00f3ns de galaxias foron com\u00fans durante a primeira \u00e9poca do universo, na que a meirande parte das galaxias ti\u00f1an unha morfolox\u00eda peculiar. Tendo en conta as distancias existentes entre as estrelas, a gran maior\u00eda dos sistemas estelares pertencentes a galaxias en colisi\u00f3n non resultan afectados por esta interacci\u00f3n. Por\u00e9n, a perda gravitacional do gas e po interestelar que forman os brazos en espiral produce unha longa serie de estrelas co\u00f1ecidas como \"colas de marea\". Exemplos desas formaci\u00f3ns poden verse en NGC 4676 ou nas Galaxias Antennae.\nComo exemplo desta interacci\u00f3n, a V\u00eda L\u00e1ctea e a pr\u00f3xima galaxia de Andr\u00f3meda est\u00e1n mov\u00e9ndose a unha cara \u00e1 outra a uns 130\u00a0km/s, e dependendo dos movementos laterais, poder\u00edan colidir dentro duns cinco ou seis mil mill\u00f3ns de anos. A\u00ednda que a V\u00eda L\u00e1ctea nunca chocou con outra galaxia tan grande como a de Andr\u00f3meda antes, si hai evidencias de diversas colisi\u00f3ns con galaxias ananas m\u00e1is pequenas.\nEstas interacci\u00f3ns a grande escala son pouco frecuentes, e a medida que pasa o tempo as fusi\u00f3ns de dous sistemas do mesmo tama\u00f1o fanse menos com\u00fans. As galaxias m\u00e1is brillantes permaneceron practicamente sen cambios durante os \u00faltimos miles de mill\u00f3ns de anos, e a taxa neta de formaci\u00f3n de estrelas probablemente chegou ao seu m\u00e1ximo hai dez mil mill\u00f3ns de anos.\nTendencias futuras.\nAs galaxias en espiral como a V\u00eda L\u00e1ctea producen novas xeraci\u00f3ns de estrelas cando te\u00f1en densas nubes moleculares de hidr\u00f3xeno interestelar nos seus brazos. As galaxias el\u00edpticas est\u00e1n xa en gran parte desprovistas deste gas, e polo tanto apenas forman novas estrelas. A subministraci\u00f3n de material para a formaci\u00f3n de estrelas \u00e9 finita, e unha vez que as estrelas converten as reservas dispo\u00f1ibles de hidr\u00f3xeno en elementos m\u00e1is pesados, a formaci\u00f3n de novas estrelas remata.\nAg\u00e1rdase que a actual era de formaci\u00f3n de estrelas contin\u00fae durante uns cen mil mill\u00f3ns de anos, e despois a \"era estelar\" perder\u00e1 forza duns dez bill\u00f3ns a uns cen bill\u00f3ns de anos, cando as estrelas m\u00e1is pequenas e con m\u00e1is vida do Universo, as diminutas ananas vermellas, comecen a esvaecerse. Ao final da era estelar, as galaxias estar\u00e1n compostas de obxectos compactos: ananas marr\u00f3ns, ananas brancas arrefriando ou xa fr\u00edas (\"ananas negras\"), estrelas de neutr\u00f3ns e buratos negros. Finalmente, como resultado da relaxaci\u00f3n gravitacional, todas as estrelas ou ben caer\u00e1n en buratos negros centrais supermasivos ou ser\u00e1n expulsadas cara ao espazo intergal\u00e1ctico como resultado de colisi\u00f3ns.\nEstruturas a maior escala.\nOs estudos do espazo profundo amosan que as galaxias adoitan atoparse en grupos e c\u00famulos. As galaxias solitarias que non te\u00f1an interactuado de forma significativa con outras galaxias de tama\u00f1o semellante durante os \u00faltimos mil mill\u00f3ns de anos son relativamente escasas. S\u00f3 un 5% das galaxias estudadas observ\u00e1ronse como verdadeiramente illadas. Por\u00e9n, estas formaci\u00f3ns illadas poden ter interactuado e incluso fusionado con outras galaxias no pasado, e poden estar a\u00ednda orbitadas por galaxias sat\u00e9lites m\u00e1is pequenas. As galaxias illadas poden producir estrelas a un ritmo maior c\u00f3 normal, xa que o gas que conte\u00f1en non resulta afectado por ningunha outra galaxia pr\u00f3xima a elas.\nNa maior escala posible o Universo est\u00e1 en continua expansi\u00f3n, o que resulta nun incremento na separaci\u00f3n entre as galaxias individuais. As agrupaci\u00f3ns entre galaxias superan esta expansi\u00f3n a escalas locais por medio da atracci\u00f3n gravitacional. Estas agrupaci\u00f3ns form\u00e1ronse nos comezos do Universo cando as diferentes masas de materia escura achegaron as s\u00faas respectivas galaxias entre elas e deron lugar a fusi\u00f3ns e c\u00famulos a grande escala. Este proceso continuo de fusi\u00f3n, as\u00ed como a afluencia de gas absorbido, quenta o medio intergal\u00e1ctico dentro dun c\u00famulo ata temperaturas moi elevadas que poden acadar entre 30 e 100 megakelvins. Aproximadamente entre o 70 e o 80% da masa dun c\u00famulo \u00e9 en forma de materia escura, con entre un 10 e un 30% consistente neste gas quente, e a pequena porcentaxe restante en forma de galaxias.\nA maior\u00eda das galaxias est\u00e1n ligadas gravitacionalmente a unha serie doutras galaxias. Forman unha distribuci\u00f3n xer\u00e1rquica de tipo fractal de estruturas en c\u00famulo, sendo as asociaci\u00f3ns m\u00e1is pequenas grupos peri\u00f3dicos. Estes grupos son o tipo de c\u00famulo gal\u00e1ctico m\u00e1is com\u00fan e conte\u00f1en a maior\u00eda das galaxias e masas bari\u00f3nicas do Universo. Para manter a uni\u00f3n gravitacional nestes grupos cada galaxia membro debe ter unha velocidade suficientemente baixa para previr que se escape. De non existir a suficiente enerx\u00eda cin\u00e9tica, o grupo pode evolucionar cara a un menor n\u00famero de galaxias por medio de fusi\u00f3ns.\nOs c\u00famulos de galaxias comp\u00f3\u00f1ense de centos a miles de galaxias ligadas entre si pola gravidade. Estes c\u00famulos adoitan estar dominados por unha \u00fanica galaxia el\u00edptica xigante, co\u00f1ecida como a \"galaxia de c\u00famulo m\u00e1is brillante\", que tras un tempo destr\u00fae as galaxias sat\u00e9lite por mor da forza de mareas e engade a masa destas \u00e1 s\u00faa propia. Os superc\u00famulos conte\u00f1en decenas de miles de galaxias que se atopan en c\u00famulos, grupos, e en ocasi\u00f3ns de forma individual. Na maior escala de superc\u00famulos as galaxias estrut\u00faranse en forma de follas e filamentos que rodean amplas rexi\u00f3ns baleiras. Por riba desta escala o Universo ten unha aparencia isotr\u00f3pica e homox\u00e9nea en t\u00f3dalas direcci\u00f3ns.\nA V\u00eda L\u00e1ctea forma parte da asociaci\u00f3n denominada Grupo Local, un grupo de galaxias relativamente pequeno cun di\u00e1metro de aproximadamente un\u00a0megaparsec. A V\u00eda L\u00e1ctea e a galaxia de Andr\u00f3meda son as d\u00faas galaxias m\u00e1is brillantes neste grupo, e a maior\u00eda das galaxias restantes son compa\u00f1eiras ananas destas d\u00faas. O Grupo Local forma parte dunha estrutura en forma de nube do superc\u00famulo de Virgo, unha grande e extensa estrutura de grupos e c\u00famulos que se atopa centrada no C\u00famulo de Virgo. As\u00ed mesmo o Superc\u00famulo de Virgo forma parte do Complexo de Superc\u00famulos Pisces-Cetus, un filamento gal\u00e1ctico xigante.\nObservaci\u00f3n por lonxitude de onda m\u00faltiple.\nO pico de radiaci\u00f3n da maior\u00eda de estrelas at\u00f3pase no espectro visible, polo que a s\u00faa observaci\u00f3n foi unha compo\u00f1ente principal da astronom\u00eda \u00f3ptica dende os seus comezos. Esta parte do espectro tam\u00e9n favorece a observaci\u00f3n de rexi\u00f3ns H II ionizadas e a distribuci\u00f3ns dos brazos de po.\nO po presente no medio interestelar \u00e9 opaco \u00e1 luz visible. \u00c9 m\u00e1is transparente \u00e1 luz infravermella remota, que permite observar as rexi\u00f3ns interiores de nubes moleculares xigantes e n\u00facleos gal\u00e1cticos con gran detalle. A luz infravermella tam\u00e9n se pode empregar para observar galaxias distantes con desv\u00edo cara ao vermello que se formaron nos comezos da historia do Universo. O vapor de auga e di\u00f3xido de carbono absorben unha parte do espectro infravermello, polo que se deben empregar telescopios localizados a unha grande altitude ou no espazo para a astronom\u00eda infravermella.\nO primeiro estudo non visual das galaxias, en particular das activas, f\u00edxose empregando radiofrecuencias. A atmosfera da Terra resulta case transparente \u00e1s frecuencias de radio de entre 5\u00a0MHz e 30\u00a0GHz., e a ionosfera bloquea os sinais por debaixo deste rango. T\u00e9\u00f1ense empregado grandes interfer\u00f3metros de radio para cartografar os chorros emitidos dende os n\u00facleos activos. Os radiotelescopios poden empregarse tam\u00e9n para observar o hidr\u00f3xeno neutral inclu\u00edndo potencialmente a materia non ionizada nos comezos do Universo que posteriormente formar\u00eda as galaxias.\nOs telescopios ultravioletas e de raios X poden observar fen\u00f3menos gal\u00e1cticos de grande enerx\u00eda. Os lampos ultravioletas obs\u00e9rvanse en ocasi\u00f3ns cando unha estrela nunha galaxia distante se racha en anacos por mor das forzas de marea dun burato negro pr\u00f3ximo a ela. A distribuci\u00f3n de gas quente nos c\u00famulos gal\u00e1cticos pode cartografarse por medio da astronom\u00eda por raios X, e a existencia de buratos negros supermasivos nos n\u00facleos das galaxias confirmouse empregando este m\u00e9todo."}
{"id": "4288", "revid": "1987", "url": "https://gl.wikipedia.org/wiki?curid=4288", "title": "V\u00eda L\u00e1ctea", "text": "A V\u00eda L\u00e1ctea \u00e9 a galaxia na que est\u00e1 o sistema solar, e polo tanto o planeta Terra. Vista desde a Terra, aparece como unha banda brillante e difusa que rodea toda a esfera celeste, recortada por nubes moleculares que lle confiren un intricado aspecto irregular e dentado. A s\u00faa visibilidade vese gravemente comprometida pola contaminaci\u00f3n luminosa. Ag\u00e1s contadas excepci\u00f3ns, todos os obxectos visibles a primeira ollada dende a Terra pertencen a esta galaxia.\nA s\u00faa idade estimada \u00e9 de m\u00e1is de trece mil mill\u00f3ns de anos, durante os cales pasou por varias fases evolutivas ata alcanzar a s\u00faa forma actual.}} Formada por centos de miles de mill\u00f3ns de estrelas, a galaxia presenta estruturas diferentes entre si. No bulbo central, de forma alongada, hai unha gran concentraci\u00f3n de estrelas, e no centro exacto da galaxia at\u00f3pase o buraco negro supermasivo Saxitario A*. Ao seu ao redor at\u00f3pase o disco gal\u00e1ctico, formado por estrelas dos mais diversos tipos, nebulosas e po interestelar, entre outros. \u00c9 nesta parte prominente da V\u00eda L\u00e1ctea onde se manifestan os brazos espirais. Ao seu ao redor hai centos de c\u00famulos globulares. Con todo, a din\u00e1mica de rotaci\u00f3n da galaxia revela que a s\u00faa masa \u00e9 moito maior que toda a materia observable, e este compo\u00f1ente adicional denom\u00ednase materia escura, cuxa natureza se desco\u00f1ece.\nDesde tempos inmemoriais, a humanidade tratou de describir a natureza da galaxia, \u00e1 que se fai referencia en innumerables lendas e mitos de diversos pobos. A\u00ednda que xa se propuxo anteriormente, descubriuse, a partir das observaci\u00f3ns realizadas por Galileo Galilei cun telescopio, que a banda brillante de aspecto leitoso (da que deriva o seu nome) era en realidade un gran conxunto de estrelas. Con todo, nos dous \u00faltimos s\u00e9culos, a concepci\u00f3n cient\u00edfica da V\u00eda L\u00e1ctea pasou de ser unha simple nube de estrelas en cuxo centro se atopaba o Sol a unha gran galaxia espiral complexa e din\u00e1mica, da que a nosa estrela \u00e9 s\u00f3 unha entre miles de mill\u00f3ns. Isto sucedeu grazas aos avances na tecnolox\u00eda de observaci\u00f3n, que permitiron sondar estruturas m\u00e1is al\u00f3 das nubes moleculares.\nO sistema solar at\u00f3pase a medio cami\u00f1o entre o centro e o bordo do disco, na rexi\u00f3n do brazo de Ori\u00f3n, que en realidade non \u00e9 m\u00e1is que unha estrutura menor entre dous brazos principais. Ao redor da galaxia orbitan as s\u00faas galaxias sat\u00e9lites, entre as que destacan as Nubes de Magallanes. O Grupo Local \u00e9 o escaso c\u00famulo de galaxias do que forma parte a V\u00eda L\u00e1ctea, e \u00e9 un dos seus maiores compo\u00f1entes.\nSegundo as observaci\u00f3ns pos\u00fae unha masa de 1012 masas solares e \u00e9, moi posiblemente, unha espiral barrada. Cun di\u00e1metro medio duns 100 000 anos luz calc\u00falase que cont\u00e9n uns 100 000 mill\u00f3ns de estrelas. A distancia dende o Sol ao centro da galaxia \u00e9 duns 27 700 anos luz (8,5 kpc).\nA V\u00eda L\u00e1ctea forma parte dun conxunto dunhas corenta galaxias, chamado Grupo Local, do que \u00e9 unha das galaxias maiores, xunto con Andr\u00f3meda e Tri\u00e1ngulo. Debido \u00e1s curvas de rotaci\u00f3n que presenta crese que gran parte da masa da V\u00eda L\u00e1ctea \u00e9 materia escura.\nEtimolox\u00eda e mitolox\u00eda.\nO nome de V\u00eda L\u00e1ctea prov\u00e9n do lat\u00edn e significa \"cami\u00f1o de leite\". Foi denominada as\u00ed pola aparencia de banda leitosa de luz tenue que atravesa o ceo nocturno de lado a lado. Esta banda non \u00e9 m\u00e1is que a luz emitida polo conxunto de estrelas que forman disco gal\u00e1ctico. En Galiza e noutros lugares de Europa occidental co\u00f1\u00e9cese tam\u00e9n polo nome de Cami\u00f1o de Santiago.\nNa cultura occidental, o nome \"V\u00eda L\u00e1ctea\" deriva do seu aspecto de banda brillante \"leitosa\" sen resolver que se arquexa polo ceo nocturno. O termo \u00e9 unha traduci\u00f3n do lat\u00edn cl\u00e1sico \"via lactea\", \u00e1 s\u00faa vez derivado do grego helen\u00edstico. , abreviatura de ('), que significa \"c\u00edrculo leitoso\". O grego antigo (') - da ra\u00edz -, (\"leite\") + (formando adxectivos) - \u00e9 tam\u00e9n a ra\u00edz de \"galaxia\", o nome do noso, e m\u00e1is tarde de todos eses, conxuntos de estrelas.\nA V\u00eda L\u00e1ctea era s\u00f3 un dos once \"c\u00edrculos\" que os gregos identificaron no ceo, sendo outros o zod\u00edaco, o meridiana, o horizonte, o ecuador, os tr\u00f3picos de Cancro e Capricornio, o c\u00edrculo polar \u00e1rtico e o c\u00edrculo polar ant\u00e1rtico, e dous c\u00edrculos coluros que pasaban por ambos os dous polos.\nNo poema \u00e9pico de Babilonia \"En\u016bma Eli\u0161\", a V\u00eda L\u00e1ctea cr\u00e9ase a partir da cola cortada do drag\u00f3n primixenio da auga salgada Tiamat, posta no ceo por Marduk, o deus nacional babil\u00f3nico, tras matalo. Cr\u00edase que esta historia base\u00e1base nunha versi\u00f3n m\u00e1is antiga de Sumeria na que Tiamat \u00e9 asasinada por Enlil de Nippur, pero agora p\u00e9nsase que \u00e9 puramente unha invenci\u00f3n dos propagandistas babilonios coa intenci\u00f3n de mostrar a Marduk como superior \u00e1s deidades sumerias.\nNa mitolox\u00eda grega, Zeus coloca ao seu fillo nado dunha muller mortal, o neno Heracles, sobre o peito de Hera mentres esta dorme para que o beb\u00e9 beba o seu leite divino e conv\u00e9rtase as\u00ed en inmortal. Hera esp\u00e9rtase mentres est\u00e1 a aleitar e ent\u00f3n d\u00e1se conta de que est\u00e1 a aleitar a un beb\u00e9 desco\u00f1ecido: empuxa ao beb\u00e9, parte do seu leite derr\u00e1mase e produce a banda de luz co\u00f1ecida como V\u00eda L\u00e1ctea. Noutra historia grega, o abandonado Heracles \u00e9 entregado por Atenea a Hera para que o aleite, pero a contundencia de Heracles fai que Atenea arr\u00ednqueo do seu peito con dor.\nLlys D\u00f4n (literalmente \"A Corte de D\u00f4n\") \u00e9 o nome tradicional gal\u00e9s da constelaci\u00f3n Cassiopeia. Polo menos tres dos fillos de D\u00f4n tam\u00e9n te\u00f1en asociaci\u00f3ns astron\u00f3micas: Caer Gwydion (\"A fortaleza de Gwydion\") \u00e9 o nome tradicional gal\u00e9s da V\u00eda L\u00e1ctea,\n e Caer Arianrhod (\"A fortaleza Arianrhod\") sendo a constelaci\u00f3n da Coroa Boreal.\nAparencia.\nA V\u00eda L\u00e1ctea \u00e9 visible como unha banda difusa de luz branca, duns 30\u00b0 de ancho, formando arcos no ceo nocturno. A\u00ednda que todas as estrelas individuais a primeira ollada de todo o ceo forman parte da V\u00eda L\u00e1ctea, o termo \"V\u00eda L\u00e1ctea\" lim\u00edtase a esta banda de luz. A luz orix\u00ednase pola acumulaci\u00f3n de estrelas non resoltas e outro material situado na direcci\u00f3n do plano gal\u00e1ctico. As rexi\u00f3ns m\u00e1is brillantes ao redor da banda aparecen como manchas visuais suaves co\u00f1ecidas como nube estelar. A m\u00e1is conspicua delas \u00e9 a gran nube de estrelas de Saxitario, unha porci\u00f3n do bulbo central da galaxia.\n As rexi\u00f3ns escuras dentro da banda, como o Gran Rift e a nebulosa Saco de Carb\u00f3n, son \u00e1reas onde o po interestelar bloquea a luz das estrelas distantes. Os pobos do hemisferio sur, inclu\u00eddos os aborixes incas e australianos, identificaron estas rexi\u00f3ns como constelaci\u00f3ns de nubes escuras. A \u00e1rea do ceo que a V\u00eda L\u00e1ctea escurece denom\u00ednase zona de evitamento.\nPartes.\nA galaxia div\u00eddese en tres partes ben diferenciadas:\nHalo.\nO halo \u00e9 unha estrutura esferoidal que envolve a galaxia, tal e como se ve no diagrama anterior. No halo a densidade de estrelas \u00e9 moi baixa e apenas ten nubes de gas polo que carece de rexi\u00f3ns con formaci\u00f3n estelar. En cambio \u00e9 no halo onde se atopan a maior\u00eda de c\u00famulos globulares. Estas formaci\u00f3ns antigas son reliquias da formaci\u00f3n gal\u00e1ctica. Estas agrupaci\u00f3ns de estrelas deb\u00e9ronse formar cando a galaxia era, a\u00ednda, unha gran nube de gas que colapsaba e se \u00eda aplanando cada vez m\u00e1is. Outra caracter\u00edstica do halo \u00e9 a presenza de gran cantidade de materia escura. A s\u00faa existencia deduciuse a partir de anomal\u00edas na rotaci\u00f3n gal\u00e1ctica. Os obxectos contidos no halo rotan cunha compo\u00f1ente perpendicular ao plano moi forte cruzando en moitos casos o disco gal\u00e1ctico. De feito, \u00e9 posible atopar estrelas ou outros corpos do halo no disco. A s\u00faa procedencia del\u00e1tase cando se analiza a s\u00faa velocidade e traxectoria as\u00ed como a s\u00faa metalicidade. E \u00e9 que os corpos do halo presentan unha compo\u00f1ente perpendicular ao plano moi acusada ademais de ser corpos formados antes c\u00f3s do disco. Tam\u00e9n \u00e9 moi probable que unha estrela de poboaci\u00f3n II (pobre en metais) pertenza ao halo, pois estas son m\u00e1is antigas c\u00e1s de poboaci\u00f3n I (ricas en metais).\nA masa en estrelas deste compo\u00f1ente \u00e9 moi baixa, de ao redor de mil mill\u00f3ns de masas solares; unha gran parte da masa do halo gal\u00e1ctico est\u00e1 en forma de materia escura.\nDisco.\nO disco componse, principalmente, por estrelas novas, de poboaci\u00f3n I. \u00c9 a parte da galaxia que m\u00e1is gas cont\u00e9n e \u00e9 nel onde a\u00ednda se dan procesos de formaci\u00f3n estelar. O m\u00e1is caracter\u00edstico do disco son os brazos espirais que son catro: dous brazos principais Escudo-Centauro e Perseo, as\u00ed como dous secundarios \u2014Saxitario e Norma\u2014 (no canto de catro brazos similares entre si, como se pensaba antes).\nDurante 2008 un grupo de astr\u00f3nomos anunciou o descubrimento dun novo brazo espiral na nosa galaxia, concretamente un enorme fragmento ata o de agora desco\u00f1ecido; crese que o novo brazo espiral \u00e9, en realidade, o tramo final e m\u00e1is distante do brazo de Escudo-Centauro, unha das d\u00faas ramas principais. De confirmarse, os autores demostrar\u00edan que a V\u00eda L\u00e1ctea pos\u00fae unha sorprendente simetr\u00eda nas s\u00faas formas, xa que este novo brazo ser\u00eda a contraparte sim\u00e9trica do de Perseo. Hai que ter en conta que a nosa posici\u00f3n na V\u00eda L\u00e1ctea \u2014a metade de cami\u00f1o entre o seu centro e o seu bordo, e practicamente no plano gal\u00e1ctico\u2014 dificulta en gran medida o estudo da estrutura espiral da nosa galaxia.\nO noso sistema solar at\u00f3pase no brazo Ori\u00f3n ou Local, que forma parte do brazo espiral de Saxitario, de al\u00ed o seu nome de \u00abLocal\u00bb. Estas formaci\u00f3ns son rexi\u00f3ns densas onde se compacta o gas e d\u00e1se a formaci\u00f3n de estrelas. Os brazos son, en realidade, ondas de densidade que se desprazan independentemente das estrelas contidas na galaxia. O brillo dos brazos \u00e9 maior que o resto das zonas, porque \u00e9 al\u00ed onde se atopan as xigantes azuis (estrelas de tipo O, B), que son as \u00fanicas que poden ionizar grandes extensi\u00f3ns de gas. Estas estrelas de curta vida nacen e morren no brazo espiral, convert\u00e9ndose as\u00ed en excelentes marcadores da s\u00faa posici\u00f3n. Outros trazadores dos brazos espirais son as rexi\u00f3ns HII (nubes de hidr\u00f3xeno ionizado), orixinadas precisamente por eses xigantes azuis. Estas nubes volven emitir, no rango da luz visible, a enerx\u00eda captada no ultravioleta ou noutras frecuencias m\u00e1is curtas. Son altamente enerx\u00e9ticas, pois foron ionizadas polos potentes xigantes azuis, que varren extensas \u00e1reas cos seus ventos estelares.\nEstas formaci\u00f3ns son rexi\u00f3ns densas onde se compacta o gas e, xa que logo, d\u00e1se a formaci\u00f3n de estrelas. Os brazos son, en realidade, ondas de densidade que se desprazan independentemente das estrelas contidas na galaxia. O brillo dos brazos \u00e9 maior c\u00f3 resto das zonas porque \u00e9 al\u00ed onde se atopan as estrelas xigantes azuis. Estas estrelas de curta vida nacen e morren no brazo espiral convert\u00e9ndose as\u00ed en excelentes marcadores da s\u00faa posici\u00f3n. Outros trazadores dos brazos espirais son as rexi\u00f3ns HII (nubes de hidr\u00f3xeno ionizado). Estas nubes reemiten a enerx\u00eda captada fac\u00e9ndose visibles. Son altamente enerx\u00e9ticas pois foron ionizadas polas potentes xigantes azuis que varren extensas \u00e1reas cos seus ventos estelares. As estrelas de vida m\u00e1is longa sair\u00e1n e entrar\u00e1n repetidas veces nos diferentes brazos espirais da galaxia.\nAs\u00ed como a galaxia se comp\u00f3n de d\u00faas partes segundo o seu grosor (halo e disco), o disco tam\u00e9n se divide en d\u00faas partes: Disco delgado e disco groso. Crese que o disco groso \u00e9 o remanente dun segundo proceso de colapso e esmagamento da galaxia. As\u00ed como o halo \u00e9 o remanente do colapso inicial o disco groso ser\u00edao dunha segunda fase de colapso.\nO disco est\u00e1 unido ao bulbo gal\u00e1ctico por unha barra de radio de 3,9 quiloparsecs, en cuxo interior pode existir \u00e1 s\u00faa vez unha barra menor (algo que ocorre en bastantes outras galaxias espirais barradas). Hai ademais elevada formaci\u00f3n estelar nun dos seus extremos polo menos.\nA barra maior est\u00e1 cinguida \u00e1 s\u00faa vez por un anel de 5 kiloparsecs de radio, que concentra, ademais dunha gran cantidade do hidr\u00f3xeno molecular da galaxia, unha gran actividade de formaci\u00f3n estelar. Devandito anel \u00e9 a estrutura m\u00e1is notable da nosa galaxia e, visto desde outras galaxias exteriores, ser\u00eda a s\u00faa zona m\u00e1is prominente. Deste anel emerxen os brazos espirais.\nRecentemente suxeriuse que a galaxia el\u00edptica anana de Saxitario pode ser a responsable da estrutura espiral da nosa galaxia, axudando a dar forma aos brazos espirais, modelando a barra central e distorsionando as s\u00faas rexi\u00f3ns exteriores.\nBulbo.\nO bulbo ou n\u00facleo gal\u00e1ctico sit\u00faase, como \u00e9 l\u00f3xico, no centro. \u00c9 a zona da galaxia con maior densidade media de estrelas. A\u00ednda que a nivel local p\u00f3dense atopar alg\u00fans c\u00famulos globulares con densidades superiores. O bulbo ten unha forma esferoidal achatada e vira como un s\u00f3lido r\u00edxido. Por outra banda s\u00e1bese que no noso centro gal\u00e1ctico hai un gran buraco negro dunhas 2,6 mill\u00f3ns de masas solares. A s\u00faa detecci\u00f3n foi posible a partir da observaci\u00f3n dunhas estrelas que viraban \u00f3 redor dun punto escuro a velocidades de m\u00e1is de 1500\u00a0km/s.\nDistorsi\u00f3n.\nO disco gal\u00e1ctico non \u00e9 totalmente plano, sen\u00f3n que \u00e9 alabeado cara a arriba por unha beira e cara a abaixo pola contraria. Este efecto, descuberto nos anos 1970, parece ser producido por un choque con outra galaxia (que poder\u00eda ser Saxitario), segundo est\u00e1n a deixar de manifesto os datos liberados polo Observatorio Espacial GAIA. Os \u00e1labes te\u00f1en un movemento de precesi\u00f3n, xirando arredor do centro da galaxia nuns 600-700 mill\u00f3ns de anos, \u00e9 dicir, a cousa de 1/3 da velocidade t\u00edpica dunha estrela arredor do centro gal\u00e1ctico.\nFormaci\u00f3n.\nA V\u00eda L\u00e1ctea comezou como unha ou varias pequenas sobredensidades na distribuci\u00f3n da masa do Universo pouco despois do Big Bang. Algunha desas sobredensidades foron a orixe dos c\u00famulos globulares nos cales as estrelas m\u00e1is antigas permaneceron no que hoxe \u00e9 a V\u00eda L\u00e1ctea. Esas estrelas e c\u00famulos agora forman o halo estelar da galaxia. Aos poucos milleiros de mill\u00f3ns de anos do nacemento das primeiras estrelas, a masa da V\u00eda L\u00e1ctea era o suficientemente grande como para xirar con relativa velocidade. Debido \u00e1 conservaci\u00f3n do momento angular, isto levou a que o medio gasoso interestelar colapsase nunha forma de disco m\u00e1is ou menos esf\u00e9rica. Polo tanto, posteriores xeraci\u00f3ns de estrelas form\u00e1ronse neste disco espiral. A meirande parte das estrelas m\u00e1is novas, inclu\u00eddo o Sol, obs\u00e9rvanse no disco.\nDende que as primeiras estrelas comezaron a formarse, a V\u00eda L\u00e1ctea medrou a trav\u00e9s da fusi\u00f3ns de galaxias e da acreci\u00f3n do gas directamente dende o halo gal\u00e1ctico. En 2022 t\u00e9\u00f1ense identificado 6 galaxias que foron absorbidas pola V\u00eda l\u00e1ctea, estando en discusi\u00f3n unha s\u00e9tima. A V\u00eda L\u00e1ctea na actualidade at\u00f3pase nun proceso de extracci\u00f3n de material das s\u00faas d\u00faas galaxias sat\u00e9lites m\u00e1is pr\u00f3ximas, a Gran e a Pequena Nube de Magalh\u00e3es, a trav\u00e9s da corrente magall\u00e1nica. A acreci\u00f3n directa de gas pode observarse en nubes interestelares como a nube de Smith. Para o seu estudo est\u00e1n a usarse datos do sat\u00e9lite GAIA, que xa ten permitido predicir a evoluci\u00f3n do choque entre a V\u00eda L\u00e1ctea e a galaxia de Andr\u00f3meda.\nIdade.\nAs idades das estrelas individuais da V\u00eda L\u00e1ctea poden estimarse medindo a abundancia de elementos radioactivos de longa vida, como o torio-232 e o uranio-238, e comparar os resultados coas estimaci\u00f3ns da s\u00faa abundancia orixinal, unha t\u00e9cnica chamada nucleocosmocronolox\u00eda. Estas estimaci\u00f3ns dan uns resultados duns\u00a014,0 \u00b1 2.4\u00a0Ga\u00a0para a estrela CS 31082-001 e duns 13,8 \u00b1 4 Ga (Gigaannum) para BD+17\u00b0 3248. Cando se forma unha anana branca, comeza a experimentar enfriamento radiante e a temperatura da superficie dimin\u00fae constantemente. Medindo as temperaturas da m\u00e1is fr\u00eda desas ananas brancas e compar\u00e1ndoas coas temperaturas iniciais previstas pode estimarse unha idade. Con esta t\u00e9cnica, a idade do c\u00famulo globular M4 estimouse en 12,7 \u00b1 0.7 Ga. Os c\u00famulos globulares est\u00e1n entre os obxectos m\u00e1is vellos da V\u00eda L\u00e1ctea, polo que permiten fixar un l\u00edmite inferior na idade da galaxia.\nEn 2007, estimouse a idade dunha estrela do halo gal\u00e1ctico, HE 1523-0901, en 13 200 mill\u00f3ns de anos, ao redor de 500 mill\u00f3ns de anos menos que a idade do Universo. Como o obxecto m\u00e1is vello co\u00f1ecido da V\u00eda L\u00e1ctea nese tempo, esa medida situou un l\u00edmite inferior na idade da galaxia. Esa estimaci\u00f3n foi determinada usando o UVES (Ultraviolet and Visual Echelle Spectrograph) do Very Large Telescope para medir as forzas relativas das li\u00f1as espectrais causadas pola presenza de torio e outros elementos creados polo proceso-r (un proceso de captura neutr\u00f3nica para elementos radioactivos\u00a0que se d\u00e1 en condici\u00f3ns de alta temperatura e alta densidade\u00a0neutr\u00f3nica). As forzas das li\u00f1as indicaban a presenza de diferentes is\u00f3topos elementais, dos cales pod\u00eda estimarse a idade da estrela usando a nucleocosmocronolox\u00eda.\nA idade das estrelas no delgado disco gal\u00e1ctico tam\u00e9n foron estimadas usando a nucleocosmocronolox\u00eda. Coas medidas destas estrelas estimouse que o disco formouse hai uns 8.800 (\u00b1 1.700) mill\u00f3ns de anos. Eses datos suxiren que houbo un hiato de case 5 000 mill\u00f3ns de anos entre a formaci\u00f3n do halo gal\u00e1ctico e do disco.\nOs datos de Gaia, permitindo afondar na arqueolox\u00eda gal\u00e1ctica, aumentar\u00e1n a precisi\u00f3n das estimaci\u00f3ns de idade."}
{"id": "4294", "revid": "5863", "url": "https://gl.wikipedia.org/wiki?curid=4294", "title": "Acre, Brasil", "text": "O Acre \u00e9 un estado brasileiro situado no suroeste da Rexi\u00f3n Norte. Ten como l\u00edmites: Amazonas (N); Rond\u00f4nia (E); Bolivia (SE); e o Per\u00fa (S e O). Ocupa unha \u00e1rea de 153.149 Km\u00b2. A capital \u00e9 R\u00edo Branco e as cidades m\u00e1is populosas son: R\u00edo Branco, Cruzeiro do Sul, Tarauac\u00e1, Sena Madureira e Brasil\u00e9ia.\nUn planalto con altitude media de 200 m domina gran parte do Acre. Os seus r\u00edos m\u00e1is importantes son Juru\u00e1, Tarauac\u00e1, Muru, Embir\u00e1 e Xapuri.\nO ambientalista e l\u00edder sindicalista Chico Mendes, asasinado en 1988, e a ambientalista e pol\u00edtica brasileira Marina Silva son orixinarios deste estado.\nHistoria.\nAta o inicio do s\u00e9culo XX o Acre pertenc\u00eda a Bolivia, pero dende o comezo do s\u00e9culo XIX, gran parte da s\u00faa poboaci\u00f3n estaba formada por brasileiros que exploraban o caucho e que, na pr\u00e1ctica, acabaron creando un territorio independente. En 1899, os bolivianos tentaron asegurar o control da \u00e1rea, pero os brasileiros revolv\u00e9ronse.\nO 17 de novembro de 1903 foi asinado o Tratado de Petr\u00f3polis, en que o Brasil recibiu a posesi\u00f3n definitiva da rexi\u00f3n a cambio de terras do Mato Groso, do pagamento de 2 mill\u00f3ns de libras esterlinas e do compromiso de constru\u00edr o ferrocarril Madeira-Mamor\u00e9. As\u00ed, o Acre foi integrado ao Brasil como territorio.\nO 15 de xu\u00f1o de 1962, foi elevado \u00e1 categor\u00eda de Estado.\nEconom\u00eda.\nA econom\u00eda do estado bas\u00e9ase na extracci\u00f3n de caucho e casta\u00f1a, na gander\u00eda e na agricultura. Co relaci\u00f3n \u00f3 extrativismo, o grande impulso na vida econ\u00f3mica e na colonizaci\u00f3n deste estado foi dado coa exploraci\u00f3n do caucho a fins do s\u00e9culo XIX e comezo do XX.\nHai poucas industrias no estado, que est\u00e1 moi lonxe dos principais mercados consumidores."}
{"id": "4295", "revid": "110", "url": "https://gl.wikipedia.org/wiki?curid=4295", "title": "Eusebio da Silva Ferreira", "text": ""}
{"id": "4296", "revid": "1131", "url": "https://gl.wikipedia.org/wiki?curid=4296", "title": "Per\u00edfrases verbais galegas", "text": "Que \u00e9 unha per\u00edfrase verbal?\nUnha per\u00edfrase verbal \u00e9 unha forma verbal composta de dous verbos que expresa unha soa\nidea verbal. As per\u00edfrases serven para expresar ideas como a obriga, inminencia, posibilidade etc.\nPer\u00edfrase: \"ir + infinitivo\".\nA per\u00edfrase \"ir + infinitivo\" pode expresar:\nEntre o verbo ir e mais o infinitivo non vai nunca a preposici\u00f3n \"a\", a\u00ednda que haxa alg\u00fan elemento\nintercalado no medio: \"Vai vir cedo no tren\" / \"Foi onte comer cos seus pais\". Non \ndebemos po\u00f1er a preposici\u00f3n \"a\", pois constit\u00fae un castelanismo.\nPer\u00edfrase: \"haber (de) + infinitivo\".\nA per\u00edfrase \"haber + (de) + infinitivo\" aparece con valor de futuridade, fundamentalmente \nco presente e pret\u00e9rito imperfecto de indicativo: \"heiche de contar un conto\" = \"contareiche un conto\".\nCon este valor, na lingua actual \u00e9 m\u00e1is frecuente o uso das per\u00edfrases c\u00e1s formas simples\nde conxugaci\u00f3n: \"Non te apures que non o hei dicir\" = \"Non te apures que non o direi\".\nA per\u00edfrase \"haber + (de) + infinitivo\" ten tam\u00e9n valor obrigatorio: \"Haslle dar unha boa malleira\". Tam\u00e9n ten un valor de futuridade non inmediata: \"Has de mirar cando vaias al\u00ed de novo.\" \nCo pret\u00e9rito perfecto de indicativo, a per\u00edfrase indica unha acci\u00f3n que estivo a piques de realizarse\npero non se realizou: \"Houbo de esganarse por comer todo apurado\".\nA per\u00edfrase \"haber + (de) + infinitivo\" ten tam\u00e9n valor hipot\u00e9tico: \"Esa muller ha de andar polos corenta\".\nPer\u00edfrase: \"ter + que/de + infinitivo\".\nA per\u00edfrase \"ter + que + infinitivo\" expresa obrigatoriedade:\nA obrigatoriedade que expresa \u00e9 maior c\u00e1 doutras per\u00edfrases, por exemplo \"haber + que + infinitivo\"\n\"Ter + que + infinitivo\" \u00e9 unha per\u00edfrase que ten un significado de acci\u00f3n pendente de cumprimento obrigatorio. Na fala \u00e9 moi com\u00fan esta per\u00edfrase, pero na lingua literaria \u00e9 m\u00e1is usual \"ter + de + infinitivo\": A primeira \"ter + que\", expresa un deber xeral e a segunda, \"ter + de\", cont\u00e9n un matiz de acci\u00f3n por cumprir obrigatorio\nPer\u00edfrase: \"dar + participio\".\n\"dar + participio\" \u00e9 unha das per\u00edfrases m\u00e1is caracter\u00edsticas do galego. Equivale \u00e1 \nper\u00edfrase \"ser capaz de\". O seu valor \u00e9 o de atribu\u00edrlle ao suxeito a capacidade para \nrealizar a acci\u00f3n expresada polo verbo auxiliado. \u00c9, sobre todo, frecuente en oraci\u00f3ns \nnegativas ou interrogativas:\nPer\u00edfrase: \"haber (en pasado) + (de) + infinitivo\".\nA per\u00edfrase \"haber (en pasado) + (de) + infinitivo\" coas formas do \npret\u00e9rito (\"houben, houbera, houbese\") indica unha acci\u00f3n que estivo a \npiques de realizarse pero non se realizou:\nPer\u00edfrase: \"poder + infinitivo\".\nA per\u00edfrase \"poder + infinitivo\" constit\u00fae unha per\u00edfrase verbal cando \npresenta a acci\u00f3n cun sentido de probabilidade, de hip\u00f3tese, \u00e9 dicir, cando \nxa non ten o significado primario do verbo \"poder\". Alterna coas outras \nper\u00edfrases hipot\u00e9ticas \"deber (de) + infinitivo\" e \"haber (de) + infinitivo\"\nPer\u00edfrase: \"estar + xerundio\".\nAs per\u00edfrases \"estar + xerundio\" = \"estar + a + infinitivo\" son as m\u00e1is \ncaracter\u00edsticas das per\u00edfrases imperfectivas. \u00c1mbalas d\u00faas te\u00f1en o mesmo valor, \npois o infinitivo pode ter, precedido da preposici\u00f3n \"a\", valor xerundial.\nPer\u00edfrase: \"andar + xerundio\".\nNa per\u00edfrase \"andar + xerundio\" = \"andar + a + infinitivo\" o verbo \"andar\" indica un movemento continuado, por iso as construci\u00f3ns con \"andar\" presentan un valor de acci\u00f3n imperfecta case reiterativa, moi prolongada no tempo. \"Andar + xerundio\" \u00e9 equivalente a \"andar + a + infinitivo\".\nPer\u00edfrase: \"botar(se) + a + infinitivo\".\nA per\u00edfrase \"botar(se) + a + infinitivo\" indica o comezo dunha acci\u00f3n:\nPer\u00edfrase: \"estar a/para infinitivo\".\nA per\u00edfrase \"estar + a/para + infinitivo\" indica unha acci\u00f3n a piques de suceder:"}
{"id": "4297", "revid": "22570", "url": "https://gl.wikipedia.org/wiki?curid=4297", "title": "O pronome de solidariedade galego", "text": "O pronome de solidariedade \u00e9 unha forma do pronome \u00e1tono de segunda persoa que se emprega cando se quere facer participar ao interlocutor (ou interlocutores) do que estamos a dicir, implic\u00e1ndoo afectivamente na acci\u00f3n expresada polo verbo.\nA informaci\u00f3n que expresamos nunha oraci\u00f3n non se ve alterada pola presenza ou ausencia do pronome de solidariedade. Distingu\u00edmolo dos outros pronomes en que, se o suprimimos, non se altera a frase.\nAs formas son distintas segundo sexan un ou varios interlocutores e segundo empreguemos o tratamento da familiaridade ou o de cortes\u00eda:\nCando nos diriximos a varios interlocutores e temos, polo tanto, que usar a forma de plural do pronome de solidariedade, pode aparecer tam\u00e9n unha forma redundante singular:"}
{"id": "4299", "revid": "22570", "url": "https://gl.wikipedia.org/wiki?curid=4299", "title": "Grindcore", "text": "O grindcore \u00e9 un subx\u00e9nero musical. \u00c9 unha variante do metal extremo con letras de tem\u00e1tica diversa, dende letras misantr\u00f3picas, violentas, brutais ata \"gore\".\nMusicalmente o grindcore t\u00f3case con guitarras cunha distorsi\u00f3n saturada, baixo sen moita presenza, dobres bombos na bater\u00eda e voces guturais. Prov\u00e9n da fusi\u00f3n doutros subx\u00e9neros como o death metal co gore-metal, o hardcore metal, ou o punk radical."}
{"id": "4307", "revid": "624", "url": "https://gl.wikipedia.org/wiki?curid=4307", "title": "1196", "text": "Outros.\nHistoria ano a ano"}
{"id": "4308", "revid": "56817", "url": "https://gl.wikipedia.org/wiki?curid=4308", "title": "585", "text": "Notas.\nBoa parte das diferentes versi\u00f3ns da Wikipedia as\u00edgnanlle a este evento o ano 584.\nHistoria ano a ano"}
{"id": "4310", "revid": "56817", "url": "https://gl.wikipedia.org/wiki?curid=4310", "title": "587", "text": "Outros.\nHistoria ano a ano"}
{"id": "4312", "revid": "1987", "url": "https://gl.wikipedia.org/wiki?curid=4312", "title": "633", "text": "Outros.\nHistoria ano a ano"}
{"id": "4314", "revid": "1505", "url": "https://gl.wikipedia.org/wiki?curid=4314", "title": "711", "text": "Outros.\nHistoria ano a ano"}
{"id": "4316", "revid": "1131", "url": "https://gl.wikipedia.org/wiki?curid=4316", "title": "Vicente Risco", "text": "Vicente Mart\u00ednez Risco e Ag\u00fcero, nado en Ourense o 30 de setembro de 1884 e finado na mesma cidade o 30 de abril de 1963, foi un intelectual galego do s\u00e9culo XX. Membro da xeraci\u00f3n N\u00f3s, \u00e9 considerado un dos meirandes te\u00f3ricos do nacionalismo galego.\nConstit\u00fae unha das figuras m\u00e1is importantes e complexas da historia da literatura galega. Procedente dunha familia acomodada e de alto nivel cultural, asentou as bases do nacionalismo galego e renovou a narrativa galega do primeiro terzo do s\u00e9culo XX.\nTraxectoria.\nPrimeiros anos.\nFillo dun funcionario da Facenda, Risco foi un rapaz de sa\u00fade delicada e amigo da infancia de Ram\u00f3n Otero Pedrayo. En 1899 rematou o bacharelato. Estudou Dereito por libre na Universidade de Santiago de Compostela, licenciouse en 1906 e ingresou no corpo de funcionarios de Facenda, con destino en Ourense.\nNeses anos participou no faladoiro que dirix\u00eda Marcelo Mac\u00edas na Comisi\u00f3n de Monumentos, no cal se xuntaban intelectuais como Xulio Alonso Cuevillas ou Arturo V\u00e1zquez N\u00fa\u00f1ez, quen van influ\u00edr na vocaci\u00f3n literaria de Risco. As lecturas dos decadentistas franceses e ingleses pux\u00e9rono en contacto co ocultismo e o orientalismo. Amais, estudou o budismo e mesmo se afiliou ao teosofismo. Admirador de Rabindranath Tagore, darao a co\u00f1ecer nos c\u00edrculos ourens\u00e1ns.\nEn 1910 Risco entrou na redacci\u00f3n do xornal local \"El Mi\u00f1o\". Nel escribiu artigos filos\u00f3ficos e de actualidade cos pseud\u00f3nimos de Raj\u00fa Sahib e Polichinela e literarios co seu propio nome (V.R.).\nEn febreiro de 1912 co\u00f1eceu a Alfonso Daniel Rodr\u00edguez Castelao e gabou un dos seus discursos en \"El Mi\u00f1o\", pero Risco mant\u00ed\u00f1ase a\u00ednda lonxe do movemento galeguista.\nEn 1913 marchou a Madrid para estudar maxisterio. Al\u00ed foi alumno de Jos\u00e9 Ortega y Gasset, tratou a Ram\u00f3n G\u00f3mez de la Serna e a Luis de Hoyos S\u00e1inz, e volveu ao catolicismo. No Ateneo de Madrid ofreceu unha conferencia sobre Rabindranath Tagore, quen acababa de ser galardoado co Premio Nobel de Literatura.\nEn 1916, rematados os seus estudos, volveu a Ourense como catedr\u00e1tico de Historia da Escola Normal. En 1917 fundou con Arturo Noguerol a revista literaria \"La Centuria\", que se converter\u00eda nun antecedente da revista \"N\u00f3s\" pola xente que colaboraba nela.\nDescubrimento do galeguismo.\nA fins de 1917, Vicente Risco entra nas Irmandades da Fala baixo a influencia de Ant\u00f3n Losada Di\u00e9guez. O 18 de decembro de 1917 pronunciou o primeiro discurso en galego, nun acto de apoio a Francesc Camb\u00f3. Na campa\u00f1a das elecci\u00f3ns parlamentarias de 1918, Risco e o grupo de Ourense participaron en numerosos mitins no distrito de Celanova. Malia non acadaren bos resultados, a experiencia serviulle a Risco como est\u00edmulo. En xullo de 1918 sa\u00edu o \u00faltimo dos sete n\u00fameros de \"La Centuria\" e Risco comezou a colaborar n\u00b4\"A Nosa Terra\". Esforzouse por darlle un novo pulo \u00e1 literatura galega, con artigos sobre Arthur Rimbaud, Paul Verlaine, Guillaume Apollinaire ou Omar Khayyam.\nEn pouco tempo Risco converteuse no te\u00f3rico e l\u00edder do nacionalismo galego, e en novembro de 1918 tivo unha actuaci\u00f3n destacada na I Asemblea Nacionalista.\nEn 1920 publicou \"Teor\u00eda do nacionalismo galego\", considerado o texto fundacional do nacionalismo galego. En 1918 publicara un artigo co mesmo nome en que xa aparec\u00edan esbozadas as ideas do libro. Recolleu o legado de Manuel Murgu\u00eda, de quen publicar\u00eda unha biograf\u00eda en 1933, e combinouno co irracionalismo filos\u00f3fico, o determinismo xeogr\u00e1fico, o neotradicionalismo e a etnograf\u00eda. Definiu a naci\u00f3n como un feito natural baseado na terra, na raza, na lingua, na organizaci\u00f3n social, na mentalidade e no sentimento. Tam\u00e9n afirmou a pertenza de Galicia \u00e1 civilizaci\u00f3n atl\u00e1ntica e c\u00e9ltica.\nEn 1920 tam\u00e9n apareceu a revista \"N\u00f3s\", herdeira de \"La Centuria\", que v\u00e9n renovar a literatura galega. Risco escribiu m\u00e1is de 100 colaboraci\u00f3ns para ela ata o seu peche en xullo de 1936, co seu nome, coas s\u00faas iniciais ou baixo o pseud\u00f3nimo de \"Speradan Namaquizos\" . Risco tam\u00e9n dirixe a secci\u00f3n de etnograf\u00eda do Seminario de Estudos Galegos.\nNa III Asemblea Nacionalista, en abril de 1921, Risco aceptou a colaboraci\u00f3n puntual coa esquerda para evitar o esgazamento do PG. Nesta asemblea foi comisionado para a elaboraci\u00f3n dun \"Plan pedag\u00f3xico pr'a galeguizaci\u00f3n d'as escolas\", base para unha proxectada galeguizaci\u00f3n do ensino. \nRisco apoiou inicialmente a ditadura de Primo de Rivera porque a consideraba unha oportunidade para desmontar o sistema caciquil. Aceptou un posto de deputado provincial en Ourense pensando na posible instauraci\u00f3n dunha mancomunidade como en Catalu\u00f1a.\nTrala ruptura coas Irmandades da Fala da Coru\u00f1a e \"A Nosa Terra\", Risco escribiu para \"Rexurdimento\", o \u00f3rgano da Irmandade Nazonalista Galega. Por\u00e9n, ao pouco tempo retomou as s\u00faas colaboraci\u00f3ns en ANT, sobre temas culturais. S\u00f3 en 1928 volveu escribir sobre pol\u00edtica para pedir a volta ao sistema parlamentario.\nO 23 de febreiro de 1929 ingresou na Real Academia Galega, por proposta de Murgu\u00eda, Eladio Rodr\u00edguez Gonz\u00e1lez e Manuel Lugr\u00eds Freire. O seu discurso de ingreso, \"Un caso de lycantrop\u00eda (o home lobo)\", desenvolve o caso de Manuel Blanco Romasanta, o lobishome de Allariz, e a licantrop\u00eda en Galicia. Foi respondido por Ram\u00f3n Cabanillas.\nEn abril de 1930 marchou a Berl\u00edn para seguir un curso de etnograf\u00eda na Universidade de Berl\u00edn. Os catro meses que pasa en Alema\u00f1a marcaron a s\u00faa ideolox\u00eda cara a un pensamento m\u00e1is conservador e cat\u00f3lico, Risco escribiu a cr\u00f3nica do seu periplo europeo para ANT, que posteriormente recoller\u00eda no libro \"Mitteleuropa\" (1934). Durante a s\u00faa estad\u00eda en Berl\u00edn, asistiu tam\u00e9n a unha conferencia ofrecida por Tagore. Por\u00e9n, ficou desencantado pola s\u00faa presenza, co que o seu anterior fervor polo poeta bengal\u00ed tornouse en evidente desprezo. Durante a conferencia, Risco fixo un debuxo r\u00e1pido do escritor que ser\u00eda logo inclu\u00eddo no libro.\nSegunda Rep\u00fablica.\nNa VI Asemblea Nacionalista, Risco amosouse partidario da conversi\u00f3n das Irmandades da Fala nun partido pol\u00edtico. De cara \u00e1s Elecci\u00f3ns a Cortes Constitu\u00edntes de 1931 en Galicia fundou con Ram\u00f3n Otero Pedrayo o Partido Nazonalista Republic\u00e1n de Ourense. Otero Pedrayo obtivo a acta, pero Risco, con 19.615 votos, quedou f\u00f3ra das Cortes. En consecuencia, comezou a perder influencia no seo do galeguismo en favor de Pedrayo e Castelao.\nEn abril de 1931 foi nomeado cronista da cidade de Ourense pola primeira corporaci\u00f3n municipal da Segunda Rep\u00fablica Espa\u00f1ola. Por\u00e9n, non chegou a exercer por se afastar da Rep\u00fablica. O 25 de outubro de 1931 encabezou un grupo de galeguistas que publicaron un manifesto de afirmaci\u00f3n cat\u00f3lica, contra o que consideraban unha persecuci\u00f3n da Igrexa cat\u00f3lica polo r\u00e9xime republicano.\nMalia ser elixido membro do Consello Executivo na I Asemblea do Partido Galeguista, estivo en conflito permanente co partido. Isto debeuse \u00e1 s\u00faa falta de interese pola pol\u00edtica activa, ao seu escaso entusiasmo pola democracia e ao seu rexeitamento a colaborar coa esquerda.\nEn 1933 publicou \"N\u00f3s, os inadaptados\", que amosa a s\u00faa concepci\u00f3n c\u00edclica e espiritual da historia. En 1934 publicou \"Mitteleuropa\", que recoll\u00eda as s\u00faas impresi\u00f3ns da viaxe por Europa e apoiaba o auxe do nazismo.\nEn xaneiro de 1935 publicara un artigo en \"Heraldo de Galicia\" en que fac\u00eda un chamamento para reconquistar Galicia para Deus. Nun enfrontamento aberto coa executiva do seu partido, non asistiu \u00e1 IV Asemblea do PG de Monforte de Lemos, que ratificou os acordos coa esquerda. Trala Asemblea Extraordinaria de Compostela de febreiro de 1936, na que o PG se sumou \u00e1 Fronte Popular, Risco uniuse ao grupo de galeguistas que en maio de 1935 creara Dereita Galeguista de Pontevedra e marchou do PG para dirixir este partido.\nO 13 de xu\u00f1o de 1936, co comezo da campa\u00f1a polo Estatuto de Autonom\u00eda de Galicia, Risco participou na redacci\u00f3n dun dos anteproxectos non considerados e mesmo fixo campa\u00f1a activa a prol do si. Por\u00e9n, deixou claro que non lle gustaba a situaci\u00f3n pol\u00edtica, xa que a consideraba un perigo para a Igrexa Cat\u00f3lica. \nCando se produciu o Golpe de Estado, Risco calou ante o asasinato ou encarceramento de moitos dos seus amigos e compa\u00f1eiros galeguistas. O 30 de agosto de 1936, Risco participou na reposici\u00f3n solemne do crucifixo na Escola Normal de Ourense, un acto organizado polas autoridades franquistas, como director desta. Dende 1937 dirixiu \"Misi\u00f3n\", cofundado con Otero Pedrayo. En 1938 comezou a colaborar con \"La Regi\u00f3n\" con artigos a prol do bando sublevado. Consumouse as\u00ed o que os seus antigos compa\u00f1eiros no exilio consideraron \"unha traiz\u00f3n aos ideais galeguistas\". Castelao deixouno simbolizado en \"Sempre en Galiza\": \"dic\u00eda Risco, cando Risco era algu\u00e9n\".\nFranquismo.\nEn 1940 publicou o traballo etnogr\u00e1fico \"El fin del mundo en la tradici\u00f3n popular gallega\" e en 1944 o libro \"Historia de los jud\u00edos desde la destrucci\u00f3n del Templo\". Residiu un tempo en Pamplona, onde colabora con \"El Pueblo Navarro\". En 1945 trasladouse a Madrid. Colaborou con \"El Espa\u00f1ol\", \"Pueblo\" e \"La Estafeta Literaria\" e publicou en 1947 \"Satan\u00e1s. Biograf\u00eda del Diablo\". Volveu a Ourense en 1948.\nGrazas ao esforzo dos seus amigos galeguistas, Otero Pedrayo e Francisco Fern\u00e1ndez del Riego, Risco volve escribir en galego no seu estudo de etnograf\u00eda para a \"Historia de Galiza\" dirixido por Otero Pedrayo en 1962. Traduciu a novela de Camilo Jos\u00e9 Cela \"A familia de Pascual Duarte\" en 1951 e en 1957 escribiu o relato \"Sursumcorda\". Por\u00e9n, empregou o castel\u00e1n no n\u00famero 2 de \"Grial\" e no resto da s\u00faa produci\u00f3n literaria. Entre esta, destacou \"La puerta de paja\", finalista do Premio Nadal 1952 e publicada o ano seguinte con grande \u00e9xito de cr\u00edtica. Escribiu tam\u00e9n \"La tiara de Saitaphernes\", \"Gamalandafa\" e \"La ver\u00eddica historia del ni\u00f1o de dos cabezas de Promonta\", que quedaron in\u00e9ditas por falta de editores interesados.\nRisco xubilouse en 1954, pero continuou a publicar traballos de etnograf\u00eda na prensa galega. En 1961 publicou \"Leria\", escolma de textos de antes da guerra civil espa\u00f1ola.\nLogo de varios meses de ter diagnosticado o cancro, Risco morreu o 30 de abril de 1963 na s\u00faa cama de Ourense, uns d\u00edas despois de que o goberno franquista lle concedese a Medalla de Afonso X.\nDedic\u00f3uselle o D\u00eda das Letras Galegas no 1981.\nIdeolox\u00eda.\nO pensamento pol\u00edtico de Risco base\u00e1base na cr\u00edtica \u00e1 modernidade, considerada como decadencia e abandono das formas de vida m\u00e1is puras e lex\u00edtimas. Ao mesmo tempo, exaltaba a irracionalidade, o misticismo e a relixiosidade popular, por iso rexeitar\u00e1 a literatura realista. Avogaba polo antiparlamentarismo durante a Restauraci\u00f3n borb\u00f3nica en Espa\u00f1a. Tam\u00e9n desprezaba a civilizaci\u00f3n mediterr\u00e1nea e defend\u00eda o celtismo e atlantismo. Louvaba Portugal e, en especial, Irlanda, polo catolicismo e pola loita vitoriosa contra o imperialismo ingl\u00e9s.\nA Galicia verdadeira, para Risco, era a tradicional, a labrega e mari\u00f1eira, a que gardaba a esencia da raza e o sentimento relixioso da Terra, mitificadora dos tempos pasados.\nMalia que nas s\u00faas primeiras obras se axudou das correntes est\u00e9ticas do momento, criticaba que non deixaban crear unha cultura propia e que limitaban a individualidade dos escritores. Por\u00e9n, difund\u00eda esas correntes entre autores novos, como Manuel Antonio. Concib\u00eda o catolicismo como unha das bases da identidade galega. A s\u00faa procura de Deus levouno a un espiritualismo relacionado coas tradici\u00f3ns orientais.\nVicente Risco tam\u00e9n amosou tendencias racistas que se foron tornando antisemitas conforme a s\u00faa influencia no galeguismo \u00eda minguando.\nVida persoal.\nEn maio de 1922 casou con Mar\u00eda del Carmen Fern\u00e1ndez G\u00f3mez, procedente da pequena burgues\u00eda de Allariz, e filla do expresidente da Deputaci\u00f3n de Ourense, Manuel Fern\u00e1ndez. En 1923 tiveron a s\u00faa primeira filla, que morreu en 1926, e ese ano naceu o seu fillo Ant\u00f3n.\nObra literaria.\nA totalidade da obra literaria de Risco \u00e9 un trasunto do seu pensamento filos\u00f3fico e pol\u00edtico. O primeiro texto literario foi o relato breve \"Do caso que lle aconteceu \u00f3 Dr. Alveiros\", centrado no tema do esoterismo e a maxia.\nAs seguintes obras de Risco bas\u00e9anse nas lendas e tradici\u00f3ns populares, \"O lobo da xente\" (1925) e \"A trabe de ouro e a trabe de alquitr\u00e1n\" (1925). De 1926 \u00e9 o cadro dram\u00e1tico \"A Coutada\" centrado no sentimento da terra e a volta \u00e1s orixes. En 1927 publicou en \"N\u00f3s\" alg\u00fans cap\u00edtulos dunha novela que non rematar\u00eda, \"Os europeos en Abrantes\", unha s\u00e1tira contra algunhas personalidades co\u00f1ecidas da intelectualidade de Ourense.\nPosteriormente publicou a s\u00faa \u00fanica novela, \"O porco de p\u00e9\", na cal amosa a s\u00faa concepci\u00f3n espiritual da historia, contraria ao materialismo e ao mundo moderno.\nDe 1928 \u00e9 a obra de teatro \"O buf\u00f3n de El-Rei\""}
{"id": "4317", "revid": "1131", "url": "https://gl.wikipedia.org/wiki?curid=4317", "title": "O porco de p\u00e9", "text": "O porco de p\u00e9 \u00e9 unha novela sat\u00edrica de Vicente Risco publicada en 1928 pola Editorial N\u00f3s, ambientada nunha vila ourens\u00e1 a comezos do s\u00e9culo XX.\nHistoria e caracter\u00edsticas.\nA primeira obra narrativa de Risco \u00e9 \"Do caso que lle aconteceu \u00f3 doutor Alveiros\". Despois, nos n\u00fameros 39 e 40 de \"N\u00f3s\" inseriu Risco o comezo de \"Os europeos en Abrantes\". \"O porco de p\u00e9\" retoma o ambiente e o ton burlesco da obra anterior e \u00e9 unha diatriba da burgues\u00eda, unha s\u00e1tira do castel\u00e1n que chega a ser alcalde nunha cidade galega. Os personaxes, como se ve no seguinte fragmento do texto, son caricaturas e arquetipos:\nA novela conta a historia de Don Celidonio, que veu de Castela traballar de mancebo nunha tenda e foi ascendendo socialmente tras casar coa filla do dono.\nPerante D. Celidonio, o representante dos intelectuais na novela \u00e9 o doutor Alveiros, que, ach\u00e1ndose en espantosa soidade, remata por claudicar, sum\u00e1ndose \u00e1s hostes do alcalde e cacique don Celidonio.\nTraduci\u00f3ns e edici\u00f3ns.\nA obra publicouse orixinariamente en 1928 na Editorial N\u00f3s. En 1972 reeditouna Editorial Galaxia, con ilustraci\u00f3ns de Xoh\u00e1n Ledo, nun volume \u00fanico con outras narraci\u00f3ns. Inclu\u00eduse posteriormente na Biblioteca B\u00e1sica da Cultura Galega e mais na Biblioteca Galega 120.\nEn 2003 editouna de novo Galaxia na Biblioteca Vicente Risco, da colecci\u00f3n Literaria, e en 2021 publicou unha edici\u00f3n ilustrada, preparada por Raquel Vila-Amado e Tom\u00e1s Gonz\u00e1lez Ahola.\nA novela traduciuse ao castel\u00e1n da man de Miguel Hern\u00e1ndez Sola co t\u00edtulo de \"El cerdo de pie\" (Trama Editorial, 2001; colecci\u00f3n Largo Recorrido) e ao catal\u00e1n por Eduard del Castillo Velasco co t\u00edtulo de \"El porc dempeus\" (Fundaci\u00f3n Vicente Risco, 2013).\nAdemais, en 2022 a obra levouse ao teatro da man de Produci\u00f3ns Exc\u00e9ntricas, co teto adaptado por Pepe Send\u00f3n, direcci\u00f3n de Quico Cadaval, e actuaci\u00f3n de Evaristo Calvo, V\u00edctor Mosqueira e Patricia V\u00e1zquez."}
{"id": "4319", "revid": "5863", "url": "https://gl.wikipedia.org/wiki?curid=4319", "title": "S\u00e9culo XX", "text": "s\u00e9culo XIX &lt; s\u00e9culo XX &gt; s\u00e9culo XXI\nPer\u00edodo que abrangue do 1901 \u00f3 2000. Co\u00f1ecido coma o s\u00e9culo das ideolox\u00edas."}
{"id": "4320", "revid": "5132", "url": "https://gl.wikipedia.org/wiki?curid=4320", "title": "New York", "text": ""}
{"id": "4324", "revid": "180375", "url": "https://gl.wikipedia.org/wiki?curid=4324", "title": "Black Metal", "text": ""}
{"id": "4325", "revid": "5863", "url": "https://gl.wikipedia.org/wiki?curid=4325", "title": "Par\u00e1", "text": "O Par\u00e1 \u00e9 un estado brasileiro situado no leste da Rexi\u00f3n Norte. Ten como l\u00edmites o Suriname e o Estado do Amap\u00e1 ao norte, o Oc\u00e9ano Atl\u00e1ntico ao nordeste, o Maranh\u00e3o ao leste, o Tocantins ao sueste, Mato Groso ao sur, o Amazonas ao oeste e o Estado de Roraima e a G\u00fciana ao noroeste. \u00c1rea: 1.253.164,5\u00a0km\u00b2. A s\u00faa capital \u00e9 Bel\u00e9m do Par\u00e1. As cidades m\u00e1is importantes son Bel\u00e9m, Santar\u00e9m, Marab\u00e1, Altamira, Castanhal e Abaetetuba.\nXeograf\u00eda.\nO seu relevo \u00e9 baixo e plano; o 58% do territorio enc\u00f3ntrase abaixo dos 200 metros. As altitudes superiores a 500 metros est\u00e1n nas Serras de Caraj\u00e1s, Caximbinho e Acari. Os r\u00edos principais son os r\u00edos Amazonas, Tapaj\u00f3s, Tocantins, Xingu e Jari.\nGran parte do estado \u00e9 cuberta pola selva amaz\u00f3nica, co s\u00faa grande biodiversidade. Nalgunhas rexi\u00f3ns \u00f3 sur do estado a selva foi substitu\u00edda por cultivos, principalmente soia.\nO clima predominante \u00e9 ecuatorial, moi h\u00famido e co intensas chuvias principalmente no ver\u00e1n.\nEconom\u00eda.\nA s\u00faa econom\u00eda bas\u00e9ase na extracci\u00f3n mineral (ferro, bauxita, manganeso, calcario, ouro, esta\u00f1o) e vexetal (caucho), e tam\u00e9n na agricultura, na gander\u00eda e na industria (aluminio)."}
{"id": "4328", "revid": "1822", "url": "https://gl.wikipedia.org/wiki?curid=4328", "title": "30 de novembro", "text": "O 30 de novembro \u00e9 o 334\u00ba d\u00eda do ano do calendario gregoriano e o 335\u00ba nos anos bisestos. Quedan 31 d\u00edas para acabar o ano.\nOutros.\nOs 366 d\u00edas do ano"}
{"id": "4329", "revid": "34681", "url": "https://gl.wikipedia.org/wiki?curid=4329", "title": "411", "text": "Outros.\nHistoria ano a ano"}
{"id": "4330", "revid": "56817", "url": "https://gl.wikipedia.org/wiki?curid=4330", "title": "264", "text": "Outros.\nHistoria ano a ano"}
{"id": "4331", "revid": "624", "url": "https://gl.wikipedia.org/wiki?curid=4331", "title": "718", "text": "Outros.\nHistoria ano a ano"}
{"id": "4332", "revid": "1987", "url": "https://gl.wikipedia.org/wiki?curid=4332", "title": "Enciclopedia", "text": "Unha enciclopedia \u00e9 unha obra de referencia que \u00e9 compendio de informaci\u00f3n que abrangue t\u00f3dalas p\u00f3las do co\u00f1ecemento humano. As enciclopedias est\u00e1n divididas en artigos ou entradas, que est\u00e1n ordenados por orde alfab\u00e9tica segundo o nome do artigo. As entradas de enciclopedia son m\u00e1is longas e achegan informaci\u00f3n m\u00e1is polo mi\u00fado que os dicionarios. \u00d3 contrario que as entradas de dicionario, que se centran en informaci\u00f3n ling\u00fc\u00edstica sobre as palabras, os artigos das enciclopedias c\u00e9ntranse en informaci\u00f3n factual relativa \u00f3 suxeito do artigo.\nAs enciclopedias existen dende hai 2\u00a0000 anos, sendo a m\u00e1is antiga que se co\u00f1ece \"Naturalis Historia\", escrita arredor do ano 77 por Plinio o Vello. As enciclopedias modernas evolucionaron dende os dicionarios arredor do s\u00e9culo XVII. Historicamente, algunhas enciclopedias estaban contidas nun s\u00f3 volume, mentres que outras, como a \"Encyclop\u00e6dia Britannica\", a \"Enciclopedia Treccani\" (62 volumes, 56\u00a0000 p\u00e1xinas) ou a meirande do mundo, \"Enciclopedia universal ilustrada europeo-americana\" (118 volumes, 105\u00a0000 p\u00e1xinas), convert\u00e9ronse en grandes obras multivolume. \nA aparici\u00f3n de versi\u00f3ns dixitais e de c\u00f3digo aberto no s\u00e9culo XXI, como a Wikipedia, ampliou enormemente a accesibilidade, a autor\u00eda, o n\u00famero de lectores e a variedade de entradas de enciclopedia.\nA aparici\u00f3n de fagas unha versi\u00f3n dixitais e de c\u00f3digo aberto no s\u00e9culo XXI, como Wikipedia, ampliou enormemente a accesibilidade, a autor\u00eda, o n\u00famero de lectores e a variedade de entradas de enciclopedia.\nEtimolox\u00eda.\nD\u00faas palabras gregas interpretadas como unha soa.\nA palabra \"enciclopedia\" (enciclo|pedia) prov\u00e9n do grego koin\u00e9 \u1f10\u03b3\u03ba\u03cd\u03ba\u03bb\u03b9\u03bf\u03c2 \u03c0\u03b1\u03b9\u03b4\u03b5\u03af\u03b1}}, transliterado \"enkyklios paedia\", que significa 'educaci\u00f3n xeral' de enkyklios (\u1f10\u03b3\u03ba\u03cd\u03ba\u03bb\u03b9\u03bf\u03c2), que significa 'circular, recorrente, requirido regularmente, xeral' e \"paideia\" (\u03c0\u03b1\u03b9\u03b4\u03b5\u03af\u03b1), que significa \"educaci\u00f3n\", \"crear un fillo\"; ambas as palabras xuntas toman o significado literal de \"instruci\u00f3n completa\" ou \"co\u00f1ecemento completo\". Con todo, as d\u00faas palabras separadas reduc\u00edronse a unha soa debido a un erro de escritura. Segundo algunhas fontes, esta edici\u00f3n incorrecta foi feita por copistas dunha edici\u00f3n manuscrita en lat\u00edn de Quintiliano pois deduciron que esta frase era unha \u00fanica palabra grega, co mesmo significado, e esta palabra grega espuria (\u1f10\u03b3\u03ba\u03c5\u03ba\u03bb\u03bf\u03c0\u03b1\u03b9\u03b4\u03b5\u03af\u03b1 \"enkyklopaedia\"), converteuse na palabra neolatina enciclopedia , que \u00e1 s\u00faa vez chegou ao galego. Por mor desta palabra composta, os lectores do s\u00e9culo XV desde ent\u00f3n pensaron a mi\u00fado, e incorrectamente, que os autores romanos Quintiliano e Plinio describ\u00edan un x\u00e9nero antigo..\nUso no s\u00e9culo XVI da palabra composta.\nNo s\u00e9culo XVI houbo un nivel de ambig\u00fcidade sobre como utilizar esta nova palabra. Tal e como ilustran varios t\u00edtulos, non exist\u00eda unha noci\u00f3n establecida sobre a s\u00faa ortograf\u00eda nin a s\u00faa condici\u00f3n de substantivo. Por exemplo: a de Jacobus Philomusus ' (1508); a de Johannes Aventinus '; a de Joachimus Fortius Ringelbergius ' (1538, 1541); a de Paul Skalich ' (1559); a de Gregor Reisch ' (1503, retitulada Encyclopaedia en 1583); e a de Samuel Eisenmenger ' (1585).\nHoubo dous exemplos do uso vernacular m\u00e1is antigo da palabra composta. Ao redor de 1490, Franciscus Puccius escribiu unha carta a Policiano agradec\u00e9ndolle a s\u00faa \"Miscel\u00e1nea\", cham\u00e1ndoa \"enciclop\u00e8dia\". M\u00e1is comunmente, Fran\u00e7ois Rabelais \u00e9 citado polo uso do termo no seu \"Pantagruel\" (1532).\nO sufixo \"-p(a)edia\" e o sentido moderno da palabra.\nVarias enciclopedias te\u00f1en nomes que incl\u00faen o sufixo \"-p(a)edia\", para marcar o texto como pertencente ao x\u00e9nero da enciclopedia. Alg\u00fans exemplos entre moitos son a mesma \"Wikipedia\" ou a \"Banglapedia\" (sobre cuesti\u00f3ns relevantes para Bangladesh).\nO termo adquiriu o seu significado moderno coa Enciclopedia de Diderot, \"Encyclop\u00e9die o Dictionnaire raisonn\u00e9 des sciences, des arts et des m\u00e9tiers\", unha enciclopedia francesa publicada entre 1751 e 1772 baixo a direcci\u00f3n de Denis Diderot e, en parte , de Jean Le Rond d'Alembert.\nTipolox\u00eda.\nDesde o punto de vista do \"contido\" (cobertura tem\u00e1tica), as enciclopedias poden ser \"xerais\", con informaci\u00f3n sobre todo tipo de materias, ou \"tem\u00e1ticas\", especializadas nun campo determinado (por exemplo, unha enciclopedia cient\u00edfica).\nDesde o punto de vista da presentaci\u00f3n do contido (\"ordenaci\u00f3n interna\"), as enciclopedias poden ser \"alfab\u00e9ticas\" (ordenadas alfab\u00e9ticamente) ou \"sistem\u00e1ticas\" (coa informaci\u00f3n estruturada segundo un \"sistema\" ou plan l\u00f3xico, en tem\u00e1ticas ou bloques de afinidade).\nAmbos puntos de vista son acumulativos, claro. Todas as enciclopedias universais citadas anteriormente son, ao mesmo tempo, enciclopedias alfab\u00e9ticas. Por outra banda, \"Encyclop\u00e9die fran\u00e7aise\" (1935-1966) e \"Ulysses\" son enciclopedias universais sistem\u00e1ticas. \"Gran encyclop\u00e9dia de Mallorca\", \"Gran enciclop\u00e9dia Valenciana\" e \"Encyclop\u00e9die do Islam\" son enciclopedias tem\u00e1ticas alfab\u00e9ticas. Por outra banda, \"Enciclopedia de Menorca\" e \"A enciclopedia de Cambridge de Rusia e da antiga Uni\u00f3n Sovi\u00e9tica\" son enciclopedias tem\u00e1ticas sistem\u00e1ticas.\nCaracter\u00edsticas dun texto enciclop\u00e9dico.\nOs artigos enciclop\u00e9dicos presentan unha serie de caracter\u00edsticas que os distinguen doutros formatos textuais:\nO redactado comeza cunha definici\u00f3n, como un dicionario, pero ampl\u00eda a informaci\u00f3n e incl\u00fae entradas non l\u00e9xicas, como os nomes propios. Estrut\u00farase seguindo as convenci\u00f3ns do texto expositivo.\nConcepto.\nMoitos escritores antigos (coma o fil\u00f3sofo Arist\u00f3teles) fixeron o intento de compendiar todo o co\u00f1ecemento humano. Non obstante, John Harris \u00e9 quen recibe o cr\u00e9dito por establecer o agora familiar formato de enciclopedia no 1704 co seu \"Lexicon technicum\". A vener\u00e1bel Enciclopedia Brit\u00e1nica tivo un comezo modesto, de 1768 a 1771 public\u00e1ronse tan s\u00f3 tres volumes. Quizais a m\u00e1is famosa enciclopedia antiga foi a Francesa \"Encyclop\u00e9die\", editada por Denis Diderot e completada no 1772.\nAs enciclopedias, pola s\u00faa estrutura de palabras e referencias cruzadas, son extremadamente axeitadas para trasladaren os seus contidos do formato impreso ao formato dixital, debido a d\u00faas raz\u00f3ns: primeiro, porque \u00e9 bastante doado explorar e atopar o que se est\u00e1 buscando e segundo, porque \u00e9 pos\u00edbel engadir sons, v\u00eddeos e outros contidos multimedia.\nHistoria.\nOrixes.\nNo antigo Exipto at\u00f3panse igualmente unhas listas tem\u00e1ticas que se poden considerar como protoenciclopedias. A \"Onom\u00e1stica do Ramesseum\", redactada cara a 1750\u00a0a.\u00a0C. \u00e9 unha lista de palabras agrupadas por categor\u00edas. Outra obra do mesmo x\u00e9nero, pero moito m\u00e1is desenvolvida, \u00e9 a \"Onom\u00e1stica de Amenofis\", realizada cara a 1100. Conta con 610 elementos organizados de modo tem\u00e1tico e conter\u00eda m\u00e1is de 2000 informaci\u00f3ns distintas coa ambici\u00f3n de crear \u00abun cat\u00e1logo sistem\u00e1tico do universo\u00bb. Este afastado devanceiro do dicionario enciclop\u00e9dico ter\u00eda o labor \u00abnon de ensinar a escribir aos nenos, sen\u00f3n de propo\u00f1er un programa de instruci\u00f3n da humanidade fundado sobre a organizaci\u00f3n do mundo\u00bb.\nO fil\u00f3sofo grego Plat\u00f3n (428-348\u00a0a.\u00a0C.) realizou un resumo dos co\u00f1ecementos da s\u00faa \u00e9poca nun dos seus di\u00e1logos, o \"Timeo\": astronom\u00eda, cosmogon\u00eda, f\u00edsica e medicina. Esta obra pode ser considerada unha \"enciclopedia met\u00f3dica\". O seu disc\u00edpulo Arist\u00f3teles (384-322\u00a0a.\u00a0C.) produciu unha longa cantidade de tratados sobre gran variedade de temas cun esp\u00edrito verdadeiramente enciclop\u00e9dico e sen equivalentes no mundo antigo (po\u00e9tica, ret\u00f3rica, l\u00f3xica, pol\u00edtica, f\u00edsica, psicolox\u00eda, biolox\u00eda, \u00e9tica...). Con todo, os seus esforzos non foron difundidos ata 275 anos despois do seu falecemento, cara ao ano 50\u00a0a.\u00a0C.. Perdeuse practicamente toda a obra de escritores enciclop\u00e9dicos como Dem\u00f3crito e Posidonio.\nEntre os romanos, o primeiro en tentar compendiar o saber antigo foi Varr\u00f3n (116-27\u00a0a.\u00a0C.), cuxas \"Antiquitatum rerum humanarum et divinarum libri XLI\" non perduraron sen\u00f3n como fragmentos e extractos noutros autores e enciclopedistas posteriores. Para este autor, o cami\u00f1o ao saber era a etimolox\u00eda, como o foi para o moi posterior visigodo santo Isidoro, probablemente o \u00faltimo en servirse desta perdida obra de Varr\u00f3n para a s\u00faa propia enciclopedia, as \"Etimolog\u00edas\". Para Varr\u00f3n o termo \"verbum\" (\u00abpalabra\u00bb) vi\u00f1a de \"veritas\" (\u00abverdade\u00bb), o que lexitimaba ese procedemento. Composta esta obra por 41 libros, 25 estaban consagrados aos asuntos humanos e o resto aos divinos dos deuses pag\u00e1ns. Esta obra, desaparecida, deixou, con todo, moito co\u00f1ecemento a trav\u00e9s das s\u00faas citas e diversas refundici\u00f3ns medievais.\nCara ao comezo do primeiro s\u00e9culo de nosa era, Aulo Cornelio Celso redactou unha enciclopedia en 26 libros, \"De Artibus\", que cubr\u00eda materias de agricultura, guerra, ret\u00f3rica, filosof\u00eda, dereito e medicina, a\u00ednda que foi este \u00faltimo dominio o m\u00e1is particularmente desenvolvido, precisamente a \u00fanica secci\u00f3n da obra que chegou ata n\u00f3s, polo menos en parte.\nPosterior e unha das primeiras obras enciclop\u00e9dicas que sobreviviron aos tempos modernos, \u00e9 a \"Naturalis Historia\" de Plinio o Vello, escritor romano do s\u00e9culo I Compilou unha obra de 37 cap\u00edtulos que abarcan a historia natural a arte e a arquitectura, a medicina, a xeograf\u00eda, a xeolox\u00eda e todos os aspectos do mundo que lle rodeaba. Declarou no seu pr\u00f3logo que compilara vinte mil feitos a partir de dous mil t\u00edtulos de douscentos autores distintos, e agregou que outros moitos provi\u00f1an da s\u00faa propia experiencia. O traballo foi publicado ao redor de 77 a 79\u00a0d.\u00a0C., pero probablemente nunca terminou de corrixir a obra antes de que falecese investigando a erupci\u00f3n do Vesuvio no \nNas s\u00faas \"Noites \u00e1ticas\" (II s\u00e9culo\u00a0d.\u00a0C.), Aulo Gelio diserta sobre numerosas materias de literatura, artes, filosof\u00eda, historia, dereito, xeometr\u00eda, medicina, ciencias naturais, meteorolox\u00eda e xeograf\u00eda, a\u00ednda que cun esp\u00edrito m\u00e1is ensay\u00edstico e erudito que sistem\u00e1tico e enciclop\u00e9dico.\nPor outra banda, o \"Polyhistor\" (tam\u00e9n chamado \"As marabillas do mundo\"), obra do escritor romano Solino, do s\u00e9culo III ou s\u00e9culo IV presenta as curiosidades do mundo por rexi\u00f3ns. A\u00ednda que a obra perdeuse, numerosos elementos dela, como no caso de Varr\u00f3n, foron recollidos nas enciclopedias medievais.\nNonio Marcelo redactou, a comezos do s\u00e9culo IV, o \"De compendiosa doctrina\", unha compilaci\u00f3n ou ep\u00edtome de tratados sobre a lingua e diversas t\u00e9cnicas, arranxada e ordenada en forma alfab\u00e9tica. Cara a fins do s\u00e9culo IV, o gram\u00e1tico Servio redactou un moi abundante comentario \u00e1 obra de Virxilio que pode lerse tam\u00e9n como un vasto repertorio tem\u00e1tico ou como unha enciclopedia organizada segundo a orde do texto do poeta. Marciano Capella, avogado que viv\u00eda en Alxeria, foi autor do \"De nuptiis Philologiae et Mercurii\" (\"Vodas de Filolox\u00eda e Mercurio\"), redactado entre o 410 e o 429. Este manual en forma de narraci\u00f3n aleg\u00f3rica sintetiza en 9 libros os co\u00f1ecementos da \u00e9poca: filolox\u00eda, gram\u00e1tica, dial\u00e9ctica, ret\u00f3rica, xeometr\u00eda, aritm\u00e9tica, astronom\u00eda e harmon\u00eda. Foi moi popular na \u00e9poca carolinxia, e servir\u00e1 de referencia para organizar os estudos medievais no ensino b\u00e1sico (o \"Trivium\") e superior (o \"Quadrivium\"). Foi lido mesmo no Renacemento e inspirou en especial a Cop\u00e9rnico. R\u00e1bano Mauro redactou cara a 842 o seu \"De rerum naturis\", chamado tam\u00e9n \"De Universo\" en vinte libros, resumindo e reordenando a obra de Isidoro de Sevilla.\nIdade Antiga e Moderna.\nAnos despois cr\u00e9aronse outras obras que eran recompliaci\u00f3ns ou ep\u00edtomes de co\u00f1ecementos xerais. Un dos repertorios m\u00e1is temper\u00e1ns e co\u00f1ecidos, destinado a salvar os co\u00f1ecementos esenciais da cultura grecolatina cl\u00e1sica \u00e9 o titulado \"Etymologiae\" composto polo escritor visigodo Isidoro de Sevilla e redactado entre 627-630 a instancia do rei visigodo Sisebuto. Outras obras deste per\u00edodo foron:\nDende o s\u00e9culo XVIII.\nO maior fito do per\u00edodo da Ilustraci\u00f3n do s\u00e9culo XVIII \u00e9 a Encyclop\u00e9die ou \"Dictionnaire raisonn\u00e9 des Sciences, des Arts et des m\u00e9tiers\", compilada por un grupo de escritores e homes de ciencia de Francia.\nDe maneira plenamente consciente, estes homes estaban dando as costas tanto \u00e1 relixi\u00f3n como \u00e1 metaf\u00edsica vendo na ciencia pura unha nova forza motriz intelectual.\nReuniron nunha vasta obra t\u00f3dolos co\u00f1ecementos cient\u00edficos da \u00e9poca, non como un mero rexistro alfab\u00e9tico, sen\u00f3n como un relato do modo cient\u00edfico de enfront\u00e1rense co mundo. Neste sentido, \u00e9 especialmente interesante o seu \"Discours pr\u00e9liminaire des editeurs\" no que se enmarca o co\u00f1ecemento humano en tres facultades: Historia, Filosof\u00eda e Belas Artes, reco\u00f1ecendo as dificultades da clasificaci\u00f3n das ciencias que se vi\u00f1an desenvolvendo dende o s\u00e9culo XVII.\nEstes escritores desexaban forxar un poderoso instrumento para a loita contra o escurantismo das autoridades pol\u00edticas e relixiosas. A maior\u00eda das figuras culturais e cient\u00edficas da \u00e9poca colaboraron nesa empresa. Entre elas destacan D'Alembert, Diderot e Voltaire.\nEntre 1768 e 1771, Adam e Charles Black publicaron a \"Encyclop\u00e6dia Britannica\", que se reimprimiu en papel ata a versi\u00f3n inform\u00e1tica con correcci\u00f3ns e ampliaci\u00f3ns. As edici\u00f3ns m\u00e1is c\u00e9lebres foron a novena (1875-1889) e a und\u00e9cima (1911) pola s\u00faa erudici\u00f3n e estilo literario. A d\u00e9cimo quinta edici\u00f3n div\u00eddese en tres partes: unha \"Microp\u00e6dia\" de 12 volumes con artigos curtos de menos de 750 palabras, unha \"Macrop\u00e6dia\" de 17 volumes con artigos longos (entre 2 e 310 p\u00e1xinas) e unha \"Prop\u00e6dia\", nun s\u00f3 volume, que ofrece un esquema xer\u00e1rquico do co\u00f1ecemento humano.No s\u00e9culo XXI pasouse \u00e1 incorporaci\u00f3n de contidos en almacenamentos dixitais. O proxecto Gutenberg deu pulo \u00e1 recompilaci\u00f3n de datos antigos.\nEnciclopedias galegas.\nHai varias enciclopedias galegas. De tem\u00e1tica galega, a \"Gran Enciclopedia Gallega Silverio Ca\u00f1ada\" do ano 1974 de corenta e tres tomos, en lingua castel\u00e1 e a \"Gran Enciclopedia Galega Silverio Ca\u00f1ada\" do ano 2005 en papel e tam\u00e9n en DVD, en galego.\nDe tem\u00e1tica universal, consultables en li\u00f1a e editadas en galego son outras d\u00faas. A \"Enciclopedia Galega Universal\" da editorial Ir Indo que tam\u00e9n disp\u00f3n de versi\u00f3n en papel de 16 tomos (1999-2002). E desde 2003 a \"Galipedia\", a versi\u00f3n en galego da Wikipedia, de acceso libre.\nHai que mencionar, tam\u00e9n, o \"Diccionario enciclop\u00e9dico galego universal\" (2003-2004) de sesenta volumes de \"La Voz de Galicia\" (feito por Ir Indo) e a \"Diciopedia do s\u00e9culo 21\" de tres tomos, editada no ano 2006 conxuntamente por Edici\u00f3ns do Cumio, Editorial Galaxia e Edici\u00f3s do Castro."}
{"id": "4333", "revid": "56817", "url": "https://gl.wikipedia.org/wiki?curid=4333", "title": "-42", "text": ""}
{"id": "4334", "revid": "23204", "url": "https://gl.wikipedia.org/wiki?curid=4334", "title": "Reis de Espa\u00f1a", "text": "A lista dos reis de Espa\u00f1a comeza cos Reis Cat\u00f3licos porque se considera que Espa\u00f1a comezou a existir cando a Coroa de Castela e a Coroa de Arag\u00f3n uniron os seus reinos a trav\u00e9s do matrimonio de Isabel I de Castela con Fernando II de Arag\u00f3n, a\u00ednda que os reinos seguiron tendo leis separadas e a denominaci\u00f3n da Monarqu\u00eda inclu\u00eda varios reinos (a m\u00e1is com\u00fan ser\u00eda \"Rei de Castela, Arag\u00f3n, Le\u00f3n, Granada e Toledo\", a\u00ednda que variaba moito). O termo Espa\u00f1a refer\u00edase \u00e1 Pen\u00ednsula Ib\u00e9rica en conxunto at\u00e9 o reco\u00f1ecemento definitivo da independencia de Portugal en 1668 e o t\u00edtulo \"rei de Espa\u00f1a\" s\u00f3 se comezou a utilizar polos monarcas en 1874 (anteriormente Isabel II utilizou o de \"Ra\u00ed\u00f1a das Espa\u00f1as\").\nCasa de Trast\u00e1mara.\nEn 1474 o rei Henrique IV de Castela morreu, deixando un Reino inmerso nunha guerra civil entre Isabel e Xoana a Beltranexa que, finalmente, ga\u00f1ou a primeira. En 1479 era Xo\u00e1n II de Arag\u00f3n o que morr\u00eda, pasando o trono a Fernando, naquel momento rei de Castela por matrimonio coa ra\u00ed\u00f1a Isabel; deste xeito empezouse a xestar o que ser\u00eda a futura monarqu\u00eda espa\u00f1ola. En 1492 conquistaron o Reino de Granada, o \u00faltimo territorio isl\u00e1mico na pen\u00ednsula, e en 1512 Fernando II conquistou o Reino de Navarra co apoio do partido beaumont\u00e9s e do papa Xulio II, e incorporouno a Castela en 1515. \u00c1 morte da ra\u00ed\u00f1a Isabel, sucedeulle a s\u00faa filla Xoana, quedando o seu pai como rexente; a pesar de ser rexeitado pola nobreza castel\u00e1 e substitu\u00eddo polo marido de Xoana, Filipe o Fermoso (que chegou a ser xurado rei), Fernando volveu asumir a rexencia tras a repentina morte deste.\n\u00c1 morte do Rei Cat\u00f3lico houbo un per\u00edodo de inestabilidade debido \u00e1 incapacidade mental da s\u00faa filla Xoana, que foi aproveitado polo seu neto Carlos para proclamarse rei en Bruxelas, o que foi reco\u00f1ecido en Castela; pero en Arag\u00f3n non houbo acordo en aceptar e en aplicar o testamento do Rei Cat\u00f3lico por estar en contra dos foros, o cal conduciu a un per\u00edodo sen rei, no que se paralizou o goberno, ata que finalmente decidiuse xurar a Xoana e Carlos como reis de Arag\u00f3n.\nCasa de Austria.\nA Casa de Habsburgo (ou \"de Austria\") comezou con Carlos I (V do Sacro Imperio Romano Xerm\u00e1nico). Deixou tras de si unha monarqu\u00eda espa\u00f1ola que foi tam\u00e9n, por alg\u00fan tempo, soberana dos Pa\u00edses Baixos, de boa parte de Italia e de grandes territorios en ultramar; no entanto, o t\u00edtulo de \"Emperador\" non pasou aos seguintes monarcas de Espa\u00f1a.\nCasa de Borb\u00f3n.\nTras a morte de Carlos II sen descendencia, a titularidade da Coroa de Espa\u00f1a pasa ao seu sobri\u00f1o-neto, e neto \u00e1 s\u00faa vez de Lu\u00eds XIV de Francia, Philippe d'Anjou, sendo o primeiro membro da Casa de Borb\u00f3n en Espa\u00f1a. Ao ser nomeado Rei de Espa\u00f1a, Philippe cambia o seu nome a \"Felipe\", mentres que o apelido franc\u00e9s \"Bourbon\" foi castelanizado como \"Borb\u00f3n\".\nCasa de Bonaparte.\nO \u00fanico monarca desta casa foi Xos\u00e9 I, imposto polo seu irm\u00e1n Napole\u00f3n I de Francia despois de invadir Espa\u00f1a e facer renunciar a Carlos IV en 1808. Gobernou na Espa\u00f1a ocupada polos franceses e nos seus dominios sen o reco\u00f1ecemento das Cortes nin da Am\u00e9rica espa\u00f1ola, co t\u00edtulo de \"Rei das Espa\u00f1as e das Indias, pola graza de Deus e pola Constituci\u00f3n do Estado\". Habitualmente, e por ser un rei imposto, non se considera que Xos\u00e9 Bonaparte fose un rei propiamente dito e non adoita levar o numeral correspondente.\nCasa de Borb\u00f3n (primeira restauraci\u00f3n).\nA partir da Constituci\u00f3n de 1837, Isabel II pasa a denominarse \"Ra\u00ed\u00f1a das Espa\u00f1as\". \nDespois da abdicaci\u00f3n de Isabel II, houbo dous anos de interregno, durante o cal o goberno de Espa\u00f1a buscou no exterior un novo monarca.\nCasa de Savoia.\nO \u00fanico monarca desta dinast\u00eda \u00e9 Amadeu I, elixido polas Cortes despois da Revoluci\u00f3n de 1868 e a abdicaci\u00f3n de Isabel II. O novo t\u00edtulo foi \"Rei de Espa\u00f1a, pola graza de Deus e a vontade nacional\".\nCasa de Borb\u00f3n (segunda restauraci\u00f3n).\n\u00c9 a segunda restauraci\u00f3n, logo da Primeira Rep\u00fablica Espa\u00f1ola. O t\u00edtulo dos monarcas \u00e9 \"Rei de Espa\u00f1a pola graza de Deus e a Constituci\u00f3n\".\nCasa de Borb\u00f3n (terceira restauraci\u00f3n).\n\u00c9 a terceira restauraci\u00f3n logo da Segunda Rep\u00fablica Espa\u00f1ola e a Ditadura de Francisco Franco. O seu t\u00edtulo \u00e9 simplemente \"Rei de Espa\u00f1a\"."}
{"id": "4335", "revid": "23204", "url": "https://gl.wikipedia.org/wiki?curid=4335", "title": "1502", "text": ""}
{"id": "4336", "revid": "23204", "url": "https://gl.wikipedia.org/wiki?curid=4336", "title": "1504", "text": "Outros.\nHistoria ano a ano"}
{"id": "4337", "revid": "23204", "url": "https://gl.wikipedia.org/wiki?curid=4337", "title": "1515", "text": "Outros.\nHistoria ano a ano"}
{"id": "4338", "revid": "1987", "url": "https://gl.wikipedia.org/wiki?curid=4338", "title": "1567", "text": "Outros.\nHistoria ano a ano"}
{"id": "4339", "revid": "56817", "url": "https://gl.wikipedia.org/wiki?curid=4339", "title": "1618", "text": "Outros.\nHistoria ano a ano"}
{"id": "4341", "revid": "56817", "url": "https://gl.wikipedia.org/wiki?curid=4341", "title": "1574", "text": "Outros.\nHistoria ano a ano"}
{"id": "4342", "revid": "1987", "url": "https://gl.wikipedia.org/wiki?curid=4342", "title": "1788", "text": "Outros.\nHistoria ano a ano"}
{"id": "4343", "revid": "98629", "url": "https://gl.wikipedia.org/wiki?curid=4343", "title": "1791", "text": ""}
{"id": "4344", "revid": "1987", "url": "https://gl.wikipedia.org/wiki?curid=4344", "title": "1801", "text": ""}
{"id": "4345", "revid": "23204", "url": "https://gl.wikipedia.org/wiki?curid=4345", "title": "1804", "text": "Outros.\nBreves.\nHistoria ano a ano"}
{"id": "4346", "revid": "98629", "url": "https://gl.wikipedia.org/wiki?curid=4346", "title": "Carlos II de Espa\u00f1a", "text": "Carlos II de Espa\u00f1a, chamado \u00abo Enfeitizado\u00bb, tam\u00e9n co\u00f1ecido como Carlos II de Habsburgo, nado en Madrid, Espa\u00f1a o 6 de novembro de 1661 e finado na mesma cidade o 1 de novembro de 1700), foi Rei de Espa\u00f1a entre 1665 e 1700, \u00faltimo da Casa de Austria. Fillo e herdeiro de Filipe IV e de Mariana de Austria, permaneceu baixo a rexencia da s\u00faa nai ata que alcanzou a maior\u00eda de idade en 1675. O seu alcume v\u00ed\u00f1alle da atribuci\u00f3n do seu lamentable estado f\u00edsico \u00e1 bruxer\u00eda e influencias diab\u00f3licas. Parece ser que o sucesivos matrimonios consangu\u00edneos da familia real produciron tal dexeneraci\u00f3n que Carlos creceu raqu\u00edtico, enfermizo e de curta intelixencia, ademais de est\u00e9ril (sosp\u00e9itase que sufr\u00eda a s\u00edndrome de Klinefelter), o que carreou un grave conflito sucesorio, ao finar sen descendencia e extinguirse as\u00ed a rama espa\u00f1ola dos Austrias.\nRexencia de Mariana de Austria (1665-1675).\nFilipe IV casou no seu primeiro matrimonio con Isabel de Francia (finada en 1644). Desta uni\u00f3n naceu un \u00fanico fillo var\u00f3n, o pr\u00edncipe Baltasar Carlos, morto en 1646, o que provocou que o rei decidise casar en segundas nupcias (1649) coa s\u00faa sobri\u00f1a a arquiduquesa Mariana de Austria, filla do emperador Fernando III e de Mar\u00eda Ana de Austria (irm\u00e1 de Filipe IV), co obxectivo de asegurar a continuidade din\u00e1stica no trono. Deste matrimonio naceron varios fillos, dos cales s\u00f3 sobreviviron a infanta Margarida Tareixa e o \u00faltimo dos fillos var\u00f3ns, Carlos.\nO pr\u00edncipe Carlos apenas ti\u00f1a catro anos cando o seu pai finou (1665), deixando este establecido no seu testamento como rexente a s\u00faa vi\u00fava, a ra\u00ed\u00f1a Mariana:\nA ra\u00ed\u00f1a ser\u00eda asistida por unha Xunta de Rexencia formada por seis membros: o Presidente do Consello de Castela (Garc\u00eda Haro Sotomayor y Guzm\u00e1n, conde de Castrillo) , o Vicechanceler do Consello de Arag\u00f3n (Crist\u00f3bal Cresp\u00ed de Valldaura), un representante do Consello de Estado (Gaspar de Bracamonte y Guzm\u00e1n, conde de Pe\u00f1aranda), un Grande de Espa\u00f1a (Guill\u00e9n Ram\u00f3n de Moncada, marqu\u00e9s de Aytona), o Inquisidor xeral (cardeal Pascual de Arag\u00f3n) e o Arcebispo de Toledo (cardeal Baltasar Moscoso y Sandoval) como m\u00e1xima autoridade relixiosa na Monarqu\u00eda.\nCando se abriu o testamento de Filipe IV, un dos membros da Xunta xa falecera: quedaba as\u00ed vacante o posto do Arcebispado de Toledo. O seu titular, o cardeal Baltasar Moscoso y Sandoval, morrera s\u00f3 unhas horas antes que Filipe IV. A ra\u00ed\u00f1a tivo que buscar soluci\u00f3ns e coa intenci\u00f3n de deixar vacante o posto de Inquisidor xeral, obrigou a Pascual de Arag\u00f3n a ocupar o Arcebispado de Toledo. Deste xeito, o posto de inquisidor quedou libre para ser copado pouco despois polo m\u00e1ximo confidente da ra\u00ed\u00f1a: o seu confesor o pai Juan Everardo Nithard.\nO valemento de Xo\u00e1n Everardo Nithard.\nA morte de Filipe IV e a asunci\u00f3n da rexencia por parte de Mariana de Austria fixeron que esta se sentise de s\u00fapeto soa no medio do v\u00f3rtice de acontecementos que se sucederon tralo falecemento do seu marido. Albo das miradas, das exaltaci\u00f3ns e das cr\u00edticas, a ra\u00ed\u00f1a vi\u00fava requiriu o apoio do seu fiel confesor, o pai xesu\u00edta Xo\u00e1n Everardo Nithard, que a acompa\u00f1ou en 1649 a Madrid desde a corte de Viena, e non s\u00f3 na s\u00faa vertente espiritual, sen\u00f3n na controvertida vertente pol\u00edtica.\nAs\u00ed, o pai Nithard chegou a copar postos de gran relevancia na monarqu\u00eda, actuando como un verdadeiro \"valido\" ao ser case a \u00fanica persoa na que a ra\u00ed\u00f1a rexente depositou a s\u00faa plena confianza. Nithard suscitou co seu ascenso un gran n\u00famero de odios, tanto nos c\u00edrculos pol\u00edticos como nos relixiosos; e \u00e9 que o pai xesu\u00edta non s\u00f3 entrou a formar parte do Consello de Estado en xaneiro de 1666, sen\u00f3n que tam\u00e9n alcanzou o posto de Inquisidor xeral, a c\u00faspide da grande instituci\u00f3n eclesi\u00e1stica da monarqu\u00eda. O ascenso do xesu\u00edta a tal dignidade xur\u00eddico-relixiosa non foi en absoluto f\u00e1cil, pero a ra\u00ed\u00f1a puxo en xogo todos os recursos que tivo ao seu alcance para conseguir tal cargo para o seu confesor. En primeiro lugar conseguiu que o Inquisidor xeral en funci\u00f3ns, o arcebispo de Toledo, Pascual de Arag\u00f3n, renunciase ao seu posto e se retirase para o seu arcebispado, deixando \u00e1 vez o seu posto na Xunta de Rexencia na que, segundo o testamento de Filipe IV, deb\u00eda estar o Inquisidor xeral.\nO segundo paso era o de naturalizar a Nithard, pois un estranxeiro non pod\u00eda alcanzar o posto de Inquisidor xeral, para o que tivo que ga\u00f1arse o apoio das cidades castel\u00e1s con voto en cortes. En terceiro e \u00faltimo lugar, foi necesaria unha aprobaci\u00f3n papal xa que Nithard, como xesu\u00edta, debido \u00e1s regras da s\u00faa compa\u00f1\u00eda, non pod\u00eda aceptar cargo ning\u00fan sen o consentimento do Sumo Pont\u00edfice. A ra\u00ed\u00f1a non dubidou ent\u00f3n en dirixirse ao papa Alexandre VII para solicitar vehementemente a s\u00faa aprobaci\u00f3n do posto inquisitorial para o seu confesor.\nO papa eximiu a Nithard do seu voto xesu\u00edtico que lle imped\u00eda exercer cargos pol\u00edticos, na bula promulgada o 15 de outubro de 1666; con este \u00faltimo acto, o pai xesu\u00edta obtivo o cargo de Inquisidor xeral que de xeito instant\u00e1neo o converteu en membro da Xunta de Rexencia.\nA nobreza rexeitou desde un principio o ascenso de Nithard, ao que consideraron un advenedizo carente dos merecementos que ostentaba; e os dominicos, orde oposta aos xesu\u00edtas, sent\u00edronse feridos no seu orgullo ao observar como un xesu\u00edta lles arrebataba a primac\u00eda do confesionario real, as\u00ed como o gran posto inquisitorial.\nXa que logo, a conxuntura pol\u00edtica dun momento no cal o ministro-favorito estaba en decadencia, a baixa condici\u00f3n do elixido, a orde \u00e1 cal pertenc\u00eda, as s\u00faas mostras de ambici\u00f3n pouco acordes coa s\u00faa condici\u00f3n xesu\u00edtica e a s\u00faa sospeitosa proximidade \u00e1 ra\u00ed\u00f1a, foron as premisas determinantes das numerosas cr\u00edticas que Nithard recibiu durante o seu valemento.\nPor\u00e9n, Nithard non tivo tanta influencia pol\u00edtica como se pensou, e de feito espertaron m\u00e1is oposici\u00f3n as circunstancias do seu encumbramento ou a s\u00faa condici\u00f3n de xesu\u00edta estranxeiro de baixa estirpe e o favoritismo que a ra\u00ed\u00f1a mostrou pola s\u00faa persoa, que a s\u00faa verdadeira xesti\u00f3n \u00e1 fronte da Monarqu\u00eda. Nithard f\u00edxose odioso porque taponou as v\u00edas de acceso \u00e1 ra\u00ed\u00f1a, feito do que tampouco foi totalmente responsable, pois Mariana de Austria amosaba moita desconfianza coa nobreza espa\u00f1ola e con Juan Jos\u00e9 de Austria, o m\u00e1ximo inimigo do confesor. O papel de Nithard como pol\u00edtico e a\u00ednda como a m\u00e1is alta autoridade relixiosa da Monarqu\u00eda foi m\u00e1is ben mediocre, sendo a s\u00faa verdadeira influencia dif\u00edcil de calibrar. Parece que favoreceu a inserci\u00f3n de determinados personaxes na Xunta de ministros, foi o ide\u00f3logo da Garda Chamberga etc., pero os seus votos no Consello de Estado, de car\u00e1cter m\u00e1is teol\u00f3xico que pol\u00edtico, non sempre foron atendidos.\nPor outra banda, Nithard tampouco soubo procurar para si unha rede de poder que o mantivese no seu valemento; ao contrario, nos tres anos nos que gozou da proximidade da ra\u00ed\u00f1a, foi ga\u00f1ando inimigos ata ser expulsado coa esperanza de que a s\u00faa longa distancia acougase a tormentosa situaci\u00f3n pol\u00edtica.\nO conflito entre Juan Jos\u00e9 de Austria e Nithard: A ca\u00edda do valido.\nEntre 1665 e 1668, Juan Jos\u00e9 de Austria, fillo bastardo de Filipe IV e, polo tanto, medio-irm\u00e1n de Carlos II, loitou con forza por conseguir un posto de relevancia na Corte, visiblemente desgastado polas s\u00faas continuadas campa\u00f1as militares en Italia, Catalu\u00f1a, Flandres e Portugal.\nCando finou Filipe IV, en setembro de 1665, Juan Jos\u00e9 de Austria ti\u00f1a 36 anos, mentres que o seu medio-irm\u00e1n, Carlos II, tan s\u00f3 4. No seu testamento o Rei deixou disposto o seguinte (cl\u00e1usula 37):\nPor\u00e9n, Juan Jos\u00e9 de Austria quedou exclu\u00eddo de todo posto pol\u00edtico de relevancia, sexa na Xunta de Rexencia que no Consello de Estado, o que provocou nel un grande estado de prostraci\u00f3n, como as\u00ed indicaba por escrito \u00e1 Ra\u00ed\u00f1a:\nA todo isto uniuse o seu malestar, como o doutros grandes e nobres, polo r\u00e1pido ascenso do xesu\u00edta Nithard.\nNo terreo pol\u00edtico Nithard tivo continuos fracasos, tanto no interior como o exterior (valla recordar o malestar pola firma do Tratado de Lisboa que reco\u00f1ec\u00eda oficialmente a independencia de Portugal). Ga\u00f1ouse ademais moitas antipat\u00edas por aconsellar a prohibici\u00f3n das representaci\u00f3ns teatrais.\nPor outra banda, as esixencias de di\u00f1eiro para facer fronte aos m\u00faltiples problemas expresados, po\u00f1\u00edan de relevo a incapacidade do confesor de po\u00f1er en marcha unha pol\u00edtica econ\u00f3mica eficiente. Ademais, os seus proxectos conducintes ao establecemento dunha contribuci\u00f3n \u00fanica e a rebaixar os impostos do consumo, non foron aceptados.\nReinado de Carlos II (1665-1700).\nCarlos II foi proclamado rei en 1665, aos catro anos. Era unha persoa educada por te\u00f3logos e sen co\u00f1ecementos pol\u00edticos. Mantivo correspondencia con Sor \u00darsula Micaela Morata, m\u00edstica alacantina, para lle pedir consello. A s\u00faa mala sa\u00fade fac\u00eda sospeitar que morrer\u00eda novo, polo que de novo se descoidou a s\u00faa educaci\u00f3n; ningu\u00e9n se preocupou de preparalo adecuadamente para as tarefas de goberno.\nA loita contra Valenzuela aumentou e, apoi\u00e1ndose na nobreza, Juan Jos\u00e9 de Austria marchou sobre Madrid e tomou o poder en 1677. Valenzuela foi desterrado e a Ra\u00ed\u00f1a nai abandonou a Corte, fixando a residencia no Alc\u00e1zar de Toledo.\nJuan Jos\u00e9 de Austria, co apoio popular, converteuse no novo valido. O seu goberno quedou ensombrecido pola loita pol\u00edtica contra os seus adversarios e a dram\u00e1tica situaci\u00f3n da monarqu\u00eda hisp\u00e1nica, obrigada a ceder o Franco Condado a Francia mediante a Paz de Nimega en 1679. Nese mesmo ano, o Rei, de 18 anos de idade, casa en primeiras nupcias con Mar\u00eda Lu\u00edsa de Orle\u00e1ns, sobri\u00f1a de Lu\u00eds XIV de Francia. A\u00ednda que nunca chegou a estar verdadeiramente namorada do seu marido, co paso dos anos Mar\u00eda Lu\u00edsa chegou a sentir un xenu\u00edno afecto por el. Carlos, pola s\u00faa banda, amaba tenramente \u00e1 s\u00faa esposa. Ante a falta de sucesor a ra\u00ed\u00f1a chegou a realizar peregrinaci\u00f3ns e a venerar reliquias sagradas. Finalmente morreu en 1689, deixando ao rei nun estado depresivo.\nO Rei, plenamente consciente da s\u00faa incapacidade para asumir as funci\u00f3ns de goberno, deixou o mesmo nas mans do duque de Medinaceli (1680-1685) como o seu valido, e posteriormente no conde de Oropesa (1685-1691). O \u00faltimo intentou po\u00f1er orde na econom\u00eda e facenda real, creando para iso a Superintendencia Xeral da Real Facenda, presidida polo marqu\u00e9s de V\u00e9lez, que, a\u00ednda que non funcionou como era de esperar, marcou o comezo das futuras reformas borb\u00f3nicas. Ao enfrontamento coa tradicional aristocracia e a Igrexa, e a s\u00faa falta de sinton\u00eda coa nova ra\u00ed\u00f1a, Mariana de Neoburgo, segunda esposa do Rei, un\u00edronse os desastres da guerra contra Francia \u2013perda de Luxemburgo pola Tregua de Ratisbona en 1684, invasi\u00f3n francesa de Catalu\u00f1a en 1691\u2013 que precipitaron a s\u00faa ca\u00edda en xu\u00f1o de 1691.\nUn dos feitos m\u00e1is importantes que cambiar\u00eda m\u00e1is tarde a monarqu\u00eda hisp\u00e1nica foi a Paz de Ryswick, asinada con Francia en 1697 logo da ocupaci\u00f3n francesa no Palatinado. A consecuencia m\u00e1is importante desta paz foi a posibilidade de Francia de acceder ao trono da Coroa espa\u00f1ola.\nO problema sucesorio.\nA\u00ednda que nos \u00faltimos anos do seu reinado o Rei decidiu gobernar persoalmente, a s\u00faa manifesta incapacidade puxo o exercicio do poder nas mans da s\u00faa esposa, a ra\u00ed\u00f1a Mariana de Neoburgo, aconsellada polo arcebispo de Toledo, o cardeal Lu\u00eds Fern\u00e1ndez de Portocarrero. Segundo un embaixador franc\u00e9s, durante os \u00faltimos anos o rei atop\u00e1base en estado moi precario: \u00ab\"O seu mal, m\u00e1is que unha enfermidade concreta, \u00e9 un esgotamento xeral\"\u00bb.\nDada a falta de posteridade directa do Rei, comezou unha complexa rede de intrigas de palacio en torno da sucesi\u00f3n. Este asunto, convertido en cuesti\u00f3n de Estado, consumiu os esforzos da diplomacia europea. Trala morte do herdeiro pactado, Jos\u00e9 Fernando de Baviera, en 1699, o rei Carlos II fixo testamento o 3 de outubro de 1700 en favor de Felipe de Anjou, neto de Lu\u00eds XIV de Francia e da s\u00faa irm\u00e1, a infanta Mar\u00eda Tareixa de Austria e Borb\u00f3n (1638\u20131683), a maior das fillas de Filipe IV. Esta candidatura era apoiada polo cardeal Portocarrero. A cl\u00e1usula 13 do devandito testamento rezaba:\nMariana de Neoburgo, en cambio, apoiaba as pretensi\u00f3ns do seu sobri\u00f1o, o arquiduque Carlos de Austria, fillo do emperador Leopoldo I. As pretensi\u00f3ns do arquiduque austr\u00edaco foron apoiadas por Inglaterra e Holanda, as tradicionais inimigas de Espa\u00f1a durante o s\u00e9culo XVI, que ademais rivalizaban coa Francia hexem\u00f3nica de Lu\u00eds XIV.\nA\u00ednda que o \"enfeitizado\" Carlos fose manipulado pola s\u00faa contorna para apontoar a candidatura do duque de Anjou, este xa se antepo\u00f1\u00eda ao seu rival por dereito din\u00e1stico.\nCarlos II, \u00faltimo dos Habsburgo espa\u00f1ois, faleceu o 1 de novembro de 1700, aos 38 anos, a\u00ednda que aparentaba unha maior idade. Segundo o m\u00e9dico forense, o cad\u00e1ver de Carlos \u00ab\"non ti\u00f1a nin unha soa pinga de sangue, o coraz\u00f3n apareceu do tama\u00f1o dun gran de pementa, os pulm\u00f3ns corro\u00eddos, os intestinos putrefactos e gangrenados, ti\u00f1a un s\u00f3 test\u00edculo negro como o carb\u00f3n e a cabeza chea de auga\"\u00bb.\nDise que no momento de expirar viuse en Madrid brillar o planeta Venus xunto ao Sol, o cal se considerou un milagre. Ao mesmo tempo, na afastada Bruxelas, onde evidentemente non chegaran a\u00ednda as noticias da morte do rei, cantouse un \"Tedeum\" na igrexa de Santa G\u00fadula pola s\u00faa recuperaci\u00f3n. Ao decatarse disto, o astr\u00f3logo Van Velen exclamou que rezaban pola mellor\u00eda do monarca cando en realidade acababa de falecer.\nO 6 de novembro a noticia do falecemento do rei Carlos II chegou a Versalles. O d\u00eda 16 Lu\u00eds XIV anunciou que aceptaba o estipulado no testamento do rei espa\u00f1ol. O xa Filipe V de Espa\u00f1a partiu para Madrid, onde chegou o 22 de xaneiro de 1701. A tensi\u00f3n entre Francia e Espa\u00f1a e o resto de potencias europeas, que xa desde un principio desconfiaban do poder que \u00edan acumular os Borb\u00f3ns, aumentou debido a unha serie de erros pol\u00edticos cometidos nas cortes de Versalles e Madrid. Austria, que non reco\u00f1ec\u00eda a Filipe V como rei enviou un ex\u00e9rcito para os territorios espa\u00f1ois en Italia, sen previa declaraci\u00f3n de guerra. O primeiro encontro entre este ex\u00e9rcito e o franc\u00e9s producir\u00edase en Carpi o 9 de xullo. O 7 de setembro Inglaterra, as Provincias Unidas e Austria asinaron o Tratado da Haia e en maio de 1702 todos declaraban a guerra a Francia e Espa\u00f1a.\nImaxe do Rei.\nCando o rei ti\u00f1a vinte anos, a s\u00faa figura e deplorable estado chegar\u00edan a impresionar ao nuncio papal:"}
{"id": "4347", "revid": "23204", "url": "https://gl.wikipedia.org/wiki?curid=4347", "title": "1806", "text": ""}
{"id": "4348", "revid": "101", "url": "https://gl.wikipedia.org/wiki?curid=4348", "title": "Oersted", "text": ""}
{"id": "4349", "revid": "98629", "url": "https://gl.wikipedia.org/wiki?curid=4349", "title": "Guerra de Sucesi\u00f3n Espa\u00f1ola", "text": "A guerra de Sucesi\u00f3n espa\u00f1ola foi un conflito armado que se desenvolveu entre 1701 e 1713, se ben os \u00faltimos focos de resistencia en Catalu\u00f1a e Mallorca non foron eliminados at\u00e9 1715. A guerra orixinouse trala morte sen descendencia de Carlos II, rei de Espa\u00f1a. A coroa era disputada polo arquiduque Carlos de Austria (quen se converter\u00eda en emperador do Sacro Imperio Romano Xerm\u00e1nico co t\u00edtulo de Carlos VI) e Filipe de Anjou, neto de Lu\u00eds XIV de Francia. Foi este \u00faltimo, Filipe V, quen sa\u00edu vencedor do conflito. \nSecas\u00ed, a guerra ti\u00f1a outras motivaci\u00f3ns. Xog\u00e1base, por un lado, o control do comercio coa Am\u00e9rica espa\u00f1ola. Trat\u00e1base tam\u00e9n dunha disputa sobre o modelo pol\u00edtico: a subida de Filipe V ao trono auguraba o desenvolvemento dunha monarqu\u00eda absoluta como a francesa, mentres que o arquiduque Carlos representaba a defensa dunha monarqu\u00eda composta e, sobre todo, das instituci\u00f3ns de goberno da Coroa de Arag\u00f3n. As\u00ed mesmo, a sucesi\u00f3n ao trono hisp\u00e1nico implicaba o repartimento de poder en Europa: se Filipe V de Borb\u00f3n conservaba o trono a alianza entre Espa\u00f1a e Francia ter\u00eda a hexemon\u00eda en Europa. \nNa guerra participaron case todos os estados de Europa occidental e central. Atendendo ao n\u00famero de falecidos (un mill\u00f3n duascentas mil persoas, contando as baixas civ\u00eds) foi a maior guerra europea entre a Guerra dos Trinta Anos e as Guerras napole\u00f3nicas. En 1710, no momento de maior actividade, un mill\u00f3n trescentos mil soldados estaban mobilizados. As operaci\u00f3ns de guerra estend\u00e9ronse \u00e1s colonias dos pa\u00edses participantes. A guerra activou outros conflitos, como a causa do pretendente Xacobe III Estuardo ao trono ingl\u00e9s, a guerra de independencia h\u00fangara, a revolta dos \"camisards\" en Francia ou as hostilidades entre Suecia e Rusia.\nA sucesi\u00f3n de Carlos II.\nA incapacidade de Carlos II para ter descendencia fixo que as potencias europeas tratasen en numerosas ocasi\u00f3ns sobre o seu sucesor ao trono. En 1697 conclu\u00eduse a paz de Rijswijk para po\u00f1er fin \u00e1 Guerra dos Nove Anos. No tratado aprob\u00e1base a elecci\u00f3n como sucesor por parte de Carlos II de Xos\u00e9 Fernando, pr\u00edncipe elector de Baviera e fillo de Leopoldo I de Austria e a infanta Margarida, irm\u00e1 de Carlos. Os outros candidatos ao trono eran compensados con territorios espa\u00f1ois. O arquiduque Carlos recibir\u00edan Mil\u00e1n e o Delf\u00edn N\u00e1poles, Sicilia e Guip\u00fascoa.\nO pacto quedou anulado coa morte en febreiro de 1699 de Xos\u00e9 Fernando. A inicios de outubro de 1700, menos dun mes antes da s\u00faa morte, Carlos II asinou un testamento en que nomeaba sucesor a Filipe de Anjou, neto de Lu\u00eds XIV. \nCausas da guerra.\nA comezos do s\u00e9culo XVIII Francia era a potencia continental hexem\u00f3nica de Europa. Malia non contar cunha gran mari\u00f1a de guerra (como Espa\u00f1a ou Inglaterra), o pa\u00eds fortemente centralizado e unido (sen alf\u00e1ndegas interiores como Espa\u00f1a ou o Imperio Alem\u00e1n), contara tam\u00e9n nos anos anteriores cunha estabilidade pol\u00edtica sen precedentes (l\u00e9mbrese a revoluci\u00f3n en Inglaterra ou os cambios de validos en Espa\u00f1a).\nQue o herdeiro de Carlos II fose un membro da casa real francesa non foi visto con bos ollos polas restantes potencias europeas. O lex\u00edtimo herdeiro franc\u00e9s do trono espa\u00f1ol chegou a Madrid o 18 de febreiro de 1701. Paralelamente, o rei de Francia Lu\u00eds XIV, prevendo a colaboraci\u00f3n l\u00f3xica que \u00eda ter co seu neto, mandou o seu ex\u00e9rcito \u00e1s prazas espa\u00f1olas en Flandres. Esta foi a fa\u00edsca que prendeu a mecha das inquedanzas europeas contra o predominio franc\u00e9s.\nA agresiva pol\u00edtica francesa tivo como resposta a sinatura do Tratado da Haia, que constitu\u00edu a Grande Alianza entre Inglaterra, Pa\u00edses Baixos, Savoia, Portugal, Dinamarca, Austria e varios estados alem\u00e1ns.\nDecorrer da guerra.\nGuerra europea.\nMalia o nome desta guerra, \u00e9 considerada basicamente unha guerra continental na que se buscar\u00e1 o impedimento do xurdimento dunha gran potencia en Europa e polo tanto o equilibrio de poder que se manti\u00f1a nos decenios anteriores. A gran potencia era Francia, que viu rodeadas as s\u00faas fronteiras polos integrantes da Grande Alianza. As batallas centr\u00e1ronse nas s\u00faas fronteiras e apenas entraron no seu territorio. Non foi as\u00ed no caso de Espa\u00f1a, xa que un dos pretextos da guerra era impedir o fortalecemento de Francia evitando un rei da casa de Borb\u00f3n no trono espa\u00f1ol.\nA Grande Alianza apoiou polo tanto a candidatura do Arquiduque Carlos de Austria \u00e1 coroa espa\u00f1ola, a\u00ednda que o anterior rei espa\u00f1ol -Carlos II- deixara nomeado no seu testamento a Filipe de Anjou como lex\u00edtimo herdeiro.\nOs austr\u00edacos comezaron en 1702 atacando a Lombard\u00eda italiana, Filipe de Anjou foi defende-las posesi\u00f3ns espa\u00f1olas en N\u00e1poles e pacificou o chamado Reino das D\u00faas Sicilias. Volveu a Espa\u00f1a en 1703 recibindo a noticia de que a Grande Alianza tam\u00e9n lle declarara a guerra a Espa\u00f1a. As primeiras vitorias dos aliados en Alsacia e Borgo\u00f1a contrastaron coas b\u00e1varas (Baviera apoiaba a causa francoespa\u00f1ola) en Ulm e Memmingem.\nNesta situaci\u00f3n comezaron a desembarcar nas costas espa\u00f1olas tropas austr\u00edacas e inglesas, que obtiveron o favor das Cortes de Arag\u00f3n, pois Carlos promet\u00e9ralles manter privilexios comerciais e alf\u00e1ndegas no sentido Castela-Arag\u00f3n. A postura de Filipe de Anjou foi totalmente oposta: el quer\u00eda imita-lo modelo franc\u00e9s de estado centralizado e elimina-las barreiras comerciais interiores en Espa\u00f1a e obtivo polo tanto o apoio das cortes de Castela.\nO primeiro desembarco en C\u00e1diz foi repelido, pero o segundo intento en Vigo non. Amais, os aliados fixeron presa de parte dun tesouro que acababa de chegar de Am\u00e9rica na batalla de Rande.\nEn 1703, Portugal e Savoia (ducado do sogro de Filipe de Anjou. De feito, a esposa de Filipe era co\u00f1ecida en Espa\u00f1a como \"a savoiana\") pux\u00e9ronse de parte dos aliados. Diversas batallas na Pen\u00ednsula Ib\u00e9rica rematan coa vitoria dos espa\u00f1ois, exceptuando Xibraltar, que malia ser tomada en nome dun suposto rei espa\u00f1ol, izou o pavill\u00f3n brit\u00e1nico e ata hoxe ondea. Pero non todas foron boas noticias para a causa borb\u00f3nica: en Baviera, Lu\u00eds XIV perdeu 40.000 homes.\nApoio aragon\u00e9s \u00e1 causa do arquiduque.\nEn 1705, o arquiduque Carlos, Inglaterra e Portugal asinaron un pacto (Pacto de X\u00e9nova), con representantes de Arag\u00f3n polo que se compromet\u00edan a restaura-los foros nos territorios da Coroa de Arag\u00f3n e enviar un ex\u00e9rcito de 8.000 soldados a apoia-la \"Generalitat\" que se alzaba contra o gobernador de Filipe nos condados catal\u00e1ns. Efectivamente, un ex\u00e9rcito de 20.000 homes decantou a balanza a favor da causa austr\u00edaca, e o 9 de outubro de 1705 o arquiduque Carlos de Austria, co t\u00edtulo de Carlos III de Espa\u00f1a, establec\u00eda a s\u00faa capital en Barcelona. O 16 de decembro as cortes valencianas tam\u00e9n xuraron lealdade \u00f3 \"novo rei\" Carlos III de Espa\u00f1a. Nos territorios peninsulares de Arag\u00f3n, s\u00f3 as cidades de Alacant e Rosas permaneceron fieis \u00e1 causa filipista.\n1706 ser\u00eda o \"annus horribilis\" de Filipe. Reuniu un ex\u00e9rcito e unha escuadra e foi tomar Barcelona, pero \u00f3 mesmo tempo, os aliados atacaban dende Portugal, tomando Badaxoz. O Borb\u00f3n deu marcha atr\u00e1s e deixou o sitio de Barcelona para axudar a protexer Madrid. Pero as vitorias aliadas en Salamanca, Plasencia e Ciudad Rodrigo, obrigaron \u00e1 corte a trasladarse de Madrid a Burgos. Zaragoza caeu nas mans de Carlos e o 29 de xu\u00f1o o propio Carlos entrou en Madrid e f\u00edxose ser coroado como Carlos III.\nEn Flandres, o duque de Malborough fac\u00eda 15.000 prisioneiros na decisiva batalla de Ramillies e os Pa\u00edses Baixos cambiaron de mans espa\u00f1olas para mans inglesas. En Italia, o duque de Savoia tomaba Mil\u00e1n e N\u00e1poles. Era o momento m\u00e1is baixo para a causa borb\u00f3nica. Pero semella que o pobo castel\u00e1n quer\u00eda a Filipe como rei, e partidas de voluntarios conformaron pequenos ex\u00e9rcitos que, xunto coa axuda do batall\u00f3n franc\u00e9s do duque de Berwick e a continua revolta popular en Madrid, conseguiron que o arquiduque abandonase a capital e se refuxiase en Valencia. Sucesivamente caeron Elx, Orihuela e Cartaxena.\nVitorias de Filipe V.\nO 25 de abril de 1707, a batalla de Almansa supuxo o cambio do equilibrio de poder na guerra. A vitoria borb\u00f3nica abriu o cami\u00f1o \u00e1 toma de Valencia, D\u00e9nia e ata Zaragoza. No inverno, X\u00e0tiva e Lleida tam\u00e9n foron reconquistadas. Filipe V, en represalia polo apoio de Arag\u00f3n \u00e1 causa austr\u00edaca, promulgou os Decretos de Nueva Planta nos territorios da Coroa de Arag\u00f3n, ag\u00e1s no Val de Ar\u00e1n. En 1708 Filipe perdeu Or\u00e1n, na costa alxerina, Sarde\u00f1a e Menorca.\nPola s\u00faa banda, Lu\u00eds XIV fracasou no intento de restablecer os Estuardo en Escocia e debilitar as\u00ed Inglaterra. Mentres o arquiduque Carlos ped\u00eda o reco\u00f1ecemento \u00f3 Papa, Lu\u00eds XIV tratou de asina-la paz, pero sen resultado pois Carlos ped\u00edalle que renunciase a nomear a Filipe de Anjou \"tam\u00e9n\" como herdeiro de Francia e el neg\u00e1base.\nParadoxalmente, Filipe descubriu unha intriga francesa para sacalo do trono espa\u00f1ol. Filipe, ademais, cortou relaci\u00f3ns co papado por reco\u00f1ecer a Carlos como rei de Espa\u00f1a. Filipe V xa estaba completamente decidido a non unir Francia e Espa\u00f1a sen\u00f3n a gobernar en solitario esta \u00faltima.\nAs batallas continuaron en Espa\u00f1a. Carlos tomou unha vez m\u00e1is Madrid e unha vez m\u00e1is esta foi recuperada por Filipe. \u00d3 contrario do ex\u00e9rcito de Carlos, o de Filipe form\u00e1bano principalmente voluntarios, polo tanto sempre estaba preparado para suplir as baixas, mentres que a Carlos e aliados lles custaban unha fortuna en tempo e cartos.\nO ex\u00e9rcito \"carlista\" (nada que ver coas guerras carlistas) dividiuse en dous corpos. \u00d3 mando dun deles estaba Stanhope, que se estableceu en Brihuega no profundo dun val da Alcarria, para refuxiarse do x\u00e9lido inverno. Os borb\u00f3nicos, conscientes da situaci\u00f3n, rodearon o pobo dende cotas superiores e o destru\u00edron coa artillar\u00eda: vitoria completa e 4.000 prisioneiros. O outro corpo do ex\u00e9rcito austr\u00edaco dirix\u00edao Starhemberg, quen acudiu alertado a socorrer \u00f3s de Stanhope en \"Villaviciosa de Taju\u00f1a\" foi detido polos borb\u00f3nicos. As vitorias na Alcarria propiciaron as tomas sen batalla de Zaragoza e Xirona en 1714.\nCausas da paz.\nA morte en 1711 do emperador austr\u00edaco cambiou as regras pol\u00edticas europeas. Moitos pa\u00edses viron na posibilidade dun Carlos emperador austr\u00edaco e rei de Espa\u00f1a algo moito peor \u00f3s seus intereses que un Filipe rei de Espa\u00f1a e Francia. Pola s\u00faa parte Lu\u00eds XIV, quen xa non pod\u00eda cos gastos da guerra, asinou un pacto con Inglaterra, compromet\u00e9ronse \u00e1 paz (\u00e9 dicir, apoiar a Filipe como rei espa\u00f1ol) se Inglaterra ficaba con Xibraltar e Menorca. Ademais, despois pediron que non se puidesen unir as coroas de Francia e Espa\u00f1a, que hab\u00eda que atopar certo \"equilibrio de poder\" (esta pol\u00edtica, en li\u00f1as xerais, ficar\u00eda en Europa ata a primeira guerra mundial).\nO 9 de novembro de 1712, Filipe V de Espa\u00f1a renunciou \u00f3s seus dereitos \u00f3 trono de Francia. Pola s\u00faa banda, pr\u00edncipes franceses xuraban renunciar \u00f3 trono espa\u00f1ol. O 27 de marzo de 1713 Espa\u00f1a e Inglaterra asinaron a paz.\nPaz de Utrecht.\nEspa\u00f1a asinou a paz con Inglaterra, pero non con Holanda, Portugal e o Sacro Imperio Romano Xerm\u00e1nico mentres Carlos seguise a reclamar o trono espa\u00f1ol. A esposa do arquiduque Carlos segu\u00eda en Barcelona (a \"capital\" da Espa\u00f1a de Carlos). O 11 de abril de 1713 acordouse unha nova repartici\u00f3n europea:\n\u00c9 dif\u00edcil asegurar un claro vencedor desta longa contenda. Sen d\u00fabida as perdas territoriais de Espa\u00f1a poder\u00edan verse coma unha derrota, pero eses territorios funcionaban de xeito aut\u00f3nomo e nos m\u00e1is dos casos custaban m\u00e1is cartos para manter gornici\u00f3ns leais que o recadado por impostos. Ademais, Espa\u00f1a asegurou en gran medida a protecci\u00f3n dos territorios de ultramar coa paz con holandeses e ingleses. A partir de Filipe V, a \u00e9poca Ilustrada en Espa\u00f1a viu como melloraba a situaci\u00f3n econ\u00f3mica e pol\u00edtica. O pa\u00eds, con novas instituci\u00f3ns e sumido na corrente do pensamento ilustrado, con funcionarios capaces e un contido poder eclesi\u00e1stico, mellorou substancialmente as condici\u00f3ns de vida.\nInglaterra asegurar\u00eda as s\u00faas posici\u00f3ns no que hoxe \u00e9 Canad\u00e1, territorio que manter\u00eda ata mediados do s\u00e9culo XX. Tras esta guerra xurdir\u00e1n novos estados: Piemonte en Savoia e Prusia no Imperio Alem\u00e1n, que ser\u00edan as sementes das futuras Italia e Alema\u00f1a.\nUnha cl\u00e1usula do Tratado de Utrecht reco\u00f1ec\u00eda a soberan\u00eda castel\u00e1 sobre os condados catal\u00e1ns e convert\u00eda o Pacto de X\u00e9nova en papel mollado. Pouco a pouco os funcionarios e a gornici\u00f3n austr\u00edaca en Barcelona abandonaron o territorio \u00e1 s\u00faa sorte.\nO 6 de maio de 1714 asinouse o Tratado de Ratstadt, polo que Carlos renunciaba \u00f3 trono espa\u00f1ol e \u00e1 defensa dos foros catal\u00e1ns. O problema espa\u00f1ol deixou de ser un problema europeo. Pero os representantes da Generalitat catal\u00e1 desco\u00f1ec\u00edan que Carlos xa non os axudar\u00eda, as\u00ed que, para render Barcelona a Filipe, esixiron unha cantidade desorbitada de cartos e a promesa de mante-los foros.\nO 11 de setembro de 1714 o duque de Berwick comezou o asalto \u00e1 cidade (nesta data celebran os catal\u00e1ns a Diada ou D\u00eda Nacional). O d\u00eda seguinte Barcelona capitulou. Filipe V, de acordo co Decreto de Nova Planta, anulou as instituci\u00f3ns forais e estableceu unha \"Real Xunta Superior de Xustiza e Goberno\", \u00e1 cabeza da cal nomeou a Xos\u00e9 Pati\u00f1o. Este \u00e9 o derradeiro acontecemento que se engloba na guerra de sucesi\u00f3n espa\u00f1ola."}
{"id": "4350", "revid": "1131", "url": "https://gl.wikipedia.org/wiki?curid=4350", "title": "John Churchill", "text": "John Churchill, nado en Musbury o 26 de maio 1650 e finado en Cumberland Lodge o 16 de xu\u00f1o de 1722, foi un militar ingl\u00e9s.\nTraxectoria.\nPrimeiro duque de Marlborough, participou na Guerra de sucesi\u00f3n espa\u00f1ola. Favorito de Xacobe II de Inglaterra. En 1685 participou en contra da sublevaci\u00f3n dirixida polo Duque de Monmouth. Membro do partido Whig.\nFoi gobernador de Compa\u00f1\u00eda da Ba\u00eda de Hudson, 1685-1692.\nVida familiar.\nFoi antepasado de Winston Churchill."}
{"id": "4351", "revid": "56817", "url": "https://gl.wikipedia.org/wiki?curid=4351", "title": "1702", "text": "Outros.\nHistoria ano a ano"}
{"id": "4352", "revid": "56817", "url": "https://gl.wikipedia.org/wiki?curid=4352", "title": "1713", "text": ""}
{"id": "4353", "revid": "98629", "url": "https://gl.wikipedia.org/wiki?curid=4353", "title": "25 de abril", "text": "O 25 de abril \u00e9 o 115\u00ba d\u00eda do ano do calendario gregoriano (116\u00ba nos anos bisestos). Quedan 250 d\u00edas para finalizar o ano.\nOutros.\nOs 366 d\u00edas do ano"}
{"id": "4354", "revid": "15490", "url": "https://gl.wikipedia.org/wiki?curid=4354", "title": "1841", "text": "Outros.\nHistoria ano a ano"}
{"id": "4355", "revid": "5312", "url": "https://gl.wikipedia.org/wiki?curid=4355", "title": "1823", "text": "1823 (MDCCCXXIII) foi un ano com\u00fan comezado en m\u00e9rcores segundo o calendario gregoriano.\nOutros.\nHistoria ano a ano"}
{"id": "4356", "revid": "5863", "url": "https://gl.wikipedia.org/wiki?curid=4356", "title": "Linguas de Espa\u00f1a", "text": "Os idiomas propios de Espa\u00f1a (isto \u00e9, non aprendidos polos seus falantes nativos no seu pa\u00eds de orixe) poden clasificarse de varias formas:"}
{"id": "4358", "revid": "5312", "url": "https://gl.wikipedia.org/wiki?curid=4358", "title": "1707", "text": "1707 (MDCCVII) foi un ano com\u00fan comezado en s\u00e1bado segundo o calendario gregoriano.\nOutros.\nHistoria ano a ano"}
{"id": "4359", "revid": "5312", "url": "https://gl.wikipedia.org/wiki?curid=4359", "title": "1850", "text": "1850 (MDCCCL) foi un ano com\u00fan comezado en martes segundo o calendario gregoriano.\nFoi o ano 1850 da era com\u00fan e do anno Domini, o ano 850 do segundo milenio, o ano 50 do s\u00e9culo XIX e o primeiro ano da d\u00e9cada de 1850.\nOutros.\nHistoria ano a ano"}
{"id": "4360", "revid": "5863", "url": "https://gl.wikipedia.org/wiki?curid=4360", "title": "1860", "text": "Outros.\nHistoria ano a ano"}
{"id": "4361", "revid": "98629", "url": "https://gl.wikipedia.org/wiki?curid=4361", "title": "1709", "text": "Outros.\nHistoria ano a ano"}
{"id": "4362", "revid": "98629", "url": "https://gl.wikipedia.org/wiki?curid=4362", "title": "1865", "text": ""}
{"id": "4363", "revid": "23204", "url": "https://gl.wikipedia.org/wiki?curid=4363", "title": "1871", "text": "Outros.\nHistoria ano a ano"}
{"id": "4364", "revid": "5312", "url": "https://gl.wikipedia.org/wiki?curid=4364", "title": "1899", "text": "1899 (MDCCCXCIX) foi un ano com\u00fan comezado en domingo segundo o calendario gregoriano.\nOutros.\nHistoria ano a ano"}
{"id": "4365", "revid": "98629", "url": "https://gl.wikipedia.org/wiki?curid=4365", "title": "1877", "text": "Outros.\nHistoria ano a ano"}
{"id": "4367", "revid": "85894", "url": "https://gl.wikipedia.org/wiki?curid=4367", "title": "Felipe Gonz\u00e1lez", "text": "Felipe Gonz\u00e1lez M\u00e1rquez, nado en Sevilla o 5 de marzo de 1942, \u00e9 un avogado, profesor universitario e pol\u00edtico andaluz, secretario xeral do Partido Socialista Obreiro Espa\u00f1ol (PSOE) dende 1974 at\u00e9 1997 e terceiro presidente do Goberno de Espa\u00f1a dende a reinstauraci\u00f3n da democracia, entre 1982 e 1996.\nTraxectoria.\nEn 1964, afiliouse \u00f3 Partido Socialista Obreiro Espa\u00f1ol, durante a \u00e9poca de clandestinidade deste. O ano seguinte finalizou os seus estudos de Dereito na Universidade de Sevilla. No Congreso de Suresnes de 1974 do PSOE renovado (escisi\u00f3n do PSOE dirixido por Rodolfo Llopis), Felipe Gonz\u00e1lez foi elixido secretario xeral do PSOE. Xa en democracia, obtivo a s\u00faa primeira acta de deputado en 1977, sendo o candidato do PSOE \u00e1 Presidencia do Goberno en 1977 e 1979.\nLogo de obter o PSOE a maior\u00eda absoluta nas elecci\u00f3ns de 1982, foi investido presidente do Goberno. O seu mandato de trece anos e medio foi o per\u00edodo m\u00e1is longo dun xefe de Goberno da democracia en Espa\u00f1a. Baixo a s\u00faa direcci\u00f3n, o PSOE logrou d\u00faas maior\u00edas absolutas consecutivas: a de 1982, con 202 deputados no Congreso, e en 1986, elecci\u00f3ns nas que obtivo 184 deputados; asemade, en 1989 obtivo 175 deputados, exactamente a metade dos que compo\u00f1en o hemiciclo. En 1993 perdeu a maior\u00eda absoluta, obtendo 159 deputados. Logo deste resultado, o PSOE pactou con Converg\u00e8ncia i Uni\u00f3 para poder formar goberno. En 1996, perdeu as elecci\u00f3ns \u00f3 lograr 141 deputados fronte a 156 que conseguiu o Partido Popular. Foi elixido deputado por \u00faltima vez en 2000, ano no que concorreu \u00e1s elecci\u00f3ns na lista do PSOE pola circunscrici\u00f3n electoral de Sevilla."}
{"id": "4368", "revid": "98629", "url": "https://gl.wikipedia.org/wiki?curid=4368", "title": "Bonsai", "text": "O bonsai \u00e9 unha \u00e1rbore en miniatura. O seu cultivo e poda \u00e9 tradici\u00f3n no Xap\u00f3n.\nOrixe.\nA arte dos bonsais orixinouse na China hai uns dous mil anos, como obxecto de culto para os monxes tao\u00edstas. Para eles era s\u00edmbolo de eternidade, a \u00e1rbore representaba unha ponte entre o divino e o humano, entre o ceo e a terra.\nDurante s\u00e9culos a posesi\u00f3n e o coidado dos bonsais estivo ligado aos nobres e \u00e1s persoas da alta sociedade. Segundo a tradici\u00f3n, aqueles que pod\u00edan conservar unha \u00e1rbore en testo ti\u00f1an asegurada a eternidade. As\u00ed foi como os monxes dispo\u00f1\u00edan as \u00e1rbores pequenas en vasillas ao longo das escaleiras dos templos e ata eran obxecto de adoraci\u00f3n.\nNo sur da China a arte do bonsai consist\u00eda en transmitir todas as caracter\u00edsticas dunha \u00e1rbore desenvolta na natureza a unha \u00e1rbore pequena, cultivada en testo. Busc\u00e1base reproducir estas \u00e1rbores segundo os existentes nas altas monta\u00f1as polo cal utilizaban s\u00f3 exemplares que exist\u00edan nos montes e que xa posu\u00edan formas especiais na s\u00faa intensa loita contra as adversidades clim\u00e1ticas.\nFoi levado ao Xap\u00f3n hai uns 700 anos onde evoluciounou \u00e1 arte actual. Desafortunadamente, moitos dos esp\u00e9cimes m\u00e1is antigos desapareceron durante a segunda guerra mundial.\nUn bonsai non \u00e9 unha planta xeneticamente empequenecida. Mantense pequena d\u00e1ndolle forma e podando o tronco, as follas e as ra\u00edces. Un bonsai mantido correctamente sobrevivir\u00e1 o mesmo tempo que unha \u00e1rbore normal da mesma especie. Por\u00e9n, o bonsai precisa de moitos coidados, polo que un bonsai mantido de forma inapropiada probablemente morrer\u00e1."}
{"id": "4370", "revid": "5312", "url": "https://gl.wikipedia.org/wiki?curid=4370", "title": "1910", "text": "1910 (MCMX) foi un ano com\u00fan comezado en s\u00e1bado segundo o calendario gregoriano."}
{"id": "4371", "revid": "5312", "url": "https://gl.wikipedia.org/wiki?curid=4371", "title": "1913", "text": "1913 (MCMXIII) foi un ano com\u00fan comezado en m\u00e9rcores segundo o calendario gregoriano."}
{"id": "4372", "revid": "5312", "url": "https://gl.wikipedia.org/wiki?curid=4372", "title": "1916", "text": "1916 (MCMXVI) foi un ano bisesto comezado en s\u00e1bado segundo o calendario gregoriano."}
{"id": "4373", "revid": "5312", "url": "https://gl.wikipedia.org/wiki?curid=4373", "title": "1919", "text": "1919 (MCMXIX) foi un ano com\u00fan comezado en m\u00e9rcores segundo o calendario gregoriano.\nOutros.\nHistoria ano a ano"}
{"id": "4374", "revid": "12452", "url": "https://gl.wikipedia.org/wiki?curid=4374", "title": "CRTVG", "text": ""}
{"id": "4375", "revid": "5312", "url": "https://gl.wikipedia.org/wiki?curid=4375", "title": "1929", "text": "1929 (MCMXXIX) foi un ano com\u00fan comezado en martes, segundo o calendario gregoriano.\nEste ano marcou o final dun per\u00edodo co\u00f1ecido na historia estadounidense como os felices anos vinte despois de que o desplome financeiro de Wall Street dese paso a unha Gran Depresi\u00f3n en todo o mundo."}
{"id": "4376", "revid": "25871", "url": "https://gl.wikipedia.org/wiki?curid=4376", "title": "Malarico", "text": "Malarico foi un caudillo militar suevo. Trala deposici\u00f3n de Andeca do trono dos suevos xurdiu como pretendente \u00f3 trono. Foi derrotado e capturado polas tropas de Leovixildo en 586. Con este \u00faltimo intento acabou toda resistencia sueva. A partir dese momento a Gallaecia ser\u00eda gobernada por un \"dux\" visigodo a\u00ednda que se mantivo en vigor a lei sueva e outras caracter\u00edsticas propias do antigo reino."}
{"id": "4377", "revid": "5312", "url": "https://gl.wikipedia.org/wiki?curid=4377", "title": "1951", "text": "1951 (MCMLI) foi un ano com\u00fan comezado en luns segundo o calendario gregoriano.\nOutros.\nHistoria ano a ano"}
{"id": "4378", "revid": "5312", "url": "https://gl.wikipedia.org/wiki?curid=4378", "title": "1953", "text": "1953 (MCMLIII) foi un ano com\u00fan comezado en xoves segundo o calendario gregoriano.\nOutros.\nHistoria ano a ano"}
{"id": "4379", "revid": "98629", "url": "https://gl.wikipedia.org/wiki?curid=4379", "title": "1570", "text": "Outros.\nHistoria ano a ano"}
{"id": "4380", "revid": "56817", "url": "https://gl.wikipedia.org/wiki?curid=4380", "title": "1569", "text": "Outros.\nHistoria ano a ano"}
{"id": "4381", "revid": "23204", "url": "https://gl.wikipedia.org/wiki?curid=4381", "title": "1568", "text": "Outros.\nHistoria ano a ano"}
{"id": "4382", "revid": "5312", "url": "https://gl.wikipedia.org/wiki?curid=4382", "title": "1962", "text": "1962 (MCMLXII) foi un ano com\u00fan comezado en luns segundo o calendario gregoriano.\nNeste ano o mundo estivo preto dunha guerra nuclear durante a crise dos m\u00edsiles de Cuba."}
{"id": "4383", "revid": "34681", "url": "https://gl.wikipedia.org/wiki?curid=4383", "title": "1566", "text": "Outros.\nHistoria ano a ano"}
{"id": "4384", "revid": "5312", "url": "https://gl.wikipedia.org/wiki?curid=4384", "title": "1965", "text": "1965 (MCMLXV) foi un ano com\u00fan comezado en venres segundo o calendario gregoriano. Foi declarado \u00abAno Internacional da Cooperaci\u00f3n\u00bb pola Organizaci\u00f3n das Naci\u00f3ns Unidas.\nD\u00eda das Letras Galegas dedicado a:.\nEduardo Pondal\nOutros.\nHistoria ano a ano"}
{"id": "4387", "revid": "5312", "url": "https://gl.wikipedia.org/wiki?curid=4387", "title": "1966", "text": "1966 (MCMLXVI) foi un ano com\u00fan comezado en s\u00e1bado segundo o calendario gregoriano.\nOutros.\nHistoria ano a ano"}
{"id": "4389", "revid": "23204", "url": "https://gl.wikipedia.org/wiki?curid=4389", "title": "Sumeria", "text": "Sumeria (\"ki-en-\u011dir\" en lingua sumeria), consid\u00e9rase unha das civilizaci\u00f3ns m\u00e1is antigas da humanidade; localiz\u00e1base na parte sur da Mesopotamia (o Iraq da actualidade), situada en terreos co\u00f1ecidos pola s\u00faa fertilidade, entre os r\u00edos Tigris e \u00c9ufrates. A chegada dos sumerios \u00e1 rexi\u00f3n estableceuna Samuel Noah Kramer entre o 3500 e o 3000 a.C. sobrepo\u00f1\u00e9ndose a unha poboaci\u00f3n anterior. Sumeria exerceu influencia sobre as \u00e1reas circunveci\u00f1as, culminando na dinast\u00eda de Agad\u00e9, fundada en aproximadamente 2340 a. C. por Sarg\u00f3n I. Este, ao parecer, ser\u00eda de etnia e lingua semitas. Despois de 2000 a.C. Sumeria entrou en declive, sendo absorbida por Babilonia e por Asiria.\nD\u00faas importantes creaci\u00f3ns acreditadas aos sumerios son a escrita cuneiforme, que antecede probabelmente todas as outras formas de escrita, sendo orixinalmente usada por volta do 3500 a.C., e mais as cidades-estados, sendo, probabelmente, a m\u00e1is co\u00f1ecida a cidade de Ur, constru\u00edda por Ur-Nammu, o fundador da terceira dinast\u00eda Ur, por volta de 2000 a.C.\nHistoria.\nO termo \"sumerio\" \u00e9 na verdade un ex\u00f3nimo aplicado (e, probabelmente, cu\u00f1ado) polos acadios. Os sumerios describ\u00edronse a si mesmos como sag-gi-ga (\"o pobo de cabezas negras\") e chamaron a s\u00faa terra Ki-en-\u011di, \"o lugar dos se\u00f1ores civilizados\". A palabra acadia \"Shumer\" posibelmente representa ese nome nun dialecto diferente. Non se sabe absolutamente nada da s\u00faa orixe e non se estableceu conexi\u00f3n ningunha entre a s\u00faa lingua e a doutros pobos Na s\u00faa orixe as cidades sumerias ti\u00f1an unha funci\u00f3n relixiosa, o templo constitu\u00eda o centro da actividade social e econ\u00f3mica. Pero o lugal (en orixe un dirixente civil) imp\u00faxose \u00e1s autoridades relixiosas convert\u00e9ndose nun aut\u00e9ntico monarca. Arredor do 2700 a.C. establ\u00e9cese nas cidades sumerias unha estrutura militar claramante organizada, cunha milicia permanente. As relaci\u00f3ns entre as cidades sumerias eran en gran parte b\u00e9licas, Kish conseguiu manter o poder sobre gran parte de Sumeria.\nDespois dun per\u00edodo de dominio dos reis elamitas (viv\u00edan no suroeste do actual Ir\u00e1n), os sumerios volveron gozar de independencia. As cidades de Lagash, Umma, Eridu, Uruk e principalmente Ur tiveron os seus momentos de gloria.\nBen cedo, grupos de n\u00f3mades, vidos do deserto da Siria, comezaron a penetrar nos territorios ao norte das rexi\u00f3ns sumerias. Co\u00f1ecidos como acadios, dominaron as cidades-estados da Sumeria por volta de 2550 a.C. Mesmo antes da conquista, xa estaba ocorrendo unha s\u00edntese entre as culturas sumeria e acadia, que aumentou acentuadamente coa unificaci\u00f3n dos dous pobos. Os ocupantes asimilaron a cultura dos vencidos, a\u00ednda que en moitos aspectos as d\u00faas culturas mantivesen diferenzas entre si, m\u00e1is evidente, sobre todo, no campo da relixi\u00f3n.\nCivilizaci\u00f3n acadia.\n\"Ver artigo principal: Acadios\"\nM\u00e1is tarde, por volta de 2369 a.C., Sarg\u00f3n, o Vello, patesi da cidade de Acad, unificou a maior\u00eda das cidades-templos. O gran rei acadio, guerreiro e conquistador, tornouse co\u00f1ecido como \u201c\"soberano dos catro cantos da terra\"\u201d. A pesar da unificaci\u00f3n, as estruturas pol\u00edticas da Sumeria continuaron existindo. Os reis das cidades-estados sumerias foron mantidos no poder e reco\u00f1ec\u00edanse como tributarios dos conquistadores acadios.\nO imperio creado por Sarg\u00f3n desmoronou despois dun s\u00e9culo de existencia, en consecuencia de revoltas internas e dos ataques dos gutis, n\u00f3mades orixinarios dos montes Zagros, no Alto do Tigris, que invest\u00edan contra as rexi\u00f3ns urbanizadas, porque a tendencia cara ao sedentarismo das poboaci\u00f3ns do Oriente Medio lles dificultaba a caza e o pastoreo. Por volta de 2150 a.C., os guti conquistaron a civilizaci\u00f3n sumerio-acadia. Despois diso, a historia da Mesopotamia parec\u00eda repetirse. A unidade pol\u00edtica dos sumerio-acadios era destru\u00edda polos guti, que, pola s\u00faa vez, eran vencidos por revoltas internas dos sumerio-acadios.\nRenacemento sumerio.\nO dominio intermitente dos guti durou un s\u00e9culo, sendo substitu\u00eddo no s\u00e9culo seguinte (cerca de 2100 a.C.\u20131950 a.C.) por unha dinast\u00eda proveniente da cidade-estado de Ur. Expulsados os guti, Ur-Nammur reunificou a rexi\u00f3n sobre o control dos sumerios. Foi un rei en\u00e9rxico, que constru\u00edu os famosos cigurats e promoveu a compilaci\u00f3n das leis do dereito sumerio. Os reis de Ur non soamente restabeleceron a soberan\u00eda sumeria, mais tam\u00e9n conquistaron a Acadia. Nese per\u00edodo, chamado de renacenza sumeria, a civilizaci\u00f3n sumeria atinxiu o apoxeo, mais ese foi o \u00faltimo acto de manifestaci\u00f3n do poder pol\u00edtico da Sumeria.\nDecadencia.\nUnha vez que os estados lugares creceron en forza bruta, os sumerios comezaron a perder a s\u00faa hexemon\u00eda pol\u00edtica sobre a maior\u00eda das partes da Mesopotamia.\nAtormentados polos ataques de tribos elamitas e amoritas, o imperio esborrallouse. Nesta \u00e9poca, os sumerios desapareceron da historia, mais a influencia da s\u00faa cultura nas civilizaci\u00f3ns subsecuentes da Mesopotamia tivo longo alcance. Os amoritas fundaron a Babilonia. Os hurrianos da Armenia estabeleceron o imperio de Mitanni na parte norte da Mesopotamia por volta de 2000 a. C., en canto os babilonios controlaban o sur. Ambos os grupos defend\u00edanse dos exipcios e dos hititas. Eses \u00faltimos derrotaron Mitani, mais foron expulsados polos babilonios. Os casitas, entrementres, venceron os babilonios en 1400 a. C.. Os casitas foron despois vencidos polos elamitas por volta de 1150 a. C..\nAdministraci\u00f3n e pol\u00edtica.\nOs sumerios habitaron varias cidades-estado, cada unha erixida en torno dos seus respectivos templos, dedicados ao deus a cuxa protecci\u00f3n a cidade compet\u00eda. Estas cidades, grandes centros mercant\u00eds, eran gobernadas por d\u00e9spotas lugares denominados patesis, supremos-sacerdotes e xefes militares absolutos, auxiliados por unha aristocracia, constitu\u00edda por bur\u00f3cratas e sacerdotes. O patesi controlaba a construci\u00f3n de diques, canais de irrigaci\u00f3n, templos e celeiros, impondo e administrando os tributos aos que toda a poboaci\u00f3n estaba suxeita. As cidades-estados sumerias, tradicionalmente, eran cidades-templos. Isto porque os sumerios consideraban que os deuses fundaran as cidades para que fosen centros de culto. M\u00e1is tarde, segundo a relixi\u00f3n, os deuses limit\u00e1banse a comunicar os soberanos as plantas das cidades e dos santuarios. A ligaz\u00f3n dos patesis aos ritos da cidade era extremadamente \u00edntima.\nOs templos estaban ligados ao poder estatal e as s\u00faas riquezas eran usufrutuadas polos soberanos, considerados intermediarios entre os deuses e os homes. Xunto cos templos das cidades, homenaxeando o seu deus patr\u00f3n, non raramente eran erguidos cigurats, pir\u00e1mides de macizos ladrillos cocidos ao Sol, que serv\u00edan de santuarios e acceso aos deuses cando descend\u00edan at\u00e9 o seu pobo.\nDe entre as cidades m\u00e1is importantes do territorio sumerio estaban Eridu, Kish, Lagash, Uruk, Ur e Nippur. Co desenvolvemento desas cidades, a tentativa de supremac\u00eda dunha sobre a outra tornouse inevit\u00e1bel. O resultado foi un milenio de embates case incesantes sobre o dereito de uso de auga, rotas de comercio e tributos a tribos n\u00f3mades.\nAgricultura e caza.\nOs sumerios manti\u00f1an unha produci\u00f3n de cebada, garavanzo, lentellas, millo mi\u00fado, trigo, nabo, d\u00e1tiles, cebola, allo, leituga, allo porro e mostaza. Eles tam\u00e9n criaban gado, carneiro, cabra e porco. Al\u00e9n diso usaban bois como opci\u00f3n principal no traballo de carga e burros como animal de transporte. Os sumerios pescaban peixes e cazaban aves galin\u00e1ceas.\nA agricultura sumeria depend\u00eda moito da irrigaci\u00f3n, efectu\u00e1ndose a trav\u00e9s do uso de canais, encoros, diques e dep\u00f3sitos de auga. Os canais requir\u00edan reparaci\u00f3n frecuentes e a remoci\u00f3n continua de lodo. O goberno ordenaba a determinados cidad\u00e1ns a tarefa de traballar nos canais, a pesar dos ricos poderen dispensarse.\nCo uso de canais os facendeiros irrigaban os seus campos e ent\u00f3n drenaban a auga. Despois deixaban que os bois macerasen a terra e matasen as herbas dani\u00f1as. O paso seguinte era dragar os campos con picos. Despois de secar, eles araban, gradaban e angazaban as leiras tres veces, remexendo a terra despois cun sacho antes da sementeira.\nOs sumerios realizaban a ceifa durante a fase seca do outono en equipos de tres persoas, consistindo dun segador, un enfardador e un enfeixador. Os facendeiros usaban un tipo de colleitadora arcaica para separar a cabeza dos cereais dos seus respectivos talos, para ent\u00f3n usar unha especie de zorra de escolla, que separaba o gran dos cereais. En seguida peneiraban a mestura de grans e debullos.\nCultura.\nO historiador Alan Marcus comenta que os \"sumerios ostentaban unha perspectiva circunspecta sobre a vida\".\nUn sumerio escribiu: \"L\u00e1grimas, lamento, angustia e depresi\u00f3n residen dentro de min. O sufrimento t\u00f3lleme. O perverso destino aprisi\u00f3name e fai que cese a vida mi\u00f1a. B\u00e1\u00f1ame unha doenza maligna.\"\nUn outro escribiu: \"Por que me contan entre os ignorantes? A comida enc\u00f3ntrase en todo lugar, e a\u00ednda as\u00ed a fame proporciona a mi\u00f1a comida. Durante o d\u00eda a partilla era orzada; e o orzamento de mi\u00f1a partilla, prexudicada.\"\nA pesar de que as mulleres poder\u00edan alcanzar un \"status\" m\u00e1is elevado na Sumeria que noutras civilizaci\u00f3ns, a cultura era predominantemente masculina.\nArquitectura.\n\"Artigo Principal\": Arte da Sumeria\nA planicie Tigris-\u00c9ufrates carec\u00eda de minerais e \u00e1rbores. As edificaci\u00f3ns sumerias comprend\u00edan estruturas planoconvexas feitas de ladrillos de barro, desprovistas de argamasa ou cemento. Unha vez que os ladrillos planoconvexos son de composici\u00f3n relativamente inest\u00e1bel, os pedreiros sumerios engad\u00edan unha man extra de ladrillos, postos perpendicularmente a cada poucas fileiras. A\u00ed ent\u00f3n ench\u00edan os ocos con betume, cana e xoio. As construci\u00f3ns feitas con ladrillos de barro acababan por se deteriorar, de forma que eran periodicamente destru\u00eddas, niveladas e reconstru\u00eddas no mesmo lugar. Esa constante reconstruci\u00f3n gradualmente elevou o nivel das cidades, de modo que se ergueron por riba da planicie \u00e1 s\u00faa volta. As construci\u00f3ns resultantes co\u00f1\u00e9cense co nome \u00e1rabe de \"tell\" e enc\u00f3ntranse en todo o antigo Oriente Pr\u00f3ximo. O tipo m\u00e1is famoso e impresionante de entre as edificaci\u00f3ns sumerias ch\u00e1mase cigurat, unha construci\u00f3n de largas, amplas plataformas sobrepostas en cuxo cumio hab\u00eda templos. Selos cil\u00edndricos sumerios tam\u00e9n describen casas constru\u00eddas con cana, similares a aquelas constru\u00eddas polos \u00e1rabes das terras baixas da parte sur do Iraq at\u00e9 anos recentes.\nPor outro lado, os templos sumerios e palacios fixeron uso de materiais e t\u00e9cnicas m\u00e1is avanzadas como reforzos (soporte para os ladrillos), recesos (esquinas), pilastras e cravos de arxila.\nLiteratura sumeria.\nSegundo a clasificaci\u00f3n de J. Krecher a literatura sumeria catal\u00f3gase nos seguintes x\u00e9neros:\nEscultura sumeria.\nCons\u00e9rvanse terracotas, amuletos, selos, estatuas e baixorrelevos cinguidos a convencionalismos da arte sumerios, como o hireatismo e a lei de frontalidade, canon de perfil e ausencia de perspectiva sendo a maior\u00eda da arte atopada de contexto relixioso.\nOs deuses e seres sobrenaturais son representados antropomorficamente e acompa\u00f1ados dunha serie de emblemas ou s\u00edmbolos grazas aos acles podemos identificar os personaxes a\u00ednda que o s\u00edmbolo \u00e9 anterior \u00e1 representaci\u00f3n atropom\u00f3rfica, esta serie de emblemas \u00e9 limitado sendo os s\u00edmbolos mais frecuentes fen\u00f3menos astrais, media l\u00faa (deus S\u00een), estrela (istar) disco solar (Samas), sete luceiros (grupo dos demos Sebettu) feixe de raios (Adab). Logo todos os deuses adoitan compartir un mesmo vestiario, tiara astada e t\u00fanica de voantes sentados nun trono, alg\u00fans acompa\u00f1ados de varios obxectos: C\u00e1lamo (deus Nab\u00fb), pala (marduk), arado (Ningirsu),l\u00e1mpada (Nusku),etc\nEconom\u00eda e comercio.\nEmprendedores e creativos, os sumerios estabeleceron relaci\u00f3ns comerciais con varios pobos da costa do Mediterr\u00e1neo e do val do Indo.\nDescubertas de obsidiana en lugares alongados da Anatolia e no Afganist\u00e1n remontan a Dilmun (hoxe Bahrain, un principado no Golfo P\u00e9rsico), e varios selos inscritos na graf\u00eda dos pobos do val do Indo suxiren unha rede considerabelmente extensa de comercio antigo, centrado nos l\u00edmites do Golfo P\u00e9rsico.\nA Epopea de Gilgamesh ref\u00edrese ao comercio con terras alongadas de mercador\u00edas como madeira, xa que ese iten representaba un material escaso na Mesopotamia. O cedro do L\u00edbano era especialmente prezado.\nOs sumerios usaban escravos, a\u00ednda que eses non representasen a maior parte da econom\u00eda. Mulleres escravas traballaban como tecel\u00e1s, prensadoras, mui\u00f1eiras e cargadoras.\nA cer\u00e1mica sumeria decoraba vasos con pinturas en aceite de cedro. Os ceramistas utilizaban furadeiras arqueadas para producir o lume necesario ao cocemento da cer\u00e1mica. Os pedreiros e ourives sumerios non s\u00f3 co\u00f1ec\u00edan como fac\u00edan uso de marfil, ouro, prata, galena e lapisl\u00e1zuli.\nMedicina.\nComo en calquera sociedade premoderna, os sumerios posu\u00edan un co\u00f1ecemento limitado de diagnose e tratamento m\u00e9dicos. Laxantes, purgantes e diur\u00e9ticos formaban a maior\u00eda dos remedios daquel pobo. Determinadas cirurx\u00edas tam\u00e9n eran postas en pr\u00e1ctica.\nOs sumerios manufacturaban salitre, conseguido a partir da urina, do cal, de cinzas e do sal. Eles combinaban eses materiais con leite, pel de cobra, casco de tartaruga, canela silvestre, mirto, tomi\u00f1o, salgueiro, figo, pera, abeto e/ou t\u00e1mara. A partir de a\u00ed, mesturaban eses axentes con vi\u00f1o, usando o resultado obtido de d\u00faas formas: ou pasando o produto como se fose unha pasta, ou ent\u00f3n mestur\u00e1bano con cervexa, consumindo o remedio por v\u00eda oral.\nOs sumerios explicaban a doenza como unha consecuencia do aprisionamento, e consecuente tentativa de escape, dun demo dentro do corpo humano. O obxectivo do remedio era persuadir o demo considerando na idea de que de continuar residindo naquel corpo ser\u00eda unha experiencia desagrad\u00e1bel. Comunmente os sumerios colocaban un carneiro ou cabra pr\u00f3ximo ao doente, esperando atraer o demo para dentro do corpo do animal, que, ent\u00f3n, ser\u00eda morto. No caso de non haber ovellas \u00e1 disposici\u00f3n, tentaban a sorte cunha estatua, que se se conseguise transferir o demo para dentro dela, ser\u00eda cuberta de betume.\nCaracter\u00edsticas militares.\nAs cidades sumerias estaban defendidas por murallas. Os sumerios ali\u00e1banse en guerras de sitio entre as s\u00faas cidades, e as murallas de ladrillos de barro obviamente non pod\u00edan deter os inimigos, que xa co\u00f1ec\u00edan o material.\nO ex\u00e9rcito sumerio consist\u00eda na s\u00faa maior parte da infantar\u00eda. A infantar\u00eda leve portaba machados de guerra, dagas e lanzas. A infantar\u00eda de li\u00f1a de fronte tam\u00e9n usaba capacetes de cobre, capas de feltro e saias de coiro.\nOs sumerios inventaron a carruaxe, \u00e1 cal ataban onagros (asnos bravos). Esas carrozas antigas non funcionaban tan ben en combate canto os modelos constru\u00eddos a posteriori, e alg\u00fans suxeriron que as carrozas serv\u00edan primeiramente como medio de transporte, a\u00ednda que o equipo de guerra sumerio cargase machados de guerra e lanzas. A carroza ou carruaxe sumeria constitu\u00edase dun dispositivo de catro rodas manexado por un equipo de d\u00faas persoas e ligado a catro onagros. A carroza estaba composta por cestas entretecidas, e as rodas posu\u00edan un s\u00f3lido dese\u00f1o triplo.\nOs sumerios usaban fundas e arcos simples (s\u00f3 m\u00e1is tarde a humanidade inventar\u00eda o arco composto.)\nRelixi\u00f3n.\n\"Artigo Principal\": Mitolox\u00eda sumeria\nTratar dun asunto tal como a \"Relixi\u00f3n Sumeria\" pode complicarse, unha vez que as pr\u00e1cticas e crenzas adoptadas por aquel pobo variaron largamente a trav\u00e9s do tempo e distancia, en que cada cidade posu\u00eda s\u00faa propia visi\u00f3n de mitolox\u00eda e/ou teolox\u00eda.\nEntre as principais figuras mitol\u00f3xicas adoradas polos sumerios, \u00e9 pos\u00edbel citar aos deuses:\nCada un dos deuses sumerios (na s\u00faa propia lingua, \"dingir\" - no plural, \"dingir-dingir\" ou \"dingira-ne-ne\") era asociado a cidades diferentes, e a importancia relixiosa a eles atribu\u00edda intensific\u00e1base ou esmorec\u00eda dependendo do poder pol\u00edtico da cidade asociada, debido a isto hai cambios teol\u00f3xicos no culto aos deuses e alg\u00fans son relegados ou pasan a formar parte das caracter\u00edsticas dun deus que estea de moda, tal \u00e9 o caso de Marduk, que de ser un pequeno xenio local chegou a ser cabeza do pante\u00f3n de deuses.\nSegundo a mitolox\u00eda sumeria, os deuses criaron o ser humano a partir do barro co prop\u00f3sito de seren servidos polas s\u00faas novas criaturas. Cando estaban amolados ou frustrados, os deuses expresaban os seus sentimentos a trav\u00e9s de terremotos ou cat\u00e1strofes naturais: a esencia primordial da relixi\u00f3n sumeria base\u00e1base, pois, na crenza de que toda a humanidade estaba \u00e1 merc\u00e9 dos deuses. Moitos dos mitos sumerios pasar\u00edan logo \u00e1 Biblia(Diluvio universal, creaci\u00f3n do home,etc)\nOs sumerios consideraban que o universo consist\u00eda nun disco plano fechado por unha c\u00fapula de lat\u00f3n. Xa a vida despois da morte envolv\u00eda un descenso ao vil submundo, onde se pasaba \u00e1 eternidade nunha existencia deplor\u00e1bel nun mundo subterr\u00e1neo, se o morto non recib\u00eda atenci\u00f3ns (ser soterrado ou esquecido) convert\u00edase nun espectro que pod\u00eda causar o mal.\nOs templos sumerios consist\u00edan dunha nave central con corredores en ambos os lados, flanqueados por apousentos para os sacerdotes. Nunha das puntas do corredor ach\u00e1banse un p\u00falpito e unha mesa constru\u00edda con ladrillos de barro, usada para sacrificios animais e vexetais. nas \u00e9pocas prehist\u00f3ricas e protohist\u00f3ricas at\u00f3panse dous tipos de arquitectura cultual: santuarios pequenos que albergaban un fogar onde alimentar o lume, e edificios rectangulares cun atrio pechado co\u00f1ecidos como \"templos-sala\" . Estes adoitan ter un podio e diante del unha mesa ou altar; Na \u00e9poca protodin\u00e1stica aparece o templo de eixo en \"L\" ou de \"c\u00f3bado\", que consta dun espazo rectangular alongado \u00f3 que se accede por unha porta cerca da esquina cun altar ou fogar no centro e un podio \u00f3 fondo para albergar figuri\u00f1as ou obxectos sagrados que s\u00f3 recibe visitas do sacerdote especializado nos rituais. Coa dinast\u00eda de UR III cambia o plano o templo pasa a consta dunha cella rectangular cun nicho e un podio cara a metade dunha parede e unha porta enfronte creando un eixo en \"T\" de tal forma que a estatua da divindade te\u00f1a contacto \u00f3ptico ao abrise a porta, m\u00e1is tarde UR III acabar\u00eda aportando o templo en forma de \"cigurats\", o cal servir\u00eda para o resto de culturas mesopot\u00e1micas nos seguintes s\u00e9culos. O control da econom\u00eda pasaba pola clase sacerdotal, as\u00ed qe os templos estaban rodeados de tullas e celeiros onde almacenar a produci\u00f3n e logo comerciar con ela.\nA estatuaria relixiosa apareceu na \u00e9poca din\u00e1stica, e a maior\u00eda que apareceron son pequenas estatuas destinadas ao culto familiar ou de usos m\u00e1xicos, curiosamente nos templos t\u00e9\u00f1ense atopados mais estatuas de oferentes que da propia divindade. Grazas aos textos s\u00e1bese que as estatuas dos deuses no templo non eran moito maiores c\u00e1s de culto familiar, nalg\u00fans textos concr\u00e9tase as cantidades de material necesario para a construci\u00f3n dunha estatua cultual.\nTecnolox\u00eda.\nExemplos da tecnolox\u00eda sumeria incl\u00faen: serras, coiro, ciceis, martelos, abrazadeiras, brocas, cravos, alfinetes, aneis, aixadas, machados, navallas, lanzas, frechas, espadas, colas, dagas, odres de auga, caixas, arreos, barcos, armaduras, ba\u00ed\u00f1as, botas, sandalias e arp\u00f3ns.\nOs sumerios posu\u00edan tres tipos de barco:\nAstronom\u00eda.\nOs sumerios foron os inventores da astronom\u00eda, o estudo da observaci\u00f3n dos astros. Nas ru\u00ednas das cidades sumerias escavadas polos arque\u00f3logos desde o principio do s\u00e9culo pasado, encontr\u00e1ronse moitas centenas de inscrici\u00f3ns e textos deste pobo sobre as s\u00faas observaci\u00f3ns celestes.\nEntre estas inscrici\u00f3ns existen listas espec\u00edficas de constelaci\u00f3ns e posicionamento de planetas no espazo ben como informaci\u00f3n e manuais de observaci\u00f3n.\nExisten textos espec\u00edficos sobre o sistema solar e o movemento dos planetas en torno do sol, na s\u00faa orde correcta. Moitas destas inscrici\u00f3ns con m\u00e1is de 4.500 anos est\u00e1n agora conservadas na secci\u00f3n do Oriente Pr\u00f3ximo no museo Estatal de Berl\u00edn Oriental.\nLegado.\nOs sumerios talvez sexan m\u00e1is lembrados debido \u00e1s s\u00faas moitas invenci\u00f3ns. Moitas autoridades danlles cr\u00e9dito polas invenci\u00f3ns da roda e do torno de oleiro. O seu sistema de escrita cuneiforme foi o primeiro sistema de escrita de que se ten evidencia, predatando os xer\u00f3glifos exipcios en polo menos cincuenta anos. Os sumerios estaban entre os primeiros astr\u00f3nomos. Inventaron o carro e posibelmente as formaci\u00f3ns militares. Inventaron a cervexa. O m\u00e1is importante de todo, talvez, sexa o feito de que, de acordo con moitos acad\u00e9micos, os sumerios foron os primeiros a domesticar tanto plantas como animais. No caso do primeiro termo, a trav\u00e9s de plantaci\u00f3ns sistem\u00e1ticas e da colleita dunha descendencia de grama mutante, co\u00f1ecida actualmente como einkorn, e de sementes de millo e de trigo. Con relaci\u00f3n ao segundo termo, os animais, domestic\u00e1ronnos a trav\u00e9s do confinamento e da procreaci\u00f3n de carneiros ancestrais (similares \u00e1 cabra montesa e ao gado salvaxe (b\u00fafalos)). Esas invenci\u00f3ns e innovaci\u00f3ns facilmente colocan os sumerios entre unha das culturas m\u00e1is creativas de toda a prehistoria, e mesmo da historia.\nLingua e escrita.\nA lingua sumeria \u00e9 unha lingua illada, non relacionada directamente con ningunha outra lingua co\u00f1ecida, a pesar das varias tentativas equivocadas de probar ligaz\u00f3ns con outros idiomas. A lingua sumeria \u00e9 aglutinante, ou sexa, os morfemas (as menores unidades con sentido da lingua) xustap\u00f3\u00f1ense para formar palabras.\nAtrib\u00faese aos sumerios a invenci\u00f3n do sistema cuneiforme de escrita (caracteres en forma de cu\u00f1a), que foi utilizada por toda a Mesopotamia e pobos veci\u00f1os. A s\u00faa escrita era ao comezo pictogr\u00e1fica, onde o obxecto representado expresaba unha idea. Un barco marcado por determinados sinais, por exemplo, poder\u00eda significar que estaba cargado ou baleiro, pero co tempo evolucionou cara o sistema cuneiforme.\nUn corpo extremadamente vasto (moitas centenas de millares) de textos na lingua sumeria sobreviviu, sendo que a maior\u00eda est\u00e1 gravada en pequenas t\u00e1boas de arxila. A escrita sumeria est\u00e1 grafada en cuneiforme e \u00e9 a m\u00e1is antiga lingua humana escrita co\u00f1ecida. Os tipos de textos sumerios co\u00f1ecidos incl\u00faen cartas persoais e de negocios e/ou transacci\u00f3ns comerciais, receitas, vocabularios, leis, himnos e rezos, encantamentos de maxia e textos cient\u00edficos inclu\u00edndo matem\u00e1tica, astronom\u00eda e medicina. Inscrici\u00f3ns monumentais e textos sobre diversos obxectos, como estatuas ou ladrillos, tam\u00e9n son bastante com\u00fans. Moitos textos sobreviven en m\u00faltiplas copias polo feito de teren sido transcritos repetidamente polos aprendices de escribas.\nA comprensi\u00f3n dos textos sumerios hoxe en d\u00eda pode ser problem\u00e1tica at\u00e9 mesmo para especialistas. Os textos m\u00e1is antigos son os m\u00e1is dif\u00edciles, pois non mostran a estrutura gramatical da lingua de forma s\u00f3lida."}
{"id": "4390", "revid": "168", "url": "https://gl.wikipedia.org/wiki?curid=4390", "title": "Suevo", "text": ""}
{"id": "4391", "revid": "23204", "url": "https://gl.wikipedia.org/wiki?curid=4391", "title": "Erwin Rommel", "text": "Erwin Rommel, nado en Heidenheim o 15 de novembro de 1891 e finado en Herrlingen, o 14 de outubro de 1944, foi un mariscal alem\u00e1n durante o terceiro Reich, alcumado O raposo do deserto.\nTraxectoria.\nVeterano da primeira guerra mundial, foi o m\u00e1is destacado militar da segunda guerra mundial por parte do bando do Eixo, innovando na guerra terrestre co perfeccionamento da t\u00e1ctica \"Blitzkrieg\" (guerra l\u00f3strego), reflectido na s\u00faa obra \"O tanque en ataque\". Esta t\u00e1ctica consist\u00eda en darlle \u00f3 tanque unha importancia principal no ataque, e non reducilo a un elemento auxiliar.\nTralas campa\u00f1as de conquista da Francia, Rommel pasa \u00f3 escenario norteafricano, onde ga\u00f1a o alcume de \"o raposo do deserto\". Por\u00e9n, \u00e9 derrotado por Patton e por Montgomery na (batalla de El-Alamein).\nMorrer\u00e1 en 1944 catro meses despois do intento de golpe de Estado contra Hitler, no que estivo implicado, obrigado a suicidarse."}
{"id": "4392", "revid": "98629", "url": "https://gl.wikipedia.org/wiki?curid=4392", "title": "Primeira guerra mundial", "text": "A primeira guerra mundial foi o segundo maior conflito b\u00e9lico do s\u00e9culo XX. Durou do 1914 \u00f3 1918 e puxo os primeiros cravos no ata\u00fade da hexemon\u00eda de Europa no mundo. Durante catro anos, mill\u00f3ns de persoas morreron nun conflito que destacou pola s\u00faa dureza, polas longas e inamovibles trincheiras e polo uso de gas mostaza para acabar coa resistencia do inimigo.\nEnfrontou inicialmente a Francia, Reino Unido e mais Rusia (os aliados) contra Alema\u00f1a (gobernada por Guillerme II de Alema\u00f1a), Austria-Hungr\u00eda, Bulgaria e mais Turqu\u00eda (as Potencias Centrais). O causante da guerra foi o asasinato do arquiduque de Austria en Saraxevo, pero xa houbera tensi\u00f3ns durante os anos anteriores, especialmente na construci\u00f3n naval entre o Reino Unido e Alema\u00f1a. M\u00e1is tarde unir\u00edanse \u00e1 guerra outros pa\u00edses como os Estados Unidos, Italia ou o Xap\u00f3n.\nOs vencedores foron os aliados, grazas \u00e1 axuda dos Estados Unidos, que entrou polo afundimento do RMS Lusitania o , e impuxeron fortes sanci\u00f3ns econ\u00f3micas e territoriais a Alema\u00f1a, \u00e1 vez que desmembraron os imperios de Austria-Hungr\u00eda e Turqu\u00eda a partir do Tratado de Versalles en 1919. Cre\u00e1ronse moitos novos estados en Europa: alg\u00fans dunha soa naci\u00f3n (como Polonia) e outros de varias (Iugoslavia, Checoslovaquia).\nDurante a primeira guerra mundial ocorreu tam\u00e9n a Revoluci\u00f3n Rusa, que fixo que Rusia pactase por separado a paz (Tratado de Brest-Litovsk) coas potencias centrais e non estivese representada no Tratado de Versalles \u00f3 atoparse en guerra civil.\nAs consecuencias da paz ter\u00edan moito que ver nun futuro coas causas da Segunda guerra mundial.\nA orixe da guerra.\nNo s\u00e9culo XIX, as grandes potencias europeas manti\u00f1an un equilibrio de poder pero en constante tensi\u00f3n, a este per\u00edodo chamar\u00edanlle posteriormente a \"Paz armada\", debido ao imperialismo dos estados europeos tec\u00e9ranse diversas redes de alianza pol\u00edtico militar na que un pa\u00eds veci\u00f1o buscaba aliarse co pa\u00eds veci\u00f1o do seu inimigo de tal forma que para a primeira d\u00e9cada do s\u00e9culo XX se formaran dous bloques, por un lado o capitaneado por Alema\u00f1a xunto cos imperios Austroh\u00fangaro e Otom\u00e1n e do outro lado a tradicional rival Francia xunto con Inglaterra e Rusia.\nTodo estoupou debido a un conflito de intereses imperialistas na zona dos Balc\u00e1ns, o reino de Serbia quer\u00eda expandirse polos territorios veci\u00f1os, primeiro tentouno na Primeira guerra balc\u00e1nica e logo mediante campa\u00f1as de propaganda onde afirmaba que era a naci\u00f3n que deb\u00eda liderar os pobos eslavos do sur, para iso aliouse con Rusia fronte ao seu veci\u00f1o o Imperio Austroh\u00fangaro, que dominaba a rexi\u00f3n de Bosnia-Herzegovina. Esta rexi\u00f3n habitada por eslavos pero pertencente ao Imperio Otom\u00e1n a\u00ednda que administrada polo Imperio Austroh\u00fangaro, era continuamente obxectivo de axitaci\u00f3n nacionalista paneslava por parte dos serbios. Unha sociedade secreta militar serbia, a Man Negra, que desde hab\u00eda cinco anos manexaba os resortes de poder no reino Serbio aproveitou a visita do pr\u00edncipe austr\u00edaco Francisco Fernando a Bosnia para asasinalo, xa que v\u00edan nel e na s\u00faa pol\u00edtica de reforma para dar maior autonom\u00eda aos diversos pobos do imperio, un perigo de perder o protagonismo paneslavo. Os militares ultranacionalistas de Serbia utilizaron unha asociaci\u00f3n de mozos serbios moi activos para que desen o golpe, que ao principio sa\u00edu mal, pero Gravilo Princip tivo sorte e matou o seu obxectivo sendo detido, mais os seus c\u00f3mplices fuxiron para Serbia. Isto foi descuberto polas autoridades austr\u00edacas que comezaron a facer presi\u00f3n sobre Serbia para que permitise unha investigaci\u00f3n austr\u00edaca en chan serbio ao que se negou o seu goberno en reiteradas ocasi\u00f3ns ata que Austria enviou un ultimato negociando 15 puntos, que non foron aceptados polo que Austria declarou a guerra a Serbia, a partir de aqu\u00ed as declaraci\u00f3ns de guerra entre os diversos imperios europeos seguiu en efecto domin\u00f3.\nBandos.\nA formaci\u00f3n de dous bloques opostos foise constitu\u00edndo durante as d\u00e9cadas anteriores ao inicio da guerra. A finais do s\u00e9culo XIX, tras a guerra franco-prusiana, Otto von Bismarck, chanceler prusiano, conseguiu establecer unha serie de alianzas cuxo fin era o de illar Francia. Trala guerra entre Francia e Prusia, rematou a unificaci\u00f3n de Alema\u00f1a e o establecemento do II Reich. Ademais da perda territorial, Francia foi humillada no tratado de paz, iniciando un esp\u00edrito de vinganza semellante ao que ocorreu en Alema\u00f1a en 1918. Por outra banda, Alema\u00f1a firmou varios tratados militares e comerciais co Imperio Austro-H\u00fangaro, para tratar de consolidar un bloque central conxunto que fixese fronte a Rusia, que pretend\u00eda conseguir unha sa\u00edda ao Mediterr\u00e1neo. Conseguiu acordos semellantes con Italia, form\u00e1ndose as\u00ed a Tripla Alianza. Deste xeito, Bismarck conseguiu manter ao seu pa\u00eds en paz. Posteriormente, o k\u00e1iser Guillerme II rexeitar\u00eda a pol\u00edtica do chanceler e este dimite por falta de apoios. A partir de ent\u00f3n, o k\u00e1iser am\u00f3sase \u00e1vido de expansi\u00f3n territorial pola forza. En 1902 in\u00edciase un ambicioso proxecto de modernizaci\u00f3n da mari\u00f1a militar. Ampl\u00edase o ex\u00e9rcito de terra e m\u00e9rcanse novos equipos. Constit\u00faense os corpos de reservistas. No caso da pol\u00edtica exterior, deixa a Francia ceibe, quen rapidamente firma acordos militares co Imperio Ruso, dirixido polo tsar Nicolao II.\nNa primeira d\u00e9cada do s\u00e9culo XX consol\u00eddanse dous bandos: un central, formado por Italia, o Imperio Alem\u00e1n e o Imperio Austro-H\u00fangaro; e o outro, a \"Entente Cordiale\", formado polo Imperio Ruso e por Francia. Posteriormente, \u00fanese ao segundo grupo o Imperio Brit\u00e1nico, que v\u00eda no crecemento naval alem\u00e1n unha ameaza seria. Ata 1914, todos os pa\u00edses organizan as tropas, mercan equipos e trazan diversos plans b\u00e9licos durante un per\u00edodo co\u00f1ecido como \"Paz Armada\", en especial o Imperio Ruso, que fora derrotado polo Xap\u00f3n en 1905 sufrindo unha dura derrota.\nEn agosto de 1914 estoupa a que ser\u00eda a Primeira guerra mundial. Austria-Hungr\u00eda invade Serbia, o Imperio Ruso declara a guerra aos austr\u00edacos. O Imperio Alem\u00e1n declara a guerra a Francia e ao Imperio Ruso. Francia declara a guerra a Austria-Hungr\u00eda. Os alem\u00e1ns invaden B\u00e9lxica para chegar a Francia e o Imperio Brit\u00e1nico, que garantira a independencia belga, declara a guerra ao II Reich.\nItalia decide non intervir en 1914, rompendo os acordos coas outras potencias centrais. En 1915, a cambio de promesas de conquista territorial \u00e1 custa de Austria-Hungr\u00eda, Italia invol\u00facrase na guerra a favor dos aliados. En outubro de 1914, o Imperio Otom\u00e1n, axudado polos alem\u00e1ns, ataca Rusia e entra na guerra no bando das potencias centrais.\nO Xap\u00f3n ataca os postos alem\u00e1ns no Pac\u00edfico e entra na guerra no bando aliado. Os Estados Unidos, tras o afundimento do transatl\u00e1ntico Lusitania, entra na guerra en favor dos aliados.\nDebido a que a guerra precisaba de m\u00e1is e m\u00e1is homes, as potencias recorreron \u00e1s s\u00faas colonias. O Imperio Brit\u00e1nico recibiu tropas canadenses, indias, australianas e neozelandesas. Francia obtivo soldados das s\u00faas colonias africanas. Alema\u00f1a e Austria apenas ti\u00f1an colonias relevantes das que obter novos soldados.\nCronolox\u00eda da guerra.\nA guerra pasou por diferentes fases:\nFrontes da guerra.\nA primeira guerra mundial implicou a numerosos estados en distintos continentes: Europa, Asia e \u00c1frica.\nFronte occidental.\nA fronte occidental foi iniciada en 1914 cando o Imperio Alem\u00e1n atravesou B\u00e9lxica para invadir Francia. O m\u00e1ximo avance produciuse no outono do mesmo ano, cando foron repelidos tras a Primeira Batalla do Marne. A partir dese momento, a fronte estabilizouse ata 1918, constru\u00edndose unha serie de trincheiras dende a fronteira su\u00edza ata a costa francesa. Desde ese per\u00edodo a guerra en occidente quedar\u00e1 determinada polos ataques de infanter\u00eda de trincheira a trincheira, os continuos bombardeos da artiller\u00eda e aviaci\u00f3n, os aramados, as minas, metralladoras e francotiradores. A maior parte das batallas lim\u00edtase a un ataque masivo da artiller\u00eda, podendo ser axudada pola aviaci\u00f3n, e despois un asalto coa baioneta. Ning\u00fan dos dous bandos conseguiu avanzar de forma significativa ata 1918. As trincheiras carecen da hixiene b\u00e1sica e son unha fonte de infecci\u00f3ns e diversas patolox\u00edas. Os sucesivos intentos, tanto alem\u00e1ns coma aliados, non conseguen abrir unha fenda en catro anos.\nFronte oriental.\nA fronte oriental \u00e1brese en 1914 cando o Imperio Alem\u00e1n e Austria-Hungr\u00eda mobilizan os seus ex\u00e9rcitos contra o Imperio Ruso. Ao longo das fronteiras disp\u00f3\u00f1ense 1.500.000 de austr\u00edacos e 1.000.000 de alem\u00e1ns. A diferenza doutras frontes, a oriental \u00e9 moito m\u00e1is m\u00f3bil e as li\u00f1as defensivas var\u00edan moito ao longo da guerra. O primeiro en atacar foi o Imperio Ruso que bombardeou Prusia oriental e o leste de Austria. O I e II Ex\u00e9rcitos rusos invadiron o leste austr\u00edaco e prusiano con bastante sorpresa por parte das potencias centrais. O avance ruso foi detido polos xermanos en Polonia, na batalla de Tannenberg, tras a que ambos os ex\u00e9rcitos rusos foron esmagados. En 1915, Bulgaria declara a guerra aos aliados e destina os seus ex\u00e9rcitos a d\u00faas frontes: unha parte \u00e1 fronte rusa e outra \u00e1 fronte dos Balc\u00e1ns. Ese mesmo ano, axudar\u00e1 a expulsar os serbios do seu propio territorio. O Imperio Otom\u00e1n ataca o ruso en Armenia e entra na guerra en favor de Alema\u00f1a. En xu\u00f1o de 1916, o xeneral ruso Brusilov organiza un ataque e consegue tomar parte de Austria, pero os alem\u00e1ns contraatacan e recuperan os territorios no inverno do mesmo ano. En xu\u00f1o de 1917, os rusos volven \u00e1 carga, tras asumir o poder Kerenskii pero as potencias centrais volven contraatacar e conquistan Riga. Despois desta derrota, Rusia perde a iniciativa e en novembro estoupa a revoluci\u00f3n bolxevique. En 1918, Rusia r\u00e9ndese e a fronte oriental desaparece. Os soldados destinados nela son trasladados \u00e1 occidental e \u00e1 fronteira italiana.\nFronte italiana.\nA fronte italiana instaurouse en 1915 coa entrada de Italia na guerra en favor dos aliados. Antes da guerra, Italia formaba parte da Tripla Alianza, xunto con Austria-Hungr\u00eda e o Imperio Alem\u00e1n. A pesar da existencia destes acordos, Italia decidiu non axudar aos seus aliados cando se iniciou a guerra en 1914, considerando que os pactos acadados eran tan s\u00f3 defensivos e o conflito serbio-austr\u00edaco non era xustificaci\u00f3n para involucrarse na contenda. En abril de 1915 deu por non v\u00e1lido este compromiso e en maio declaroulle a guerra a Austria-Hungr\u00eda, ao Imperio Alem\u00e1n e ao Imperio Otom\u00e1n, coa promesa aliada de que obter\u00eda territorios austr\u00edacos. A fronte estabilizouse axi\u00f1a en Gorizia e no r\u00edo Isonzo, onde Austria estableceu unha li\u00f1a densa de trincheiras e diversos fortes. As tropas italianas pretend\u00edan realizar unha ofensiva r\u00e1pida e profundar en Austria pronto, pero os transportes eran escasos e o terreo a percorrer, angosto. Despois de numerosos ataques apenas se movera a li\u00f1a. Durante dous anos, Italia lanzou diversos ataques contra as defensas austr\u00edacas, sen resultado ag\u00e1s pequenas vitorias parciais. En 1917 produciuse o avance aliado m\u00e1is importante, debido \u00e1 necesidade austr\u00edaca de enviar efectivos cara a fronte oriental durante a ofensiva de Brusilov. En 1918, os alem\u00e1ns enviaron reforzos tras vencer os rusos. Reforzaron as li\u00f1as defensivas e emprenderon novos ataques empregando t\u00e1cticas distintas. As defensas italianas estiveron a punto de colapsarse pero aguantaron ata o final da guerra.\nFronte balc\u00e1nica.\nA fronte balc\u00e1nica foi a primeira fronte da guerra, xa que o \"casus belli\" para Austria-Hungr\u00eda foi o asasinato en xullo de 1914 do arquiduque Francisco, que se produciu en Saraxevo, capital de Serbia. O mesmo mes, Austria declara a guerra a Serbia e o mecanismo das alianzas provoca que o conflito se globalice. En agosto comezan as hostilidades pero non \u00e9 ata 1915 cando os austr\u00edacos rompen a fronte. Conquistan a maior parte do pa\u00eds e os serbios deben retirarse ao sur. En 1916 os austr\u00edacos conquistan Montenegro. O mesmo ano, Roman\u00eda declara a guerra \u00e1s potencias centrais e axi\u00f1a \u00e9 atacada por Austria. As tropas romanesas deben retirarse ata Moldavia onde resistir\u00e1n coa axuda dos rusos. En 1917, Grecia entra na guerra no bando aliado e un ano despois organ\u00edzase unha grande ofensiva que consegue a rendici\u00f3n b\u00falgara e libera Serbia.\nFronte africana.\nEn 1914, case toda \u00c1frica estaba colonizada por un ou outro pa\u00eds. As maiores potencias coloniais africanas eran Francia e o Imperio Brit\u00e1nico. O Imperio Alem\u00e1n posu\u00eda certos territorios de menor importancia, que foron atacados xa en 1914. Togolandia e o Camer\u00fan foron capturadas ese mesmo ano, mentres que a \u00c1frica do Suroeste alem\u00e1 foi conquistada en 1915 por soldados surafricanos. Non obstante, Tanganica permaneceu nas mans alem\u00e1s ata o final da contenda.\nFronte asi\u00e1tica.\nEn agosto de 1914, o Xap\u00f3n env\u00eda un ultimato ao Imperio Alem\u00e1n para que lle ceda as s\u00faas posesi\u00f3ns asi\u00e1ticas. Alema\u00f1a negouse e o Xap\u00f3n declarou a guerra. Ese mesmo ano, atacou Qingdao, un porto chin\u00e9s que empregaba a mari\u00f1a alem\u00e1. Ocuparon as illas Marianas e as Carolinas. Nova Zelandia, aliada, ocupou a Nova Guinea alem\u00e1.\nGuerra naval.\nA gran guerra foi unha contenda que se iniciou e finalizou en terra, sendo protagonista a infanter\u00eda e os equipos blindados. Non obstante, a mari\u00f1a interveu ao longo de toda a guerra en distintas \u00e1reas.\nDesenvolvemento tecnol\u00f3xico.\nA partir de 1914 e ata a fin da guerra, ambos os bandos investiron inxentes recursos na fabricaci\u00f3n e evoluci\u00f3n de todos os materiais b\u00e9licos. Os fus\u00eds foron mellorados no seu alcance e precisi\u00f3n. O fusil de francotirador popularizouse, acadando unha potencia e fiabilidade maior. A metralladora converteuse nunha arma est\u00e1ndar. Reduciuse o seu tama\u00f1o, aumentou a precisi\u00f3n e a potencia. Empregouse nas trincheiras, nos b\u00fankeres e nos veh\u00edculos. Requir\u00eda dous homes, un que a manexase e un auxiliar de munici\u00f3n. A artiller\u00eda foi tam\u00e9n obxecto de mellora. Fabric\u00e1ronse novos can\u00f3ns, cuxo alcance era moi superior aos antecesores. Ao mesmo tempo, apareceron pezas de artiller\u00eda pequenas, moi precisas, capaces de disparar un elevado n\u00famero de proxect\u00eds en pouco tempo. Apareceron tam\u00e9n pezas sen retroceso, polo que tras cada disparo non era preciso modificar a s\u00faa posici\u00f3n.\nA guerra qu\u00edmica experimentou un crecemento espectacular. O uso de gas iniciouse en Ypres polas tropas alem\u00e1s. A partir de ent\u00f3n volv\u00e9ronse habituais os ataques con gases asfixiantes por ambos os bandos.\nUn dos inventos m\u00e1is salientables da guerra foi o tanque, unha unidade mecanizada blindada, capaz de resistir os disparos das metralladoras e de atravesar os terreos enlamados e irregulares. Ser\u00edan os brit\u00e1nicos os primeiros en empregalos en Cambrai. Os aliados confiaron neles e fabricaron varios milleiros de unidades. En cambio, os alem\u00e1ns desconfiaron del e optaron por non fabricar m\u00e1is que unhas decenas.\nOutra nova arma foi o lanzachamas, que consist\u00eda nun dep\u00f3sito de combustible unido a unha mangueira cun chisqueiro. Cando se prem\u00eda unha panca, o combustible sa\u00eda pola manga e o chisqueiro incendi\u00e1baa. O primeiro bando en fabricalo foi o Imperio Alem\u00e1n.\nCondici\u00f3ns de paz.\n\"Artigo principal: Tratado de Versalles\".\nPersonaxes salientables.\nOs tratados de paz impuxeron fortes condici\u00f3ns \u00e1 Alema\u00f1a e os imperios coloniais redistribu\u00edronse.\nA organizaci\u00f3n da paz foi dif\u00edcil. Os pa\u00edses vencedores (os Estados Unidos, Francia, Italia e o Reino Unido) impuxeron condici\u00f3ns excesivas nos tratados, xa que non permitiron que os vencidos estivesen na mesa de negociaci\u00f3ns.\nAs negociaci\u00f3ns de paz.\nAs negociaci\u00f3ns de paz tiveron lugar en Par\u00eds, onde acudiron representantes duns 30 pa\u00edses.\nO presidente Wilson (Estados Unidos) propuxo catorce puntos b\u00e1sicos para a paz, pero caben destacar o establecemento do principio das nacionalidades e a creaci\u00f3n da Sociedade de Naci\u00f3ns.\nO franc\u00e9s Clemenceau ti\u00f1a como obsesi\u00f3n debilitar a Alema\u00f1a.\nA principios do 1919 reuniuse a conferencia de Par\u00eds, nela creouse a Sociedade de Naci\u00f3ns (misi\u00f3n: salvagardar a paz e solucionar conflitos mediante a negociaci\u00f3n) pero o grave foi que ningunha das tres grandes potencias dos anos anteriores participaron.\nNo tratado de Versalles establec\u00edanse as duras condici\u00f3ns impostas \u00e1 Alema\u00f1a: amputaci\u00f3ns territoriais, desmilitarizaci\u00f3n, pagos para compensar as perdas aliadas etc. Esta paz foi a orixe de numerosos conflitos (como a 2\u00aa guerra mundial), xa que non resultou satisfactoria nin para vencedores nin para vencidos.\nConsecuencias.\nConsecuencias demogr\u00e1ficas.\nEn 1919 as estat\u00edsticas amosaron aproximadamente o n\u00famero de falecidos e feridos pola \"gran guerra\", cont\u00e1ndose m\u00e1is de 14 mill\u00f3ns de mortos entre civ\u00eds e militares. As xeraci\u00f3ns m\u00e1is novas foron as m\u00e1is afectadas debido ao recrutamento obrigatorio en case todos os pa\u00edses que intervi\u00f1eron. Ata ese momento, a gran guerra fora a contenda que m\u00e1is vidas arrebatara. O modelo de batallas, a nova artiller\u00eda precisa, os aramados, as metralladoras, as minas, o gas e os disparos incrementaron enormemente a mortalidade dos militares. Ata ent\u00f3n, a artiller\u00eda non fora usada de forma masificada, nin as minas nin se empregara o gas. Os francotiradores tampouco foran tan usados e as metralladoras inda non foran estandarizadas. A trincheira converteuse no fogar de mill\u00f3ns de soldados. O d\u00e9ficit hixi\u00e9nico que nelas reinaba provocou o espallamento de diversas enfermidades. A escaseza de auga e alimentos, sobre todo nas trincheiras das potencias centrais, incrementaba o n\u00famero de mortes pouco a pouco. En 1915 a guerra converteuse nunha batalla de demograf\u00edas. Nas grandes ofensivas coma a da Somme ou na batalla de Verd\u00fan, cada metro conquistado custou milleiros de vidas. Cara 1919 unha pandemia, a mal chamada gripe espa\u00f1ola producir\u00eda unha elevada mortalidade que acabar\u00eda con varios mill\u00f3ns de persoas. Parte dos falecidos eran soldados que volv\u00edan da fronte \u00e1 casa e serviron de vectores para transmisi\u00f3n do virus responsable. Sux\u00edrese que a agresividade do pat\u00f3xeno se deb\u00eda en parte \u00e1 inmunodepresi\u00f3n que afectaba aos militares en combate. A denominaci\u00f3n de \"gripe espa\u00f1ola\" d\u00e9bese a que foi en Espa\u00f1a onde m\u00e1is publicaci\u00f3ns falaron da enfermidade. Nos pa\u00edses que participaran na contenda, a censura impediu a impresi\u00f3n de numerosa informaci\u00f3n sobre a pandemia.\nConsecuencias econ\u00f3micas.\nCatro anos de guerra necesitaron unha inxente cantidade de fondos. O Imperio Alem\u00e1n, Austria-Hungr\u00eda, o Imperio Otom\u00e1n, Francia e o Imperio Brit\u00e1nico acabaron con case todas as reservas econ\u00f3micas, mercando equipamento, munici\u00f3ns, aviaci\u00f3n, alimentos e investigaci\u00f3n de novas armas. Francia e o Imperio Brit\u00e1nico recorreron a pr\u00e9stamos estadounidenses, o que supuxo un grande est\u00edmulo econ\u00f3mico. Ademais, a produci\u00f3n norteamericana incrementouse para satisfacer a demanda europea de material de diversa clase. Outros pa\u00edses coma Arxentina ou Espa\u00f1a tam\u00e9n subministraron alimentos, armas e uniformes. Tras a guerra, as potencias europeas quedaron severamente endebedadas. A produci\u00f3n industrial quebrou, xa que de 1914 ao 1918 adic\u00e1rase tan s\u00f3 a fabricar armamento e outro material b\u00e9lico. Todas estas circunstancias produciron a perda da hexemon\u00eda econ\u00f3mica de Europa, en favor dos Estados Unidos e do Xap\u00f3n. A partir de 1919, os cr\u00e9ditos estadounidenses axudar\u00edan \u00e1 recuperaci\u00f3n dos contendentes, restablecendo pouco a pouco a normalidade econ\u00f3mica ata a crise de 1929. No caso de Espa\u00f1a, produciuse un aumento das exportaci\u00f3ns de 1914 ata 1917. Non obstante, conforme se incrementaban as vendas, aumentaba espectacularmente a inflaci\u00f3n, o que propiciou unha grave crise.\nConsecuencias territoriais.\nAs consecuencias m\u00e1is graves sufr\u00edronas os perdedores da contenda, o Imperio Austro-H\u00fangaro, o Imperio Alem\u00e1n e o Imperio Otom\u00e1n. Os tres imperios desapareceron dando lugar a cadans\u00faa rep\u00fablica: Alema\u00f1a, Austria, Hungr\u00eda e Turqu\u00eda. Tam\u00e9n desapareceu o Imperio Ruso e xurdiu a Rusia revolucionaria. A diferenza reside en que a desaparici\u00f3n dos tres primeiros imperios foi parte dos acordos de paz asinados coas potencias aliadas. En cambio, o Imperio Ruso desapareceu debido \u00e1 revoluci\u00f3n interna iniciada durante a guerra, en 1917.\nO Imperio Alem\u00e1n deu lugar \u00e1 rep\u00fablica de Weimar, perdendo Alsacia e Lorena en favor de Francia. Ambas as rexi\u00f3ns xa sufriran cambios de nacionalidade. O \u00faltimo ocorrera tras a vitoria prusiana na guerra franco-prusiana. Tam\u00e9n perdeu territorios en favor de Polonia (Polonia desaparecera coma estado no ano 1795, repart\u00edndose o seu territorio entre Prusia e o Imperio Ruso) e en favor do novo estado de Checoslovaquia. A perda do acceso \u00e1 cidade de Danzig para os alem\u00e1ns ser\u00eda un dos eixes da pol\u00edtica expansionista de Adolf Hitler. A segunda guerra mundial iniciouse nesta rexi\u00f3n, cando as tropas nazis invadiron Polonia. Outros territorios menores foron perdidos en favor de Lituania, B\u00e9lxica e Dinamarca.\nO Imperio Austro-H\u00fangaro tam\u00e9n desapareceu, form\u00e1ndose os estados independentes de Austria, Hungr\u00eda, Iugoslavia, Checoslovaquia, Eslovenia, Ucra\u00edna e Croacia. Tam\u00e9n se redistribu\u00edron rexi\u00f3ns en favor de Italia e Polonia.\nO Imperio Otom\u00e1n desapareceu e os seus territorios reduc\u00edronse \u00e1 actual Turqu\u00eda.\nO Imperio Ruso desapareceu no contexto dunha revoluci\u00f3n comunista, que despois dar\u00e1 lugar \u00e1 Uni\u00f3n Sovi\u00e9tica. Parte dos territorios perd\u00e9ronse dando lugar \u00e1s rep\u00fablicas de Estonia, Letonia e Lituania. Outras zonas pasaron \u00e1s mans polacas, ucra\u00ednas e bielorrusas.\nPolonia reapareceu coma estado independente tras m\u00e1is de 120 anos desaparecido. Parte do pa\u00eds comp\u00faxose con territorios historicamente polacos, alem\u00e1ns, rusos e ucra\u00ednos. Francia recuperou Alsacia e Lorena e B\u00e9lxica conseguiu parte de Alema\u00f1a.\nNo caso das colonias, Alema\u00f1a perdeunas todas, que pasaron a ser administradas por Francia, polo Imperio Brit\u00e1nico e polo Xap\u00f3n.\nConsecuencias sociais.\nA primeira guerra mundial supuxo un cambio fundamental na sociedade do inicio do s\u00e9culo XX. A gran guerra foi a primeira contenda que requiriu a mobilizaci\u00f3n masiva social. Todos os homes entre 18 e 50 anos foron recrutados nun momento ou outro, sempre que non desenvolvesen un traballo esencial. A contribuci\u00f3n de homes de xeito continuado provocou a necesidade de buscar outra man de obra para a industria b\u00e9lica. Recorreuse \u00e1s mulleres, que se incorporaron rapidamente ao mercado laboral. Tradicionalmente, as mulleres estaban ocupadas das tarefas dom\u00e9sticas e carec\u00edan de dereito ao voto. A partir de 1914, moitas delas comezaron a traballar e polo tanto agora posu\u00edan un salario e independencia. Isto \u00eda ser un grande est\u00edmulo ao movemento feminista, que despois da guerra conseguir\u00eda o voto feminino en Gran Breta\u00f1a, Alema\u00f1a, Estados Unidos, Turqu\u00eda e Rusia. En Francia inda ter\u00edan que pasar varios anos para o seu establecemento. Outra das consecuencias foi o aumento das diferenzas sociais e un incremento da inflaci\u00f3n. As persoas ligadas \u00e1 industria do armamento elevaron os seus ingresos de xeito exponencial, mentres que a elevada inflaci\u00f3n prexudicaba as clases asalariadas. Ademais, milleiros de soldados quedaron irremediablemente mutilados pola guerra, sendo incapacitados para calquera actividade laboral.\nConsecuencias pol\u00edticas.\nTras a fin da contenda desapareceron os imperios centrais, tanto o alem\u00e1n, coma austro-h\u00fangaro e o otom\u00e1n. A derrota supuxo a fin das distintas dinast\u00edas que rex\u00edan os tres imperios, establec\u00e9ndose as sucesoras rep\u00fablicas. Parte dos antigos estados herd\u00e1rona os estados posteriores e outra foi redistribu\u00edda nos novos estados: Polonia, Ucra\u00edna, Estonia, Letonia, Lituania e Iugoslavia. Pero o maior problema foi a idea de que a guerra era \u00fatil para acadar obxectivos pol\u00edticos. A guerra serviu para moitos estados dos anteriores de acadar a s\u00faa independencia pola forza."}
{"id": "4393", "revid": "168", "url": "https://gl.wikipedia.org/wiki?curid=4393", "title": "Rommel", "text": ""}
{"id": "4394", "revid": "6939", "url": "https://gl.wikipedia.org/wiki?curid=4394", "title": "Tolkien", "text": ""}
{"id": "4395", "revid": "168", "url": "https://gl.wikipedia.org/wiki?curid=4395", "title": "Silmarillion", "text": ""}
{"id": "4396", "revid": "23204", "url": "https://gl.wikipedia.org/wiki?curid=4396", "title": "Checoslovaquia", "text": "Checoslovaquia (en checo e eslovaco: \"\u010ceskoslovensko\" ou \"\u010cesko-Slovensko\") foi un estado fundado trala fin da primeira guerra mundial e a desmembraci\u00f3n do Imperio Austroh\u00fangaro, do cal formaba parte o Reino de Bohemia, no Tratado de Versalles. Durou dende 1919 ata 1993, e comprend\u00eda \u00e1s actuais Rep\u00fablica Checa e Eslovaquia. En 1938, Chequia pasou a fomar parte do Terceiro Reich co nome de Bohemia e Eslovaquia continuou a ser independente cun goberno pro-nazi.\nHistoria.\nO estado creouse en 1919. En 1938 convertese en zona de influencia do Terceiro Reich tralos acordos de M\u00fanic. En 1945 foi liberado polas tropas rusas, e en 1947 caeu baixo influencia sovi\u00e9tica. En 1968 tivo lugar a Primavera de Praga.\nRep\u00fablica Federal Checa e Eslovaca (1990-1992).\nAdopci\u00f3n do nome.\nA diferenza do que sucedeu en Iugoslavia e a Uni\u00f3n Sovi\u00e9tica, a ca\u00edda do comunismo neste pa\u00eds non significou o final da uni\u00f3n: A ra\u00edz da Revoluci\u00f3n de Veludo, o recentemente elixido presidente Vaclav Havel anunciou que a palabra \"socialista\", que fora parte do nome oficial de Checoslovaquia desde 1960, deb\u00eda ser eliminada do nome e substitu\u00edda por \"federal\".\nA\u00ednda que o nome obvio que deb\u00eda adoptarse presum\u00eda ser o de antes de 1960, \"\u010ceskoslovensk\u00e1 republika\" (\"Rep\u00fablica Checoslovaca\"), os pol\u00edticos eslovacos obxetaron que o nome tradicional subsum\u00eda demasiado a Eslovaquia. O primeiro compromiso foi a Lei Org\u00e1nica 81/1990, que reco\u00f1eceu a natureza do estado de forma expl\u00edcita como \"\u010ceskoslovensk\u00e1 federativn\u00ed republika\" (Rep\u00fablica Federal Checoslovaca) en checo e foi aprobada o 29 de marzo de 1990 (entrando en vigor o mesmo d\u00eda) s\u00f3 logo de acordar que a forma eslovaca para \"\u010cesko-slovensk\u00e1 federat\u00edvna republika\" deber\u00eda ser codificada de forma expl\u00edcita por unha futura lei sobre os s\u00edmbolos estatais. Isto foi recibido con desaprobaci\u00f3n xeral; o compromiso resultante logo das negociaci\u00f3ns foi \"\u010cesk\u00e1 a Slovensk\u00e1 Federativn\u00ed/Federat\u00edvna Republika\" (\"Rep\u00fablica Federal Checa e Eslovaca\") (Lei Constitucional 101/1990, aprobada o 20 de abril e en vigor desde a s\u00faa declaraci\u00f3n o 23 de abril, a diferenza da anterior, tam\u00e9n explicitamente na lista tanto en checo e a versi\u00f3n eslovaca e afirmou que son iguais).\nDisoluci\u00f3n.\nA cuesti\u00f3n nacional, con todo, non atopou acomodo baixo a nova arquitectura da Rep\u00fablica Federal Checa e Eslovaca, na que se pretendeu dar carta de natureza \u00e1 nacionalidade eslovaca en p\u00e9 de igualdade coa checa. As reivindicaci\u00f3ns autonomistas pronto deixaron paso, ao longo dos anos 1990 e 1991, \u00e1s propostas independentistas. De calquera modo, o proceso de disgregaci\u00f3n da Rep\u00fablica transcorreu por cami\u00f1os dif\u00edciles, pero sempre pola v\u00eda da negociaci\u00f3n e o di\u00e1logo. De feito, o propio Havel declaraba nunha entrevista para Radio Viena o 16 de abril de 1991 que \"se o pobo eslovaco quere vivir nun Estado independente, nin os checos nin eu negar\u00e9moslles o dereito a facelo\".\nNa primavera deste \u00faltimo ano, esta cuesti\u00f3n estivo no centro da crise do Goberno eslovaco e do propio Movemento P\u00fablico Contra a Violencia, que se escindir\u00eda nun grupo liderado por Vladimir Meciar, fundando a plataforma chamada Movemento para unha Eslovaquia Democr\u00e1tica (HZDS). Esta forza pol\u00edtica accedeu ao goberno eslovaco nas elecci\u00f3ns de xu\u00f1o de 1992 e iniciou negociaci\u00f3ns co goberno checo para a partici\u00f3n da Rep\u00fablica Federal. V\u00e1clav Havel dimitiu do seu posto en xullo e a partici\u00f3n foi aprobada pola Asemblea Federal o 25 de novembro de 1992. O 1 de xaneiro de 1993 Checoslovaquia foi disolta pacificamente polo Parlamento, formando dous pa\u00edses completamente independentes: a Rep\u00fablica Checa e a Rep\u00fablica Eslovaca."}
{"id": "4398", "revid": "89787", "url": "https://gl.wikipedia.org/wiki?curid=4398", "title": "BitTorrent", "text": "BitTorrent \u00e9 un protocolo de distribuci\u00f3n de arquivos e ficheiros por Internet entre parceiros (\"peer to peer\" ou \"P2P\"). Bram Cohen, antigo estudante da Universidade de Buffalo, dese\u00f1ou o protocolo en abril de 2001 e publicouno o 2 de xullo dese ano, fac\u00e9ndose co\u00f1ecida na CodeCon de 2002 en San Francisco. A versi\u00f3n m\u00e1is recente \u00e9 de 2013. A primeira ferramenta que implementou tal protocolo foi escrita en Python e est\u00e1 publicada baixo a licenza MIT. As aplicaci\u00f3ns populares de BitTorrent de arestora incl\u00faen a Transmission e Deluge.\nHistoria.\nBitTorrent ga\u00f1ou a s\u00faa fama ao permitir que moita xente descargase os mesmos arquivos sen ver diminu\u00edda a velocidade de transferencia. Isto cons\u00e9guese grazas a que todos os parceiros, ou usuarios que descargan arquivos ou ficheiros, comparten as partes que xa te\u00f1en dos arquivos cos demais parceiros. Cada parceiro forma parte dun \"enxame\" e contrib\u00fae \u00e1 distribuci\u00f3n do contido.\nAplicaci\u00f3ns.\nAs aplicaci\u00f3ns libres m\u00e1is empregadas son: "}
{"id": "4400", "revid": "1987", "url": "https://gl.wikipedia.org/wiki?curid=4400", "title": "Formiga", "text": "As formigas (Formicidae) son unha familia de insectos eusociales que, como as avespas e as abellas, pertencen ao orde dos himen\u00f3pteros. As formigas evolucionaron de antepasados similares a unha avespa para mediados do Cret\u00e1ceo, fai entre cento dez e cento trinta mill\u00f3ns de anos, diversific\u00e1ndose tras a expansi\u00f3n das plantas con flor polo mundo. Son un dos grupos zool\u00f3xicos de maior \u00e9xito, cunhas catorce mil especies descritas, a\u00ednda que se estima que poden ser m\u00e1is de vinte e dous mil. Identif\u00edcanse facilmente polas s\u00faas antenas en \u00e1ngulo e a s\u00faa estrutura en tres secciones cunha estreita cintura. A rama da entomolox\u00eda que as estuda denom\u00ednase mirmecolox\u00eda.\nForman colonias ou formigueiros dun tama\u00f1o que se estende desde unhas ducias de individuos predadores que viven en pequenas cavidades naturais, a colonias moi organizadas que poden ocupar grandes territorios compostos por mill\u00f3ns de individuos. Estas grandes colonias consisten sobre todo en femias est\u00e9riles sen \u00e1s que forman castes de \u00abobreiras\u00bb, \u00absoldados\u00bb e outros grupos especializados. As colonias de formigas tam\u00e9n contan con alg\u00fans machos f\u00e9rtiles e unha ou varias femias f\u00e9rtiles chamadas \u00abra\u00ed\u00f1as\u00bb. Estas colonias son descritas como superorganismos, dado que as formigas parecen actuar como unha entidade \u00fanica, traballando colectivamente en apoio da colonia.\nOs estudos m\u00e1is recentes sobre o seu comportamento e a s\u00faa fidelidade ao grupo indican que a orixe do mesmo est\u00e1 na identidade xen\u00e9tica entre si; de tal modo que entre elas existe un v\u00ednculo filial de irmandade que as predisp\u00f3n a cooperar pola supervivencia com\u00fan das s\u00faas fillas e irm\u00e1s.\nColonizaron case todas as zonas terrestres do planeta; os \u00fanicos lugares que carecen de formigas ind\u00edxenas son a Ant\u00e1rtida e algunhas illas remotas ou inh\u00f3spitas. As formigas prosperan na maior parte destes ecosistemas e calc\u00falase que poden formar o 15-25\u00a0% da biomasa dos animais terrestres. Est\u00edmase que hai entre mil bill\u00f3ns (1015) e dez mil bill\u00f3ns (1016) de formigas vivindo sobre a Terra. Consid\u00e9rase que o seu \u00e9xito en tantas contornas d\u00e9bese \u00e1 s\u00faa organizaci\u00f3n social e \u00e1 s\u00faa capacidade para modificar h\u00e1bitats, ao seu aproveitamento dos recursos e \u00e1 s\u00faa capacidade de defensa. A s\u00faa prolongada coevoluci\u00f3n con outras especies levounas a desenvolver relaci\u00f3ns mim\u00e9ticas, comensais, par\u00e1sitas e mutualistas.\nAs s\u00faas sociedades caracter\u00edzanse pola divisi\u00f3n do traballo, a comunicaci\u00f3n entre individuos e a capacidade de resolver problemas complexos. Estes paralelismos coas sociedades humanas foron durante moito tempo fonte de inspiraci\u00f3n e obxecto de numerosos estudos. \nMoitas culturas humanas util\u00edzanas como alimento, medicina e como obxecto de rituais. Algunhas especies son moi valoradas no seu papel de axentes de control biol\u00f3xico\n. Con todo, a s\u00faa capacidade de explotar recursos provoca que as formigas entren en conflito cos humanos, debido a que poden danar cultivos e invadir edificios. \nAlgunhas especies, como as formigas de lume (x\u00e9nero \"Solenopsis\"), son consideradas especies invasoras, xa que se estableceron en novas \u00e1reas onde foron introducidas casualmente.\nA maior\u00eda das formigas non pos\u00fae \u00e1s, a\u00ednda que isto var\u00eda segundo individuos dentro dunha colonia.\nTaxonom\u00eda e evoluci\u00f3n.\nA familia formicidae pertence ao orde dos himen\u00f3pteros, que tam\u00e9n incl\u00fae s\u00ednfitos, avespas e abellas. As formigas evolucionaron dun li\u00f1axe dentro dos himen\u00f3pteros aculeados, e un estudo de 2013 suxire que son un grupo irm\u00e1n dos apoideas.\n En 1966, E. O. Wilson e os seus colegas identificaron os restos f\u00f3sil\u00e9 dunha formiga (\"Sphecomyrma\") que viviu no per\u00edodo Cret\u00e1ceo. O esp\u00e9cime, atrapado en \u00e1mbar, datado como de fai m\u00e1is de 92\u00a0mill\u00f3ns de anos, ti\u00f1a caracter\u00edsticas tanto de formigas como de avespas, pero que non se atopan nas formigas modernas. Os f\u00f3siles m\u00e1is antigos de formigas datan de mediados do Cretaceo, fai uns 100 mill\u00f3ns de anos, e pertencen a grupos nai extintos como o Haidomyrmecinae, o Sphecomyrminae e o Zigrasimeciinae, con subfamilias de formigas modernas que apareceron cara a finais do Cret\u00e1ceo, fai uns 80-70 mill\u00f3ns de anos. As formigas diversific\u00e1ronse e asumiron o dominio ecol\u00f3xico fai uns 60\u00a0mill\u00f3ns de anos. Sux\u00edrese que alg\u00fans grupos, como os Leptanillinae e Martialinae, diversific\u00e1ronse a partir das primeiras formigas primitivas que probablemente eran depredadoras baixo a superficie do chan.\n\"Sphecomyrma\" era probablemente un x\u00e9nero colleiteiro na superficie, mentres que \"Haidomyrmex\" e \"Haidomyrmodes\", x\u00e9neros relacionados na subfamilia Sphecomyrminae, consid\u00e9ranse depredadores arb\u00f3reos activos.\nTras a expansi\u00f3n das plantas con flor fai uns 100\u00a0mill\u00f3ns de anos, diversific\u00e1ronse e asumiron unha posici\u00f3n ecol\u00f3xica dominante fai uns 60\u00a0mill\u00f3ns de anos. Alg\u00fans estudos suxiren, sobre a base de grupos como Leptanillinae e Martialinae, que se diversificaron a partir de formigas primitivas que probablemente ser\u00edan depredadoras que viv\u00edan baixo terra.\nDurante o per\u00edodo cret\u00e1ceo, unhas poucas especies de formigas primitivas ti\u00f1an unha ampla distribuci\u00f3n no supercontinente Laurasia (o Hemisferio Norte). Eran escasas en comparaci\u00f3n con outros insectos, representando aproximadamente o 1\u00a0% da poboaci\u00f3n de insectos. As formigas volv\u00e9ronse dominantes tras a radiaci\u00f3n adaptativa a principios do Pale\u00f3xeno. Durante o Oligoceno e o Mioceno xa representaban o 20-40\u00a0% de todos os insectos atopados nos principais xacementos f\u00f3siles. Das especies que viviron no Eoceno, aproximadamente un x\u00e9nero de cada dez sobrevive na actualidade. Os x\u00e9neros que sobreviven hoxe comprenden o 56\u00a0% dos x\u00e9neros atopados en f\u00f3siles de \u00e1mbar b\u00e1ltico (Oligoceno temper\u00e1n) e o 92\u00a0% dos x\u00e9neros en f\u00f3siles de \u00e1mbar dominicano (aparentemente Mioceno temper\u00e1n).\nAs termitas, a\u00ednda que tam\u00e9n llas co\u00f1ece como \u00abformigas brancas\u00bb, non son realmente formigas, xa que pertencen \u00e1 orde dos is\u00f3pteros polo que est\u00e1n m\u00e1is estreitamente relacionadas coas cascudas e as mantis que coas formigas. O feito de que as formigas e as termitas sexan ambas as eusociales foi motivado por un proceso de converxencia evolutiva. As formigas aterciopeladas parecen grandes formigas, pero realmente son avespas femias sen \u00e1s.\nDistribuci\u00f3n e diversidade.\nHabitan en todos os continentes excepto a Ant\u00e1rtida e algunhas grandes illas\n, como Groenlandia, Islandia e partes da Polinesia. As illas hawainas tam\u00e9n carecen de especies aut\u00f3ctonas de formigas. Ocupan unha gran variedade de nichos ecol\u00f3xicos e son capaces de explotar unha ampla gama de recursos alimenticios actuando como herb\u00edvoras directas ou indirectas, depredadoras e preeiras. A maior parte das especies son omn\u00edvoras xeneralistas, pero algunhas alimentanse de forma especializada.\nEst\u00edmase que hai entre mil bill\u00f3ns (1015) e dez mil bill\u00f3ns (1016) de formigas vivindo sobre a Terra. O seu dominio ecol\u00f3xico p\u00f3dese medir pola s\u00faa biomasa: estimaci\u00f3ns realizadas en distintas contornas indican que representan m\u00e1is ou menos o 15-20\u00a0% do total da biomasa dos animais terrestres, que se eleva a case o 25\u00a0% na zona tropical. De acordo con estas estimaci\u00f3ns, a biomasa de todas as formigas existentes no mundo ser\u00eda similar \u00e1 biomasa total de todos os seres humanos.\nO seu rango de tama\u00f1o var\u00eda entre 0,75 e 52\u00a0mm. A extinta \"Titanomyrma giganteum\" \u00e9 a formiga xigante de maior tama\u00f1o da que se ten co\u00f1ecemento, maior mesmo que as do x\u00e9nero \"Dorylus\", as maiores formigas xigantes existentes na actualidade, duns 5\u00a0cm de lonxitude, que viven en \u00c1frica oriental e central; o rexistro f\u00f3sil indica que os machos med\u00edan uns 3\u00a0cm, pero as ra\u00ed\u00f1as alcanzaban os 6\u00a0cm, cunha envergadura duns 15\u00a0cm.\nA s\u00faa cor tam\u00e9n var\u00eda; a maior\u00eda son vermellas ou negras, o verde \u00e9 menos habitual, e algunhas especies tropicais te\u00f1en un ton met\u00e1lico. Actualmente, describ\u00edronse unhas 14\u00a0000 especies, a\u00ednda que se estima que poden ser m\u00e1is de 22\u00a0000, coa maior diversidade localizada na zona tropical. Os estudos taxon\u00f3micos contin\u00faan desenvolvendo a s\u00faa clasificaci\u00f3n e sistem\u00e1tica, e as bases de datos en li\u00f1a de especies de formigas, inclu\u00eddas \"AntBase\" e \"Hymenoptera Name Server\", axudan a seguir a pista das especies co\u00f1ecidas e das descritas m\u00e1is recentemente. A relativa facilidade coa que se poden recoller esp\u00e9cimes e estudar as formigas nos distintos ecosistemas, f\u00edxoas moi \u00fatiles como especie indicadora en estudos de biodiversidade.\nMorfolox\u00eda.\nTe\u00f1en unhas caracter\u00edsticas morfol\u00f3xicas distintas doutros insectos, como as antenas en c\u00f3bado, gl\u00e1ndulas metapleurais e un forte constrinximento do seu segundo segmento abdominal nun peciolo en forma de n\u00f3. A cabeza, o mesosoma (o t\u00f3rax m\u00e1is o primeiro segmento abdominal, fusionado a este) e metasoma ou g\u00e1ster (o abdome menos os segmentos abdominais do peciolo) son os seus tres segmentos corporais claramente diferenciados. O peciolo forma unha cintura estreita entre oseu mesosoma e o g\u00e1ster. O peciolo pode estar formado por un ou dous nos (s\u00f3 no segundo, ou no segundo e terceiro segmento abdominal).\nComo o resto dos insectos, as formigas contan con exoesqueleto, unha cobertura exterior que serve de carcasa protectora ao redor do corpo e de punto de ancoraxe para os m\u00fasculos, en contraste co endoesqueleto dos humanos e outros vertebrados. Os insectos non te\u00f1en pulm\u00f3ns; o os\u00edxeno e outros gases como o di\u00f3xido de carbono atravesan o exoesqueleto a trav\u00e9s dunhas min\u00fasculas v\u00e1lvulas chamadas espir\u00e1culos. Os insectos tam\u00e9n carecen de vasos sangu\u00edneos pechados (sistema circulatorio aberto); en cambio, te\u00f1en un tubo perforado, longo e delgado (denominado \u00abaorta dorsal\u00bb), que se estende pola parte superior do corpo e que fai as funci\u00f3ns de coraz\u00f3n e bombea hemolinfa cara \u00e1 cabeza, gobernando as\u00ed a circulaci\u00f3n dos flu\u00eddos internos. O sistema nervioso componse dun cord\u00f3n nervioso ventral que se estende ao longo do corpo, con varios ganglios e ramas que chegan aos extremos dos ap\u00e9ndices.\nA cabeza dunha formiga cont\u00e9n moitos \u00f3rganos sensoriais. Como a maior parte de insectos, te\u00f1en ollos compostos formados por numerosas lentes min\u00fasculas unidas. Os seus ollos son adecuados para detectar movemento, pero non ofrecen unha gran resoluci\u00f3n. Tam\u00e9n te\u00f1en tres pequenos ocelos (ollos simples) na parte superior da cabeza, que detectan o nivel lum\u00ednico e a polarizaci\u00f3n da luz.\n En comparaci\u00f3n cos vertebrados, a maior\u00eda te\u00f1en unha visi\u00f3n pobre ou mediocre, e algunhas especies subterr\u00e1neas son completamente cegas. Con todo, outras especies, como a formiga bulldog australiana, te\u00f1en unha vista excepcional. Tam\u00e9n na cabeza contan con d\u00faas antenas, \u00f3rganos cos que poden detectar substancias qu\u00edmicas, correntes de aire e vibraci\u00f3ns e servenlle \u00e1 s\u00faa vez para transmitir e recibir sinais por medio do tacto. Dispo\u00f1en de d\u00faas fortes mand\u00edbulas, que usan para transportar alimentos, manipular obxectos, constru\u00edr ni\u00f1os e para defenderse. Algunhas especies te\u00f1en unha c\u00e1mara intrabucal, unha especie de pequeno peto que almacena alimento, para despois pasarllo a outras formigas ou \u00e1s larvas.\nAs s\u00faas seis patas est\u00e1n ancoradas o mesosoma (t\u00f3rax). Unhas garras ganchudas situadas ao final de cada pata, as\u00ed como unhas almofadas situadas entre as garras, permiten a estes animais escalar e engancharse a superficies inluso tan lisas como o cristal.\n S\u00f3 as formigas reprodutoras, ra\u00ed\u00f1as e machos te\u00f1en \u00e1s; as ra\u00ed\u00f1as p\u00e9rdenas despois do voo nupcial, deixando unhas marcas visibles que son un trazo distintivo das ra\u00ed\u00f1as. Con todo, nalgunhas especies as ra\u00ed\u00f1as e os machos tampouco te\u00f1en \u00e1s.\nO metasoma (abdome) das formigas alberga \u00f3rganos internos importantes, inclu\u00eddos os do sistema reprodutor, respiratorio (traquea) e excretor. As obreiras de moitas especies te\u00f1en o ovipositor modificado nun aguill\u00f3n que usan para someter \u00e1s presas e defender os seus ni\u00f1os.\nColonias.\nOs ovos nas colonias son depositados por unha ou m\u00e1is formigas ra\u00ed\u00f1a e a maior\u00eda destes medran para se converteren femias non aladas chamadas obreiras. Periodicamente prod\u00facense camadas de novas ra\u00ed\u00f1as e machos, usualmente alados, os cales viven para reproducirse. Os machos morren pouco tempo despois da copulaci\u00f3n, mentres que as ra\u00ed\u00f1as sobreviventes achan novas colonias ou ocasionalmente regresan \u00e1 s\u00faa antiga colonia.\nDesenvolvemento.\nAs formigas desenv\u00f3lvense por unha metamorfose completa, pasando polos estados larval e pupal antes de se converter en adultos. No estado larval unha formiga \u00e9 completamente in\u00fatil xa que non pos\u00fae extremidades, polo que o seu coidado queda a cargo doutras formigas adultas. A diferenza entre ra\u00ed\u00f1as e obreiras \u00e9 determinada pola alimentaci\u00f3n no estado larval. Tanto as larvas como as pupas deben ser mantidas a temperaturas relativamente constantes para asegurar un desenvolvemento adecuado, as\u00ed que a mi\u00fado son mudadas entre as diferentes c\u00e1maras de xestaci\u00f3n da colonia.\nUnha nova obreira pasa os seus primeiros d\u00edas atendendo \u00e1 ra\u00ed\u00f1a e \u00f3s xoves. Logo, grad\u00faase e pasa a cavar e realizar outros labores. M\u00e1is tarde poder\u00e1 buscar alimento e defender a colonia. Estes cambios son moi abruptos e definen o que se co\u00f1ecen como castas temporais. Nalgunhas formigas existen tam\u00e9n castas f\u00edsicas. As formigas te\u00f1en un espectro de tama\u00f1os: obreiras menores, medianas e maiores. A mi\u00fado as m\u00e1is grandes pos\u00faen cabezas desproporcionadamente m\u00e1is grandes con mand\u00edbulas m\u00e1is poderosas\nComunicaci\u00f3n e comportamento.\nA comunicaci\u00f3n entre as formigas prod\u00facese principalmente a trav\u00e9s de compostos qu\u00edmicos chamados feromonas, e como a maior\u00eda dos tipos de formigas est\u00e1n moito tempo no chan, estas mensaxes qu\u00edmicas est\u00e1n m\u00e1is desenvolvidas nelas ca noutros himen\u00f3pteros. Deste modo, por exemplo, cando unha formiga recolledora encontra unha fonte de alimento, deixa un rastro qu\u00edmico no chan no seu cami\u00f1o de volta ao formigueiro. Cando se encontra con outras formigas, comun\u00edcalles o achado vomitando parte do alimento e inv\u00edtaas a seguir o rastro mediante sinais t\u00e1ctiles. Cando estas volven tam\u00e9n ao formigueiro, reforzan o rastro, atraendo as\u00ed a m\u00e1is formigas, ata que a comida se termina, de forma que a partir dese momento o rastro non \u00e9 reforzado e desaparece lentamente\nAs formigas na cultura popular.\nAs formigas aparecen a mi\u00fado en f\u00e1bulas e contos para nenos, representando o traballo intenso e o esforzo cooperativo. Tam\u00e9n son nomeadas en textos relixiosos. No libro de Proverbios da Biblia, as formigas son utilizadas como bo exemplo polo seu traballo duro e a s\u00faa cooperaci\u00f3n. Esopo fai o mesmo na s\u00faa f\u00e1bula \"A cigarra e a formiga\". En certa partes de \u00c1frica, as formigas son consideradas mensaxeiras dos deuses. Tam\u00e9n se cre que as trabadelas de formiga te\u00f1en propiedades medicinais, en concreto dise que a dalgunhas especies de \"Pseudomyrmex\" quita a febre.\nNalg\u00fans mitos amerindios, como o dos hopi, as formigas son consideradas como os primeiros animais de todos. Outros grupos empregan as trabadelas de formiga como proba de resistencia en ritos de iniciaci\u00f3n.\nA palabra xaponesa para dicir \"formiga\", \"ari\", \u00e9 representada por un ideograma formado polo car\u00e1cter \"insecto\" xunto co car\u00e1cter \"rectitude moral\". Deste xeito, este ideograma poder\u00edase ler como \"insecto de moral recta\".\nAs sociedades que forman as formigas sempre fascinaron \u00f3s seres humanos. Mark Twain escribiu sobre elas na s\u00faa obra \"A Tramp Abroad\". Alg\u00fans autores contempor\u00e1neos utilizaron o exemplo das formigas para tratar o tema da relaci\u00f3n a sociedade e o individuo. Por exemplo, Robert Frost no seu poema \"Departmental\" e Terence Hanbury White na s\u00faa novela de fantas\u00eda \"The Once and Future King\". A trama da novela de ciencia ficci\u00f3n do escritor franc\u00e9s Bernard Werber \"Les Fourmis\" div\u00eddese entre o mundo das formigas e o dos humanos; as formigas e o seu comportamento son descritos utilizando o co\u00f1ecemento cient\u00edfico actual. En tempos recentes, t\u00e9\u00f1ense feito debuxos animados e filmes de animaci\u00f3n en 3D sobre formigas, entre os que se incl\u00faen \"Antz\", \"A Bug's Life\", \"The Ant Bully\", \"The Ant and the Aardvark\" ou a Formiga At\u00f3mica. Tam\u00e9n hai un superheroe de banda dese\u00f1ada chamado Ant-Man."}
{"id": "4402", "revid": "5312", "url": "https://gl.wikipedia.org/wiki?curid=4402", "title": "1970", "text": "1970 (MCMLXX) foi un ano com\u00fan comezado en xoves segundo o calendario gregoriano, e foi declarado Ano Internacional da Educaci\u00f3n pola Organizaci\u00f3n das Naci\u00f3ns Unidas.\nOutros.\nHistoria ano a ano"}
{"id": "4403", "revid": "5312", "url": "https://gl.wikipedia.org/wiki?curid=4403", "title": "1975", "text": "1975 (MCMLXXV) foi un ano com\u00fan comezado en m\u00e9rcores segundo o calendario gregoriano.\nOutros.\nHistoria ano a ano"}
{"id": "4404", "revid": "5312", "url": "https://gl.wikipedia.org/wiki?curid=4404", "title": "1976", "text": "1976 (MCMLXXVI) foi un ano bisesto comezado en xoves segundo o calendario gregoriano. Foi designado como o Ano do Drag\u00f3n (segundo o hor\u00f3scopo chin\u00e9s), e foi Ano Santo Xacobeo.\nOutros.\nHistoria ano a ano"}
{"id": "4405", "revid": "5312", "url": "https://gl.wikipedia.org/wiki?curid=4405", "title": "1979", "text": "1979 (MCMLXXIX) foi un ano com\u00fan comezado en luns segundo o calendario gregoriano."}
{"id": "4406", "revid": "5312", "url": "https://gl.wikipedia.org/wiki?curid=4406", "title": "1981", "text": "1981 (MCMLXXXI) foi un ano com\u00fan comezado en xoves no calendario gregoriano."}
{"id": "4407", "revid": "5312", "url": "https://gl.wikipedia.org/wiki?curid=4407", "title": "1982", "text": "1982 (MCMLXXXII) foi un ano com\u00fan comezado en venres segundo o calendario gregoriano, e foi Ano Santo Xacobeo.\nOutros.\nHistoria ano a ano"}
{"id": "4408", "revid": "5312", "url": "https://gl.wikipedia.org/wiki?curid=4408", "title": "1984", "text": "1984 (MCMLXXXIV) foi un ano bisesto comezado en domingo segundo o calendario gregoriano.\nD\u00eda das Letras Galegas dedicado a.\nArmando Cotarelo Valledor\nOutros.\nHistoria ano a ano"}
{"id": "4409", "revid": "98629", "url": "https://gl.wikipedia.org/wiki?curid=4409", "title": "Lista de selecci\u00f3ns de f\u00fatbol", "text": "Esta \u00e9 unha lista de selecci\u00f3ns de f\u00fatbol. Todas est\u00e1n inscritas na Federaci\u00f3n Internacional de f\u00fatbol, FIFA, ag\u00e1s que estean en \"cursiva\". Nese caso, a selecci\u00f3n pertence \u00e1 Confederaci\u00f3n mais non \u00e1 FIFA. Est\u00e1n ordenadas alfabeticamente dentro de cadans\u00faa conferencia.\nAntigos afiliados \u00e1 FIFA.\nAs seguintes selecci\u00f3ns de f\u00fatbol xa non existen debido \u00e1 disoluci\u00f3n da naci\u00f3n ou territorio que representaban. Na lista s\u00f3 se incl\u00faen aquelas que estiveron afiliadas \u00e1 FIFA.\nTrocos de nome.\nAdemais dos equipos anteriores, outras selecci\u00f3ns te\u00f1en mudado de nome:\nSelecci\u00f3ns non afiliadas \u00e1 FIFA.\nAs selecci\u00f3ns de f\u00fatbol inclu\u00eddas nesta selecci\u00f3n non son membros da FIFA ou dalgunha das s\u00faas confederaci\u00f3n continentais. Estes equipos non poden competir por participar nin na Copa do Mundo nin nos trofeos organizados polas confederaci\u00f3ns continentais. Os estatutos da FIFA recollen que as selecci\u00f3ns afiliadas non poden competir contra estes equipos sen o seu permiso.\nEsta secci\u00f3n lista:\nPertencentes \u00e1s Naci\u00f3ns Unidas.\nHai sete membros das Naci\u00f3ns Unidas e estados observadores que non son membros da FIFA nin de ningunha confederaci\u00f3n continental. Cinco deles, con todo, te\u00f1en presentado selecci\u00f3ns nacionais para encontros amig\u00e1beis non oficiais, torneos rexionais (como os Xogos do Pac\u00edfico ou os Xogos de Micronesia) ou competici\u00f3ns non auspiciadas pola FIFA. Esas cinco selecci\u00f3ns son as seguintes:\nOs dous estados das Naci\u00f3ns Unidas que nunca presentaron unha selecci\u00f3n nacional son as Illas Marshall e Nauru.\nNon pertencentes \u00e1s Naci\u00f3ns Unidas.\nDous estados con reco\u00f1ecemento parcial e dous estados asociados non membros da ONU son membros da FIFA e est\u00e1n listados no seu apartado correspondente: a Rep\u00fablica da China (como China Taip\u00e9i), as Illas Cook, Kosovo e Niue. Al\u00e9n destes, hai outros sete estados soberanos de facto ou parcialmente reco\u00f1ecidos con selecci\u00f3ns de f\u00fatbol f\u00f3ra da FIFA:"}
{"id": "4410", "revid": "5312", "url": "https://gl.wikipedia.org/wiki?curid=4410", "title": "1993", "text": "1993 (MCMXCIII) foi un ano com\u00fan comezado en venres segundo o calendario gregoriano, e foi Ano Santo Xacobeo.\nV\u00e9xase tam\u00e9n.\nOutros artigos.\nHistoria ano a ano"}
{"id": "4411", "revid": "5312", "url": "https://gl.wikipedia.org/wiki?curid=4411", "title": "1994", "text": "1994 (MCMXCIV) foi un ano com\u00fan comezado en s\u00e1bado segundo o calendario gregoriano.\nOutros.\nHistoria ano a ano"}
{"id": "4412", "revid": "5312", "url": "https://gl.wikipedia.org/wiki?curid=4412", "title": "1997", "text": "1997 (MCMXCVII) foi un ano com\u00fan comezado en m\u00e9rcores segundo o calendario gregoriano.\nOutros.\nHistoria ano a ano"}
{"id": "4413", "revid": "5312", "url": "https://gl.wikipedia.org/wiki?curid=4413", "title": "1999", "text": "1999 (MCMXCIX) foi un ano com\u00fan comezado en venres no calendario gregoriano, e foi Ano Santo Xacobeo.\nV\u00e9xase tam\u00e9n.\nOutros.\nHistoria ano a ano"}
{"id": "4414", "revid": "22570", "url": "https://gl.wikipedia.org/wiki?curid=4414", "title": "1431", "text": ""}
{"id": "4415", "revid": "34681", "url": "https://gl.wikipedia.org/wiki?curid=4415", "title": "1665", "text": "Outros.\nHistoria ano a ano"}
{"id": "4416", "revid": "98629", "url": "https://gl.wikipedia.org/wiki?curid=4416", "title": "1816", "text": "Outros.\nHistoria ano a ano"}
{"id": "4417", "revid": "12452", "url": "https://gl.wikipedia.org/wiki?curid=4417", "title": "I Guerra Mundial", "text": ""}
{"id": "4418", "revid": "25871", "url": "https://gl.wikipedia.org/wiki?curid=4418", "title": "Segunda guerra mundial", "text": "A segunda guerra mundial foi un conflito armado a escala mundial que durou do 1 de setembro de 1939 \u00f3 2 de setembro de 1945. Involucrou a maior\u00eda de pa\u00edses do mundo, inclu\u00eddas todas as grandes potencias que eventualmente formaron d\u00faas alianzas militares opostas: os Aliados e o Eixe. Foi a guerra de m\u00e1is alcance da historia, involucrando directamente m\u00e1is de 100 mill\u00f3ns de persoas de m\u00e1is de 30 pa\u00edses. Nun estado de \"guerra total\", os principais participantes adicaron a s\u00faa capacidade econ\u00f3mica, industrial e cient\u00edfica \u00f3 completo \u00f3 esforzo de guerra, eliminando as distinci\u00f3ns entre recursos militares e civ\u00eds. Marcada polas mortes masivas de civ\u00eds, inclu\u00edndo o Holocausto, no que faleceron uns 11 mill\u00f3ns de persoas e os bombardeos estrat\u00e9xicos de centros industriais e de poboaci\u00f3n nos que faleceron \u00f3 redor dun mill\u00f3n de persoas, inclu\u00edndo os bombardeos de Hiroshima e Nagasaki, tivo como resultado final un total de entre 50 e 58 mill\u00f3ns de mortes. Isto fixo da segunda guerra mundial o conflito militar con maior n\u00famero de mortos na historia da humanidade.\nEn 1937 o Imperio do Xap\u00f3n pretend\u00eda dominar Asia e o Pac\u00edfico e xa estaba en guerra coa Rep\u00fablica da China, mais a data de inicio da guerra mundial d\u00e1tase xeralmente no 1 de setembro de 1939 coa invasi\u00f3n de Polonia por parte de Alema\u00f1a e as subsecuentes declaraci\u00f3ns de guerra de Alema\u00f1a a Francia e o Reino Unido. Dende finais de 1939 ata comezos de 1941, mediante unha serie de campa\u00f1as militares e tratados, Alema\u00f1a conquistou ou pasou a controlar gran parte da Europa continental, e formou a alianza do Eixe xunto con Italia e o Xap\u00f3n. Por medio do Pacto Molotov-Ribbentrop de agosto de 1939, Alema\u00f1a e a Uni\u00f3n Sovi\u00e9tica dividiron e anexionaron territorios dos seus veci\u00f1os europeos, inclu\u00edndo Polonia, Finlandia, Roman\u00eda e os pa\u00edses b\u00e1lticos. A guerra continuou entre as principais potencias europeas do Eixe e a coalici\u00f3n do Reino Unido e a Commonwealth, con varias campa\u00f1as no norte e leste de \u00c1frica, a batalla a\u00e9rea de Inglaterra, a campa\u00f1a de bombardeo do Blitz, a campa\u00f1a dos Balc\u00e1ns e a continuada batalla do Atl\u00e1ntico. En xu\u00f1o de 1941 as potencias europeas do Eixe comezaron unha invasi\u00f3n da Uni\u00f3n Sovi\u00e9tica, abrindo o maior teatro de guerra terrestre da historia, o que bloqueou a gran parte das s\u00faas forzas nunha guerra de desgaste. En decembro de 1941 o Xap\u00f3n atacou os Estados Unidos e invadiu territorios europeos no oc\u00e9ano Pac\u00edfico, conquistando con rapidez gran parte do Pac\u00edfico occidental.\nO avance do Eixe det\u00edvose en 1942 cando o Xap\u00f3n perdeu a batalla de Midway preto de Hawai, e cando Alema\u00f1a sufriu importantes derrotas no norte de \u00c1frica e Stalingrado. En 1943, tras unha serie de derrotas alem\u00e1s na Fronte Oriental, a invasi\u00f3n Aliada de Sicilia e Italia deron como resultado a rendici\u00f3n de Italia. Xunto coas vitorias Aliadas no Pac\u00edfico, o Eixe perdeu a iniciativa da guerra e levou a cabo unha retirada estrat\u00e9xica en t\u00f3dalas frontes. En 1944 os Aliados Occidentais invadiron a Francia ocupada por Alema\u00f1a, mentres que a Uni\u00f3n Sovi\u00e9tica recuperou o territorio perdido e comezou unha invasi\u00f3n de Alema\u00f1a e os seus aliados. Durante os anos 1944 e 1945 os xaponeses sufriron varios reveses no continente asi\u00e1tico, no sur e centro da China e en Birmania, mentres que os Aliados conseguiron debilitar a Armada Xaponesa e capturaron varias illas chave do Pac\u00edfico Occidental.\nA guerra en Europa conclu\u00edu coa invasi\u00f3n de Alema\u00f1a por parte dos Aliados Occidentais e da Uni\u00f3n Sovi\u00e9tica, culminando na captura de Berl\u00edn e a subsecuente rendici\u00f3n incondicional de Alema\u00f1a o 8 de maio de 1945. Trala Declaraci\u00f3n de Potsdam dos Aliados o 26 de xullo de 1945 e o rexeitamento do Xap\u00f3n da rendici\u00f3n baixo os seus termos, os Estados Unidos lanzaron bombas at\u00f3micas nas cidades xaponesas de Hiroshima e Nagasaki o 6 e o 9 de agosto respectivamente. Cunha inminente invasi\u00f3n do arquip\u00e9lago xapon\u00e9s, a posibilidade de novos bombardeos at\u00f3micos e a declaraci\u00f3n de guerra da Uni\u00f3n Sovi\u00e9tica e a invasi\u00f3n de Manchuria, o Xap\u00f3n rendeuse o 15 de agosto de 1945.\nA segunda guerra mundial alterou os ali\u00f1amentos pol\u00edticos e a estrutura social do mundo. Estableceuse a Organizaci\u00f3n das Naci\u00f3ns Unidas co obxectivo de fomentar a cooperaci\u00f3n internacional e previr conflitos futuros semellantes, e as grandes potencias mundiais vitoriosas \u2014os Estados Unidos, a Uni\u00f3n Sovi\u00e9tica, a China, o Reino Unido e Francia\u2014 convert\u00e9ronse en membros permanentes do seu Consello de Seguridade. A Uni\u00f3n Sovi\u00e9tica e os Estados Unidos xurdiron como superpotencias mundiais, preparando o escenario da guerra fr\u00eda que durar\u00eda 46 anos. \u00d3 mesmo tempo a influencia mundial das potencias europeas diminu\u00edu considerablemente, dando lugar a descolonizaci\u00f3n de Asia e \u00c1frica. A maior\u00eda de pa\u00edses que viron a s\u00faa industria danada pola guerra comezaron diversos esforzos para unha recuperaci\u00f3n econ\u00f3mica, e a integraci\u00f3n pol\u00edtica, especialmente en Europa, xurdiu como un esforzo para atallar conflitos evitando posibles guerras e co obxectivo de crear unha identidade com\u00fan europea.\nCronolox\u00eda.\nO comezo da guerra en Europa adoita indicarse no 1 de setembro de 1939 coa invasi\u00f3n alem\u00e1 de Polonia, a\u00ednda que a declaraci\u00f3n de guerra por parte do Reino Unido e Francia non tivo lugar ata dous d\u00edas despois. A data indicada para o comezo da guerra no Pac\u00edfico \u00e9 habitualmente a do comezo da segunda guerra sino-xaponesa, o 7 de xullo de 1937, pero nalgunhas ocasi\u00f3ns tam\u00e9n se indica como tal a invasi\u00f3n xaponesa de Manchuria o 19 de setembro de 1931. Outros autores seguen a opini\u00f3n do historiador brit\u00e1nico A. J. P. Taylor, que afirmou que a guerra sino-xaponesa e a guerra en Europa e nas s\u00faas colonias comezou de forma simult\u00e1nea e que as d\u00faas guerras un\u00edronse nunha soa en 1941, e outro punto de vista indica que a data de comezo da guerra na invasi\u00f3n italiana de Abisinia o 3 de outubro de 1935. O historiador brit\u00e1nico Antony Beevor considerou o comezo da segunda guerra mundial nas batallas de Khalkhin Gol entre o Xap\u00f3n e as forzas de Mongolia e da Uni\u00f3n Sovi\u00e9tica dende maio ata setembro de 1939. Existe tam\u00e9n o punto de vista que chega a considerar a primeira guerra mundial e a segunda guerra mundial como parte da mesma guerra civil europea ou segunda guerra dos Trinta Anos\".\nDa mesma forma non hai un acordo total na data exacta do fin da guerra. Xeralmente ac\u00e9ptase que a guerra finalizou co armisticio do 14 de agosto de 1945 (o D\u00eda da Vitoria sobre o Xap\u00f3n), no lugar da rendici\u00f3n formal do Xap\u00f3n o 2 de setembro de 1945. Algunhas das consecuencias e eventos posteriores causados pola guerra incl\u00faense en ocasi\u00f3ns como parte desta. O tratado de paz co Xap\u00f3n foi asinado en 1951, formalizando varias cuesti\u00f3ns pendentes como por exemplo as compensaci\u00f3ns os prisioneiros de guerra Aliados que foran v\u00edtimas de atrocidades, e outros autores chegaron incluso a considerar que a guerra non rematou realmente ata o colapso da Uni\u00f3n Sovi\u00e9tica e o fin da guerra fr\u00eda, cualificando a esta \u00faltima como unha continuaci\u00f3n da segunda guerra mundial. As\u00ed mesmo, ata 1990 non se asinou o Tratado Dous M\u00e1is Catro que permitiu a reunificaci\u00f3n alem\u00e1 e resolveu outras cuesti\u00f3ns relacionadas con orixe na segunda guerra mundial.\nContexto hist\u00f3rico.\nEuropa.\nA primeira guerra mundial transformou o mapa xeopol\u00edtico europeo coa derrota dos Poderes Centrais (o Imperio Austroh\u00fangaro, o Imperio Alem\u00e1n e o Imperio Otom\u00e1n), e a toma de poder bolxevique en Rusia que deu paso cara \u00e1 eventual fundaci\u00f3n da Uni\u00f3n Sovi\u00e9tica. Os Aliados da primeira guerra mundial como Francia, B\u00e9lxica, Italia, Grecia e Roman\u00eda ga\u00f1aron territorio, e cre\u00e1ronse novos estados a partir do colapso dos imperios Austroh\u00fangaro e Otom\u00e1n. Para previr unha nova guerra mundial, creouse a Liga de Naci\u00f3ns durante a Conferencia de Paz de Par\u00eds de 1919, co principal obxectivo de previr o conflito armado por medio da seguridade colectiva, o desarmamento militar e naval, e a consecuci\u00f3n de acordos en disputas internacionais por medio de negociaci\u00f3ns pac\u00edficas e arbitradores.\nMalia que xurdiu un forte sentimento pacifista como consecuencia da primeira guerra mundial, o seu desenlace deu lugar a unha corrente irredentista e nacionalista en varios pa\u00edses Europeos. Estes sentimentos foron especialmente marcados en Alema\u00f1a, principalmente debido \u00e1s significativas perdas territoriais, coloniais e financeiras impostas no Tratado de Versalles. Baixo este tratado, Alema\u00f1a perdeu \u00f3 redor dun 13% do seu territorio europeo e t\u00f3dalas s\u00faas colonias, prohib\u00eduselle a anexi\u00f3n doutros estados, impux\u00e9ronlle diversas reparaci\u00f3ns e limitouse a s\u00faa capacidade de desenvolvemento militar.\nItalia formou parte dos aliados da Tripla Entente, ga\u00f1ando territorio trala guerra. Por\u00e9n, os nacionalistas italianos sent\u00edronse anoxados polo incumprimento ao final da guerra das promesas feitas por Reino Unido e Francia para conseguir asegurar a entrada italiana na guerra. De 1922 a 1925 o movemento fascista liderado por Benito Mussolini conseguiu o poder no pa\u00eds cunha axenda nacionalista, totalitarista e clasista que aboliu a representatividade democr\u00e1tica, reprimiu o socialismo e as forzas liberais e de esquerdas, e procurou unha pol\u00edtica exterior expansionista moi agresiva coa intenci\u00f3n de converter a Italia nunha potencia mundial baixo a promesa da creaci\u00f3n dun novo Imperio Romano.\nO Imperio Alem\u00e1n foi disolto na Revoluci\u00f3n alem\u00e1 de 1918, cre\u00e1ndose un goberno democr\u00e1tico co\u00f1ecido posteriormente como a Rep\u00fablica de Weimar. Durante o per\u00edodo de entreguerras houbo conflitos entre os simpatizantes da nova rep\u00fablica e os opositores de li\u00f1a dura tanto nas dereitas coma nas esquerdas. Adolf Hitler, tras un fracasado intento de derrocar o goberno alem\u00e1n en 1923, converteuse eventualmente no chanceler de Alema\u00f1a en 1933, abolindo a democracia, facendo promoci\u00f3n dunha revisi\u00f3n da orde mundial radical motivada na raza e apresurando unha masiva campa\u00f1a de rearmamento. Mentres tanto Francia procurou asegurar unha alianza con Italia, dando carta branca \u00e1s s\u00faas intenci\u00f3ns coloniais en Etiop\u00eda. A situaci\u00f3n agravouse a comezos de 1935 cando o Territorio da Bac\u00eda do Saar foi reunificado legalmente con Alema\u00f1a e cando Hitler repudiou o Tratado de Versalles acelerando o seu programa de rearmamento e adoptando o servizo militar.\nO Reino Unido, Francia e Italia formaron a Fronte de Stresa procurando conter a Alema\u00f1a. Por\u00e9n, en xu\u00f1o de 1935 o Reino Unido acordou un tratado independente con Alema\u00f1a que levantou algunhas das restrici\u00f3ns impostas previamente. A Uni\u00f3n Sovi\u00e9tica, preocupada polos obxectivos alem\u00e1s de expansi\u00f3n cara \u00f3 leste de Europa, redactou un tratado de axuda mutua con Francia. Antes de ser efectivo, o pacto franco-sovi\u00e9tico tivo que pasar a burocracia da Liga das Naci\u00f3ns, quedando practicamente ineficaz. Pola s\u00faa banda, os Estados Unidos observaban os os eventos que estaban tendo lugar en Asia e Europa, e aprobaron unha Lei de Neutralidade en agosto dese mesmo ano. Hitler desafiou os tratados de Versalles e Locarno, remilitarizando Renania en marzo de 1936 cunha m\u00ednima oposici\u00f3n do resto de potencias Europeas. En outubro dese ano Alema\u00f1a e Italia formaron o Eixe Roma-Berl\u00edn, e un mes despois Alema\u00f1a e o Xap\u00f3n asinaron o Pacto Anticomintern, \u00f3 que se unir\u00eda posteriormente Italia en 1937.\nAsia.\nNa China, o Kuomintang comezou unha campa\u00f1a de unificaci\u00f3n contra varios se\u00f1ores da guerra rexionais e unificou nominalmente o pa\u00eds a mediados dos anos 1920, pero \u00f3 pouco tempo viuse envolto nunha guerra civil contra os seus anteriormente aliados do Partido Comunista. En 1931 o Imperio Xapon\u00e9s incrementou o seu poder militar, procurando unha influencia na China como punto de partida para o que o seu goberno v\u00eda como o seu dereito de gobernar Asia, e usou o incidente de Mukden como pretexto para lanzar unha invasi\u00f3n de Manchuria e establecer o estado monicreque de Manchukuo.\nDemasiado d\u00e9bil para resistir o pulo xapon\u00e9s, a China apelou \u00e1 Liga das Naci\u00f3ns pedindo axuda, e o Xap\u00f3n sa\u00edu da Liga tras ser condenada pola s\u00faa incursi\u00f3n en Manchuria. Os dous pa\u00edses enfront\u00e1ronse nunha serie de batallas en Shanghai, Rehe e Hebei, ata que asinaron a Tregua de Tanggu en 1933. Non obstante, forzas voluntarias chinesas mantiveron a resistencia \u00e1 agresi\u00f3n xaponesa en Manchuria, Chahar e Suiyuan. Tralo incidente de Xi'an en 1936, o Kuomintang e as forzas comunistas chinesas acordaron un cesamento das hostilidades para presentar unha fronte unida contra o Xap\u00f3n.\nEventos previos.\nInvasi\u00f3n italiana de Etiop\u00eda.\nA segunda guerra italo-abisinia foi unha breve guerra colonial que deu comezo en outubro de 1935 e finalizou en maio de 1936. A guerra comezou coa invasi\u00f3n italiana do Imperio Et\u00edope (tam\u00e9n co\u00f1ecido como \"Abisinia\"), lanzada dende a Somalia Italiana e Eritrea. O conflito resultou na ocupaci\u00f3n militar de Etiop\u00eda e a s\u00faa anexi\u00f3n \u00e1 nova colonia de \u00c1frica Oriental Italiana. Tam\u00e9n expuxo a debilidade da Liga das Naci\u00f3ns como unha forza de preservaci\u00f3n da paz. Tanto Italia como Etiop\u00eda eran membros da Liga, que non interveu a\u00ednda cando Italia violou un dos seus propios artigos. Alema\u00f1a foi a \u00fanica naci\u00f3n Europea que apoiou a invasi\u00f3n, e Italia subsecuentemente retirou as s\u00faas obxecci\u00f3ns \u00f3 obxectivo alem\u00e1n de absorber Austria.\nGuerra civil espa\u00f1ola.\nTralo estalido da guerra civil en Espa\u00f1a, Hitler e Mussolini prestaron apoio militar \u00f3s sublevados nacionalistas liderados polo xeneral Francisco Franco, mentres que a Uni\u00f3n Sovi\u00e9tica apoiou o goberno existente, a Segunda Rep\u00fablica. M\u00e1is de 30\u00a0000 voluntarios estranxeiros, co\u00f1ecidos como as Brigadas Internacionais, tam\u00e9n loitaron no bando republicano contra os nacionalistas. Tanto Alema\u00f1a como a Uni\u00f3n Sovi\u00e9tica empregaron esta guerra delegada como unha oportunidade para probar en combate as s\u00faas armas e t\u00e1cticas m\u00e1is avanzadas. O bombardeo de Guernica por parte da Lexi\u00f3n C\u00f3ndor en abril de 1937 provocou unha preocupaci\u00f3n global temendo que a seguinte gran guerra incluir\u00eda bombardeos de terror extensivos sobre brancos civ\u00eds. Por outra banda, segundo Tony Judt \"a estratexia comunista en Espa\u00f1a resultou ser un ensaio para a toma de poder en Europa Oriental tras 1945\". Finalmente, o bando nacional ga\u00f1ou a guerra civil en abril de 1939. Franco, agora ditador do pa\u00eds, levou a cabo negociaci\u00f3ns e acordos con \u00e1mbolos dous bandos durante a segunda guerra mundial, enviando a Divisi\u00f3n Azul a loitar na fronte oriental baixo ordes alem\u00e1s, a\u00ednda que Espa\u00f1a permaneceu neutral e non chegou a participar de forma activa no conflito.\nInvasi\u00f3n xaponesa da China.\nEn xullo de 1937 o Xap\u00f3n capturou a antiga capital imperial chinesa de Pequ\u00edn tras instigar o incidente da ponte Marco Polo, que culminou nunha campa\u00f1a xaponesa para invadir toda a China. A Uni\u00f3n Sovi\u00e9tica asinou un pacto de non agresi\u00f3n coa China prest\u00e1ndolle equipamento militar, dando por finalizada de forma efectiva a cooperaci\u00f3n previa da China con Alema\u00f1a. Chiang Kai-shek despregou o seu ex\u00e9rcito para defender Shanghai, mais despois de tres meses de loita a cidade foi capturada en novembro de 1937. Os xaponeses seguiron empuxando as li\u00f1as chinesas, capturando a capital Nanjing en decembro de 1937. Trala ca\u00edda de Nanjing, varios centos de miles de civ\u00eds e combatentes desarmados chineses foron asasinados no masacre de Nanjing.\nEn marzo de 1938 as forzas nacionalistas chinesas ga\u00f1aron a batalla de Taierzhuang, pero a cidade de Xuzhou foi capturada polos xaponeses en maio dese mesmo ano. En xu\u00f1o de 1938 as forzas chinesas detiveron o avance xapon\u00e9s inundando o r\u00edo Amarelo. Esta manobra deu tempo \u00f3 ex\u00e9rcito chin\u00e9s a preparar a defensa de Wuhan, pero a cidade foi capturada en outubro. As vitorias xaponesas non conseguiron colapsar a resistencia chinesa e o goberno chin\u00e9s trasladouse a Chunquin, continuando a guerra entre os dous pa\u00edses.\nConflitos fronteirizos sovi\u00e9tico-xaponeses.\nA mediados e finais dos anos 1930 as forzas xaponesas en Manchukuo mantiveron conflitos fronteirizos espor\u00e1dicos coa Uni\u00f3n Sovi\u00e9tica e Mongolia. O ex\u00e9rcito imperial xapon\u00e9s favoreceu a doutrina \"Hokushin-ron\" que po\u00f1\u00eda \u00e9nfase na expansi\u00f3n do Xap\u00f3n cara \u00f3 norte, pero non conseguiu manter esta pol\u00edtica debido \u00e1s derrotas sufrida nas batallas de Khalkhin Gol en 1939 e a procura alem\u00e1 dunha neutralidade cos sovi\u00e9ticos. O Xap\u00f3n e a Uni\u00f3n Sovi\u00e9tica firmar\u00edan eventualmente un pacto de neutralidade en abril de 1941, e o Xap\u00f3n adoptou a doutrina \"Nanshin-ron\" favorecida pola armada, mudando os seus obxectivos cara \u00f3 sur e dando lugar \u00e1 eventual guerra cos Estados Unidos e os Aliados.\nTratados e ocupaci\u00f3ns en Europa.\nEn Europa, Alema\u00f1a e Italia foron cada vez m\u00e1is agresivas. En marzo de 1938 Alema\u00f1a anexionou Austria, cunha m\u00ednima resposta por parte das outras potencias europeas. Hitler comezou ent\u00f3n a facer presi\u00f3n coas reclamaci\u00f3ns alem\u00e1s no Sudetenland, unha zona de Checoslovaquia cunha poboaci\u00f3n predominante de etnia alem\u00e1. O Reino Unido e Francia seguiron o consello do primeiro ministro brit\u00e1nico Neville Chamberlain e conced\u00e9ronlle este territorio a Alema\u00f1a por medio do Pacto de M\u00fanic, contra os intereses do goberno checoslovaco, e a cambio da promesa de que Alema\u00f1a non far\u00eda m\u00e1is reclamaci\u00f3ns territoriais. \u00d3 pouco tempo, Alema\u00f1a e Italia forzar\u00edan a Checoslovaquia a ceder territorio adicional a Hungr\u00eda.\nMalia que o tratado satisfixo t\u00f3dalas demandas alem\u00e1s, Hitler continuou cos seus plans de ocupar a totalidade de Checoslovaquia. Nos seus discursos posteriores, Hitler cargou contra os brit\u00e1nicos e xudeus, e en xaneiro de 1939 ordenou en segredo un aumento considerable da armada alem\u00e1 para facer fronte \u00e1 supremac\u00eda naval brit\u00e1nica. En marzo de 1939 Alema\u00f1a invadiu o que restaba de Checoslovaquia e dividiu o seu territorio no Protectorado de Bohemia e Moravia e o estado cliente proalem\u00e1n da Rep\u00fablica Eslovaca. Hitler deulle tam\u00e9n un ultimato a Lituania, forzando a concesi\u00f3n do Territorio de Memel ese mesmo mes sen a oposici\u00f3n do resto de potencias europeas. Alarmados por estes feitos e con Hitler declarando a reclamaci\u00f3n da Cidade Libre de Danzig, o Reino Unido e Francia garantiron o seu apoio \u00e1 independencia de Polonia. Cando Italia conquistou Albania en abril de 1939, estenderon esta mesma garant\u00eda a Roman\u00eda e Grecia, e pouco despois Alema\u00f1a e Italia formalizaron a s\u00faa alianza no chamado Pacto de Aceiro. Hitler acusou \u00f3 Reino Unido e a Polonia de querer \"arrodear\" a Alema\u00f1a, e renunciou \u00f3 acordo naval anglo-xermano e \u00f3 pacto de non agresi\u00f3n xermano-polaco.\nEn agosto de 1939 Alema\u00f1a e a Uni\u00f3n Sovi\u00e9tica asinaron o Pacto Ribbentrop-Molotov, tratado polo que as d\u00faas partes repart\u00edronse os dereitos a d\u00faas \"esferas de influencia\" (Polonia occidental e Lituania para Alema\u00f1a, Polonia oriental, Finlandia, Estonia, Letonia e Besarabia para a Uni\u00f3n Sovi\u00e9tica) e po\u00f1\u00eda en d\u00fabida a continuidade da independencia polaca. A situaci\u00f3n acadou un estado de crise xeral a finais de agosto cando as tropas alem\u00e1s comezaron a s\u00faa mobilizaci\u00f3n cara \u00e1 fronteira polaca.\nCurso da guerra.\nComezo da guerra en Europa (1939\u201340).\nO 1 de setembro de 1939 Alema\u00f1a invadiu Polonia baixo o falso pretexto de que os polacos realizaran unha serie de operaci\u00f3ns de sabotaxe contra obxectivos alem\u00e1ns preto da fronteira. Dous d\u00edas despois, tras un ultimato brit\u00e1nico para que Alema\u00f1a cesase as operaci\u00f3ns militares que foi ignorado, o Reino Unido e Francia declar\u00e1ronlle a guerra a Alema\u00f1a, seguidos dos dominios da Commonwealth brit\u00e1nica: Australia e Nova Celandia o 3 de setembro, Sur\u00e1frica o 6 de setembro e o Canad\u00e1 o 10 de setembro. Inicialmente, esta alianza limitouse a fornecer apoio militar directo de forma limitada, principalmente en forma dunha pequena ofensiva no Saarland. Os aliados tam\u00e9n comezaron un bloqueo naval de Alema\u00f1a, dirixido a limitar a capacidade econ\u00f3mica e o esforzo de guerra alem\u00e1n. Alema\u00f1a respondeu a este bloqueo ordenando ataques de U-Boots contra nav\u00edos de guerra e mercantes aliados, o que escalar\u00eda posteriormente na batalla do Atl\u00e1ntico.\nO 17 de setembro de 1939, tras asinar un cese do fogo co Xap\u00f3n, a Uni\u00f3n Sovi\u00e9tica invadiu Polonia dende o leste. O ex\u00e9rcito polaco foi derrotado e Varsovia rendeuse \u00f3s alem\u00e1ns o 27 de setembro. O territorio de Polonia dividiuse entre Alema\u00f1a e a Uni\u00f3n Sovi\u00e9tica, con Lituania e Eslovaquia recibindo tam\u00e9n unha pequena porci\u00f3n do seu territorio. Trala derrota das forzas armadas polacas, Polonia estableceu un estado clandestino e un ex\u00e9rcito de resistencia. Uns 100\u00a0000 membros do ex\u00e9rcito polaco foron evacuados para Roman\u00eda e os pa\u00edses b\u00e1lticos, loitando moitos deles posteriormente contra os alem\u00e1ns en varios teatros de guerra. Os membros do Biuro Szyfr\u00f3w que axudaron na descodificaci\u00f3n do sistema Enigma foron tam\u00e9n evacuados para Francia.\nO 6 de outubro Hitler f\u00edxolle unha proposta p\u00fablica de paz \u00f3 Reino Unido e Francia, afirmando que o futuro de Polonia estar\u00eda determinado de forma exclusiva por Alema\u00f1a e a Uni\u00f3n Sovi\u00e9tica. Chamberlain rexeitouna o 12 de outubro, afirmando: \"As experiencias do pasado amosaron que non se pode depositar confianza nas promesas do presente goberno alem\u00e1n\". Hitler ordenou ent\u00f3n unha ofensiva inmediata contra Francia, que finalmente pospuxo ata a primavera de 1940 debido \u00e1s malas condici\u00f3ns do tempo e a oposici\u00f3n dos seus xenerais.\nTras asinar o Tratado Xermano-Sovi\u00e9tico de Amizade, Cooperaci\u00f3n e Demarcaci\u00f3n a finais de 1939, a Uni\u00f3n Sovi\u00e9tica forzou os pa\u00edses b\u00e1lticos \u2014Estonia, Letonia e Lituania\u2014 a permitirlle estacionar tropas sovi\u00e9ticas no seu territorio baixo pactos de \"axuda mutua\". Finlandia rexeitou as s\u00faas demandas territoriais, dando lugar a unha invasi\u00f3n sovi\u00e9tica en novembro de 1939 e a guerra de Inverno que finalizou en marzo de 1940 co Tratado de paz de Moscova. O Reino Unido e Francia tratou este ataque sovi\u00e9tico a Finlandia como o equivalente da s\u00faa entrada na guerra no bando alem\u00e1n, e respondeu apoiando a expulsi\u00f3n da Uni\u00f3n Sovi\u00e9tica da Liga das Naci\u00f3ns.\nEuropa occidental (1940\u201341).\nEn abril de 1940 Alema\u00f1a invadiu Dinamarca e Noruega para protexer cargamentos de mineral de ferro procedentes de Suecia, \u00f3s que os Aliados tentaban cortar minando de forma unilateral as augas norueguesas. Dinamarca capitulou tras unhas poucas horas, e malia o apoio dos Aliados que conseguiron recapturar temporalmente o porto de Narvik, Noruega foi conquistada dous meses despois. O descontento brit\u00e1nico pola Campa\u00f1a de Noruega tivo como resultado a destituci\u00f3n do seu primeiro ministro Neville Chamberlain, substitu\u00eddo por Winston Churchill o 10 de maio de 1940.\nAs forzas alem\u00e1s lideradas polo xeneral Heinz Guderian comezaron unha ofensiva contra Francia o 10 de maio de 1940, e adher\u00edndose \u00f3 Plan Manstein Alema\u00f1a atacou tam\u00e9n os pa\u00edses neutrais de B\u00e9lxica, Pa\u00edses Baixos e Luxemburgo. Ese mesmo d\u00eda forzas brit\u00e1nicas desembarcaron en Islandia e nas Illas Feroe para previr unha posible invasi\u00f3n alem\u00e1 destes territorios. Os Estados Unidos, en colaboraci\u00f3n co enviado dan\u00e9s en Washington, D.C., acordaron a protecci\u00f3n de Groenlandia, fundando a base pol\u00edtica para o establecemento de bases militares en abril de 1941. Os Pa\u00edses Baixos e B\u00e9lxica foron invadidos empregando t\u00e1cticas de \"Blitzkrieg\" nuns poucos d\u00edas e semanas respectivamente. Alema\u00f1a circunvalou as fortificaci\u00f3ns francesas da Li\u00f1a Maginot e o corpo principal de forzas aliadas desprazadas en B\u00e9lxica mediante un movemento de flanqueo a trav\u00e9s do espeso bosque da rexi\u00f3n das Ardenas, que os aliados consideraban erroneamente unha barreira natural impenetrable para os veh\u00edculos blindados. Como resultado disto, a maior\u00eda das forzas aliadas viuse arrodeado e foi derrotado. Os alem\u00e1ns aprisionaron a maior\u00eda das forzas aliadas, a\u00ednda que uns 300\u00a0000 soldados, na s\u00faa maior\u00eda brit\u00e1nicos e franceses, foron evacuados do continente en Dunkerque a comezos de xu\u00f1o, deixando atr\u00e1s case todo o seu equipamento.\nO 10 de xu\u00f1o Italia invadiu Francia, declarando a guerra tanto a Francia coma \u00f3 Reino Unido. Par\u00eds caeu perante \u00f3s alem\u00e1ns o 14 de xu\u00f1o e oito d\u00edas despois Francia asinou un armisticio con Alema\u00f1a, quedando dividida en d\u00faas zonas de ocupaci\u00f3n controladas por Alema\u00f1a e Italia, xunto a un estado residual non ocupado baixo o r\u00e9xime fascista de Vichy, mant\u00e9ndose oficialmente neutral mais cunha postura pol\u00edtica proalem\u00e1. Francia mantivo a s\u00faa frota pero, temendo que Alema\u00f1a se apropiase dela, o Reino Unido levou a cabo un ataque o 3 de xullo para limitar a s\u00faa capacidade.\nA batalla de Inglaterra comezou a primeiros de xullo con ataques da Luftwaffe a varios portos e fretes brit\u00e1nicos. O 19 de xullo Hitler fixo unha nova oferta para finalizar a guerra, aducindo que non desexaba destru\u00edr o Imperio Brit\u00e1nico, ultimato que foi rexeitado polo Reino Unido. A principal campa\u00f1a de superioridade a\u00e9rea alem\u00e1 comezou en agosto pero non conseguiu derrotar o Mando de Caza da RAF, e o 17 de setembro Alema\u00f1a pospuxo indefinidamente o seu plan de invasi\u00f3n de Inglaterra. A ofensiva alem\u00e1 de bombardeos estrat\u00e9xicos infensificouse en forma de ataques nocturnos a Londres e outras cidades no Blitz, pero non conseguiu afectar de forma significativa \u00f3 esforzo de guerra brit\u00e1nico.\nUsando os recentemente capturados portos franceses, a armada alem\u00e1 conseguiu varios \u00e9xitos contra a Armada Real Brit\u00e1nica, empregando os U-Boots contra os nav\u00edos brit\u00e1nicos na batalla do Atl\u00e1ntico. Non obstante, o Reino Unido conseguiu unha vitoria significativa o 27 de maio de 1941 afundindo o Acoirazado Bismarck. Ademais, durante a batalla de Inglaterra a RAF conseguira resistir o asalto da Luftwaffe, limitando a campa\u00f1a alem\u00e1 de bombardeos en maio de 1941.\nEn novembro de 1939 os Estados Unidos emendaron a Acta de Neutralidade para permitir as adquisici\u00f3ns de materiais \"cash and carrry\" por parte dos Aliados. En 1940, trala captura alem\u00e1 de Par\u00eds, os Estados Unidos incrementaron de forma significativa a s\u00faa armada. En setembro dese mesmo ano os Estados Unidos chegaron a un acordo para ceder destrutores estadounidenses a cambio de establecer bases en territorio brit\u00e1nico. Por\u00e9n, unha gran maior\u00eda da opini\u00f3n p\u00fablica estadounidense continuou opo\u00f1\u00e9ndose a unha intervenci\u00f3n militar directa no conflito ata ben avanzado o ano 1941. Malia que Roosevelt prometera manter os Estados Unidos f\u00f3ra da guerra, en decembro de 1940 acusou a Hitler de planear unha conquista mundial e desbotou calquera tipo de negociaci\u00f3n con Alema\u00f1a, convocando a que os Estados Unidos se converteran nun \"arsenal da democracia\" e promovendo a adopci\u00f3n das axudas \"lend-lease\" en apoio do esforzo de guerra brit\u00e1nico. En xaneiro de 1941 mantiv\u00e9ronse conversas de alto nivel co goberno brit\u00e1nico co prop\u00f3sito de determinar a forma de derrotar Alema\u00f1a no caso de que os Estados Unidos entrasen en guerra. Nestas conversas decid\u00edronse varias pol\u00edticas ofensivas, inclu\u00edndo ofensivas a\u00e9reas, a \"eliminaci\u00f3n prematura\" de Italia, asaltos e apoio \u00f3s grupos de resistencia, e a captura de varias posici\u00f3ns para lanzar unha ofensiva contra Alema\u00f1a.\nA finais de setembro de 1940, o Pacto Tripartito uniu o Xap\u00f3n, Italia e Alema\u00f1a formalizando os Poderes do Eixe. Este pacto estipulou que calquera pa\u00eds, a excepci\u00f3n da Uni\u00f3n Sovi\u00e9tica, que atacase a calquera dos tres pa\u00edses estar\u00eda forzado a entrar en guerra cos tres xuntos. O Eixe ampliouse en novembro de 1940 cando Hungr\u00eda, Eslovaquia e Roman\u00eda un\u00edronse \u00f3 pacto. Roman\u00eda e Hungr\u00eda far\u00edan unha contribuci\u00f3n destacada \u00f3 Eixe contra a Uni\u00f3n Sovi\u00e9tica, tanto na recaptura do territorio de Besarabia e Bucovina do norte como na consecuci\u00f3n das intenci\u00f3ns de Ion Antonescu de combater o comunismo.\nMediterr\u00e1neo (1940\u201341).\nItalia comezou unha serie de operaci\u00f3ns no Mediterr\u00e1neo en 1940, iniciando un asalto a Malta en xu\u00f1o, iniciando a conquista da Somalia Brit\u00e1nica en agosto e facendo unha incursi\u00f3n en Exipto en setembro. En outubro dese mesmo ano Italia comezou unha invasi\u00f3n de Grecia, pero \u00f3s poucos d\u00edas os italianos foron rexeitados e obrigados a retirarse ata o sur de Albania. O Reino Unido respondeu \u00e1s petici\u00f3ns de axuda gregas enviando tropas a Creta e fornecendo apoio a\u00e9reo, a\u00ednda que de forma limitada. Hitler decidiu apoiar a Italia para previr que os brit\u00e1nicos conseguisen afianzar unha posici\u00f3n nos Balc\u00e1ns, combater a dominaci\u00f3n naval brit\u00e1nica no Mediterr\u00e1neo, e asegurar o acceso alem\u00e1n \u00f3 petr\u00f3leo de Roman\u00eda. En decembro de 1940 as forzas da Commonwealth Brit\u00e1nica comezaron unha serie de contraofensivas fronte as forzas italianas en Exipto e \u00c1frica oriental. A ofensiva brit\u00e1nica no norte de \u00c1frica tivo un \u00e9xito significativo e cara a comezos de febreiro de 1941 Italia perdera o control do leste de Libia, e a mari\u00f1a italiana sufriu varias derrotas importantes nas mans da Royal Navy nas batallas de Taranto e Cabo Matap\u00e1n.\nAlema\u00f1a interveu para axudar a Italia, enviando tropas alem\u00e1s a Libia en febreiro baixo o mando do mariscal de campo Erwin Rommel, lanzando unha ofensiva a finais de marzo que en menos dun mes fixo retroceder as forzas da Commonwealth, debilitadas debido ao apoio fornecido a Grecia, cara a Exipto, coa excepci\u00f3n das que se mantiveron no porto asediado de Tobruk. A Commonwealth tentou rexeitar as forzas do Eixe en maio e de novo en xu\u00f1o, sen \u00e9xito nas d\u00faas ocasi\u00f3ns.\nA finais de marzo de 1941 Bulgaria asinou o Pacto Tripartito e Alema\u00f1a atop\u00e1base preparada para intervir en Grecia. Por\u00e9n, estes plans cambiaron debido aos eventos que tiveron lugar na veci\u00f1a Iugoslavia. O goberno iugoslavo asinara o Pacto Tripartito o 25 de marzo, pero dous d\u00edas despois foi derrocado nun golpe de estado apoiado polo Reino Unido. Hitler considerou este novo r\u00e9xime como hostil e decidiu que deb\u00eda ser eliminado de forma inmediata. O 6 de abril Alema\u00f1a invadiu Iugoslavia e Grecia de forma simult\u00e1nea, conseguindo un r\u00e1pido progreso e obrigando a \u00e1mbalas d\u00faas naci\u00f3ns a renderse \u00f3 mes de iniciar as invasi\u00f3ns. Os brit\u00e1nicos foron expulsados dos Balc\u00e1ns trala conquista alem\u00e1 de Creta a finais de maio dese mesmo ano. Malia r\u00e1pida vitoria alem\u00e1 en Iugoslavia, a subsecuente resistencia partisana contra a ocupaci\u00f3n do pa\u00eds continuou ata o final da guerra. Outro tanto, suceder\u00eda durante a ocupaci\u00f3n de Grecia polo Eixo: a co\u00f1ecida como Tripla Ocupaci\u00f3n\nOs Aliados conseguiron alg\u00fans \u00e9xitos durante este tempo. No Oriente Medio, as forzas da Commonwealth sufocaron un levantamento en Iraq, apoiado por aeronaves alem\u00e1s dende bases Sirias controladas polo r\u00e9xime de Vichy, e coa axuda da Francia Libre invadiron Siria e L\u00edbano para previr futuros conflitos similares na zona.\nInvasi\u00f3n da Uni\u00f3n Sovi\u00e9tica (1941).\nO Xap\u00f3n planeaba aproveitarse da guerra en Europa para apoderarse das posesi\u00f3ns europeas ricas en recursos naturais no sueste asi\u00e1tico, e asinou xunto a Uni\u00f3n Sovi\u00e9tica o Pacto de Neutralidade Sovi\u00e9tico-Xaponesa en abril de 1941. Por outra banda, as tensi\u00f3ns entre a Uni\u00f3n Sovi\u00e9tica e Alema\u00f1a foron en aumento e os alem\u00e1ns comezaron a prepararse para un ataque \u00e1 Uni\u00f3n Sovi\u00e9tica, amasando as s\u00faas forzas na fronteira sovi\u00e9tica.\nHitler cr\u00eda que o rexeitamento brit\u00e1nico da s\u00faa oferta de finalizar a guerra base\u00e1base na esperanza de que os Estados Unidos e a Uni\u00f3n Sovi\u00e9tica entrar\u00edan na guerra contra Alema\u00f1a. Por este motivo decidiu tentar fortalecer as relaci\u00f3ns entre Alema\u00f1a e os sovi\u00e9ticos, ou na s\u00faa falta, atacar e eliminalos como factor na guerra. En novembro de 1940 tiveron lugar varias negociaci\u00f3ns para determinar se a Uni\u00f3n Sovi\u00e9tica unir\u00edase \u00f3 Pacto Tripartito. Os sovi\u00e9ticos amosaron o seu interese, pero esixiron concesi\u00f3ns de Finlandia, Bulgaria, Turqu\u00eda e o Xap\u00f3n que Hitler considerou inaceptables, polo que o 18 de decembro de 1940 ordenou unha directiva para comezar as preparaci\u00f3ns dunha invasi\u00f3n da Uni\u00f3n Sovi\u00e9tica.\nO 22 de xu\u00f1o de 1941 Alema\u00f1a, co apoio de Italia e Roman\u00eda, invadiu a Uni\u00f3n Sovi\u00e9tica baixo a operaci\u00f3n \"Barbarossa\", acusando \u00f3s sovi\u00e9ticos de conspirar contra Alema\u00f1a. Finlandia e Hungr\u00eda un\u00edronse \u00e1 ofensiva alem\u00e1 pouco tempo despois. Os principais obxectivos desta ofensiva sorpresa foron a rexi\u00f3n do B\u00e1ltico, Moscova e Ucra\u00edna co obxectivo final de finalizar a campa\u00f1a de 1941 preto da Li\u00f1a Arkhangelsk-Astrak\u00e1n, dende o Caspio ata o mar Branco. As intenci\u00f3ns de Hitler eran eliminar a Uni\u00f3n Sovi\u00e9tica como poder militar, exterminar o comunismo, xerar \"Lebensraum\" (\"espazo vital\") desapoderando a poboaci\u00f3n nativa e garantir o acceso \u00f3s recursos estrat\u00e9xicos necesarios para derrotar os restantes rivais de Alema\u00f1a.\nMalia que o ex\u00e9rcito Vermello xa comezara a prepararse para unha contraofensiva antes da invasi\u00f3n, \"Barbarossa\" obrigou \u00f3 Mando Supremo Sovi\u00e9tico a adoptar unha defensa estrat\u00e9xica. No ver\u00e1n de 1941 o Eixo conseguiu realizar avances significativos en territorio sovi\u00e9tico, inflixindo un gran n\u00famero de baixas persoais e perdas materiais. Non obstante, cara a mediados de agosto o Alto Mando do Ex\u00e9rcito Alem\u00e1n decidiu suspender a ofensiva do considerablemente minguado grupo central do ex\u00e9rcito, e desviar o 2\u00ba Grupo Panzer para reforzar \u00e1s tropas que avanzaban cara a Ucra\u00edna central e Leningrado. A ofensiva de K\u00ediv tivo un grande \u00e9xito para Alema\u00f1a, arrodeando e eliminando a catro corpos do ex\u00e9rcito sovi\u00e9ticos e facendo posible un avance adicional cara a Crimea e a industrialmente desenvolvida Ucra\u00edna oriental.\nO desprazamento de tres cuartos das tropas do Eixe e da maior\u00eda das s\u00faas forzas a\u00e9reas dende Francia e o Mediterr\u00e1neo central cara \u00e1 Fronte Oriental deu p\u00e9 \u00f3 Reino Unido a reconsiderar a s\u00faa estratexia global. En xullo de 1941 formou xunto \u00e1 Uni\u00f3n Sovi\u00e9tica unha alianza militar contra Alema\u00f1a, invadindo Ir\u00e1n para asegurar o Corredor Persa e os campos petrol\u00edferos iranianos, e en agosto dese mesmo ano emitiu de forma conxunta cos Estados Unidos a Carta do Atl\u00e1ntico.\nCara outubro o Eixe acadou os seus obxectivos operacionais en Ucra\u00edna e na rexi\u00f3n do B\u00e1ltico, cos sovi\u00e9ticos a\u00ednda resistindo os asedios de Leningrado e Sebastopol. Alema\u00f1a renovou a s\u00faa ofensiva en Moscova. Tras dous meses de batallas baixo unhas condici\u00f3ns atmosf\u00e9ricas cada vez m\u00e1is duras, o ex\u00e9rcito alem\u00e1n conseguira achegarse \u00e1 periferia exterior de Moscova, momento no que as s\u00faas tropas xa exhaustas v\u00edronse obrigadas a suspender a ofensiva. O Eixe acadou unhas ganancias territoriais considerables, pero a s\u00faa campa\u00f1a non conseguiu os seus obxectivos principais: d\u00faas das cidades chave, Leningrado e Sebastopol, mant\u00ed\u00f1anse baixo control sovi\u00e9tico, a capacidade de resistencia sovi\u00e9tica non estaba eliminada e a Uni\u00f3n Sovi\u00e9tica a\u00ednda manti\u00f1a unha parte considerable do seu potencial b\u00e9lico. Consid\u00e9rase que foi neste momento cando a fase de guerra da \"Blitzkrieg\" en Europa tivo a s\u00faa fin.\nA comezos de decembro, novas forzas de reserva sovi\u00e9ticas recentemente mobilizadas permit\u00edronlle a Uni\u00f3n Sovi\u00e9tica acadar unha paridade num\u00e9rica coas tropas do Eixe. Isto, xunto a datos de intelixencia que establec\u00edan que un n\u00famero m\u00ednimo de tropas sovi\u00e9ticas no leste ser\u00edan suficientes para disuadir calquera tipo de ataque por parte do ex\u00e9rcito Kwantung xapon\u00e9s, permitiu \u00f3s sovi\u00e9ticos levar a cabo unha contraofensiva masiva que comezou o 5 de decembro por toda a fronte e fixo retroceder \u00e1s tropas alem\u00e1s entre 100 e 250 km cara \u00f3 oeste.\nEstalido da guerra no Pac\u00edfico (1941).\nEn 1939 os Estados Unidos renunciaron \u00f3 seu tratado co Xap\u00f3n. Comezando cun embargo no combustible para avi\u00f3ns en xullo de 1940, O Xap\u00f3n viuse baixo unha cada vez maior presi\u00f3n econ\u00f3mica. Foi neste tempo cando o Xap\u00f3n lanzou o seu primeiro ataque contra Changsha, unha cidade chinesa de importancia estrat\u00e9xica, pero as forzas xaponesas foron rexeitadas cara a finais de setembro. Malia varias ofensivas por parte de \u00e1mbolos dous bandos, a guerra entre a China e o Xap\u00f3n chegou a un estado de t\u00e1boas en 1940. O Xap\u00f3n bloqueou as rutas de subministraci\u00f3n chinesas, e procurando unha mellor posici\u00f3n das s\u00faas forzas no caso dunha guerra coas potencias occidentais, invadiu e ocupou o norte de Indochina. Tras isto, os Estados Unidos estableceron un embargo de ferro, aceiro e pezas mec\u00e1nicas contra o Xap\u00f3n.\nEn agosto dese mesmo ano, os comunistas chineses lanzaron unha ofensiva na China central. Como represalia, o Xap\u00f3n institu\u00edu duras medidas nas zonas ocupadas para reducir os recursos humanos e materiais dispo\u00f1ibles para os comunistas. Os conflitos entre os comunistas e os nacionalistas chineses continuaron e culminaron nun enfrontamento armado en xaneiro de 1941, rematando as\u00ed a s\u00faa cooperaci\u00f3n de forma efectiva. En marzo o 11\u00ba ex\u00e9rcito xapon\u00e9s atacou o cuartel xeral do 19\u00ba ex\u00e9rcito chin\u00e9s, pero foi repelido durante a batalla de Shanggao. En setembro, o Xap\u00f3n intentou tomar de novo a cidade de Changsha, enfront\u00e1ndose al\u00ed coas forzas nacionalistas chinesas.\nOs \u00e9xitos alem\u00e1ns en Europa animaron \u00f3 Xap\u00f3n a incrementar a presi\u00f3n nos territorios gobernados polos europeos no sueste asi\u00e1tico. O goberno neerland\u00e9s acordou fornecer o Xap\u00f3n con algunhas subministraci\u00f3ns de petr\u00f3leo procedente das Indias Orientais Holandesas, pero as negociaci\u00f3ns para un maior acceso \u00f3s seus recursos fracasaron en xu\u00f1o de 1941. En xullo o Xap\u00f3n enviou tropas \u00f3 sur de Indochina, ameazando as\u00ed as posesi\u00f3ns territoriais en oriente do Reino Unido e dos Pa\u00edses Baixos. Os Estados Unidos xunto \u00f3 Reino Unido e outros gobernos occidentais reaccionaron a este movemento conxelando os activos xaponeses e impo\u00f1\u00e9ndolle un embargo total do petr\u00f3leo.\nDende comezos de 1941 os Estados Unidos e o Xap\u00f3n mantiveran negociaci\u00f3ns nun intento de mellorar a s\u00faa relaci\u00f3n e finalizar a guerra na China. Nestas negociaci\u00f3ns o Xap\u00f3n fixo unha serie de propostas que foron rexeitadas polos estadounidenses por consideralas \"non axeitadas\". \u00d3 mesmo tempo os Estados Unidos, o Reino Unido e os Pa\u00edses Baixos mantiveron unha serie de conversas secretas para asegurar a defensa conxunta dos seus territorios no caso dun ataque xapon\u00e9s. Roosevelt reforzou as Filipinas (protectorado estadounidense coa s\u00faa independencia programada para o 1946) con forzas estadounidenses baixo o mando do xeneral MacArthur, e advertiu \u00f3 Xap\u00f3n que os Estados Unidos reaccionar\u00edan \u00f3s ataques xaponeses contra calquera \"pa\u00eds veci\u00f1o\".\nO 17 de outubro o xeneral Hideki T\u014dj\u014d converteuse no primeiro ministro do Xap\u00f3n, e o 20 de novembro os xaponeses present\u00e1ronlle \u00f3s Estados Unidos unha proposta temporal como oferta final, pedindo a fin da axuda estadounidense \u00e1 China e que se retomase a subministraci\u00f3n de petr\u00f3leo e outros recursos para o Xap\u00f3n. A cambio prometeron non lanzar ning\u00fan ataque no sueste asi\u00e1tico e retirar as s\u00faas forzas das s\u00faas posici\u00f3ns no sur de Indochina. A contraoferta estadounidense tivo lugar o 26 de novembro, requirindo que o Xap\u00f3n evacuase toda a China sen condici\u00f3ns e acordara pactos de non agresi\u00f3n con t\u00f3dalas potencias do Pac\u00edfico. Isto provocou que o Xap\u00f3n se vise esencialmente forzado a escoller entre abandonar as s\u00faas ambici\u00f3ns territoriais na China ou obter pola forza os recursos naturais que precisaba nas Indias Orientais. O ex\u00e9rcito xapon\u00e9s non considerou a primeira opci\u00f3n, e moitos dos seus oficiais consideraron o embargo de petr\u00f3leo como unha declaraci\u00f3n de guerra velada.\nO Xap\u00f3n planeaba tomar pola forza as colonias europeas en Asia para crear un gran per\u00edmetro defensivo que chegaba ata o Pac\u00edfico central. Isto permitir\u00edalles explotar os recursos naturais do sueste asi\u00e1tico esgotando os Aliados nunha guerra defensiva. Para previr unha intervenci\u00f3n estadounidense \u00f3 mesmo tempo en que aseguraban este per\u00edmetro, o Xap\u00f3n planeou neutralizar a frota estadounidense do Pac\u00edfico e a presenza das forzas estadounidenses en Filipinas. O 7 de decembro de 1941 (8 de decembro nas zonas horarias asi\u00e1ticas), o Xap\u00f3n atacou propiedades brit\u00e1nicas e estadounidenses con ofensivas case simult\u00e1neas no sueste asi\u00e1tico e no Pac\u00edfico central. Estas ofensivas inclu\u00edron un ataque \u00e1 frota estadounidense en Pearl Harbor, ataques en Filipinas, desembarcos en Tailandia e Malaisia e un ataque a Hong Kong. Tras estes ataques os Estados Unidos, o Reino Unido, a China, Australia e varios outros estados formalizaron a s\u00faa declaraci\u00f3n de guerra \u00f3 Xap\u00f3n, mentres que a Uni\u00f3n Sovi\u00e9tica, involucrada en hostilidades en grande escala en Europa, mantivo o seu acordo de neutralidade co Xap\u00f3n. Alema\u00f1a, seguida dos restantes estados do Eixe, declarou a guerra \u00f3s Estados Unidos en solidariedade co Xap\u00f3n, citando como xustificaci\u00f3n ataques estadounidenses a nav\u00edos de guerra alem\u00e1ns que foran ordenados por Roosevelt.\nEstancamento do Eixe (1942\u201343).\nEn xaneiro de 1942, o \"Big Four\" (os Estados Unidos, Reino Unido, a Uni\u00f3n Sovi\u00e9tica e a China) xunto con outros 22 gobernos menores ou no exilio emitiron a Declaraci\u00f3n das Naci\u00f3ns Unidas, reafirmando a Carta do Atl\u00e1ntico e acordando non asinar unha paz de forma individual coas potencias do Eixe.\nDurante 1942 os oficiais Aliados debateron cal ser\u00eda a estratexia global axeitada que deb\u00edan perseguir. Todos eles acordaron que a derrota de Alema\u00f1a era o obxectivo principal. Os estadounidenses favorec\u00edan un ataque directo en grande escala a Alema\u00f1a a trav\u00e9s de Francia, mentres que os sovi\u00e9ticos demandaban tam\u00e9n unha segunda fronte. Os brit\u00e1nicos pola s\u00faa banda argumentaron que as operaci\u00f3ns militares deb\u00edan ter como obxectivo as zonas perif\u00e9ricas para desgastar as forzas alem\u00e1s, reducir a s\u00faa moral e reforzar os movementos de resistencia. Alema\u00f1a ser\u00eda obxectivo dunha gran campa\u00f1a de bombardeos, e a ofensiva final estar\u00eda liderada por divisi\u00f3ns blindadas Aliadas sen empregar ex\u00e9rcitos en grande escala. Eventualmente os brit\u00e1nicos convenceron \u00f3s estadounidenses de que un desembarco en Francia non era factible en 1942 e que no seu lugar deber\u00edan centrarse en expulsar \u00f3 Eixe do norte de \u00c1frica.\nNa Conferencia de Casablanca a comezos de 1943, os Aliados reiteraron as afirmaci\u00f3ns da Declaraci\u00f3n das Naci\u00f3ns Unidas de 1942, e demandaron a rendici\u00f3n incondicional de Alema\u00f1a e os seus aliados. Os brit\u00e1nicos e os estadounidenses acordaron continuar a presi\u00f3n no Mediterr\u00e1neo cunha invasi\u00f3n de Sicilia para asegurar por completo as rutas de subministraci\u00f3n na zona. Malia que os brit\u00e1nicos insistiron na necesidade de levar a cabo operaci\u00f3ns militares nos Balc\u00e1ns para atraer a Turqu\u00eda \u00e1 guerra, en maio de 1943 os estadounidenses acadaron o compromiso brit\u00e1nico para limitar as operaci\u00f3ns Aliadas no Mediterr\u00e1neo a unha invasi\u00f3n de Italia continental e unha invasi\u00f3n de Francia en 1944.\nPac\u00edfico (1942\u201343).\nA finais de abril de 1942 o Xap\u00f3n e o seu aliado Tailandia conquistaran case por completo Birmania, Malaisia, as Indias Orientais Holandesas, Singapur e Rabaul, inflixindo un severo n\u00famero de baixas nas tropas Aliadas e atrapando a un gran n\u00famero de prisioneiros. Malia forte resistencia das forzas estadounidenses e filipinas, a Commonwealth de Filipinas foi finalmente conquistada en maio de 1942, forzado o exilio do seu goberno. En Birmania, o 16 de abril uns 7\u00a0000 soldados brit\u00e1nicos foron arrodeados pola 33\u00aa Divisi\u00f3n xaponesa na batalla de Yenangyaung e posteriormente rescatados pola 38\u00aa Divisi\u00f3n chinesa. As forzas xaponesas conseguiron vitorias no mar do Sur da China, no mar de Xava e no \u00cdndico, ademais de bombardear a base naval Aliada de Darwin. En xaneiro de 1942 o \u00fanico \u00e9xito aliado contra o Xap\u00f3n foi unha vitoria chinesa en Changsha. Esta serie de \u00e9xitos militares contra os seus pouco preparados opo\u00f1entes estadounidenses e europeos provocaron un exceso de confianza e unha extralimitaci\u00f3n territorial no Xap\u00f3n.\nA principios de maio de 1942 o Xap\u00f3n comezou unha operaci\u00f3n para capturar Port Moresby por medio dun asalto anfibio e as\u00ed cortar as comunicaci\u00f3ns e li\u00f1as de subministraci\u00f3ns entre os Estados Unidos e Australia. Este plan frustrouse cando unha forza de combate Aliada centrada en dous portaavi\u00f3ns da frota estadounidense combateu as forzas navais xaponesas na batalla do mar do Coral. O seguinte plan do Xap\u00f3n, motivado pola Incursi\u00f3n Doolittle, foi capturar o Atol de Midway e atraer os portaavi\u00f3ns estadounidenses cara a unha batalla para eliminalos. Como distracci\u00f3n, o Xap\u00f3n enviar\u00eda tam\u00e9n tropas para ocupar as Aleutianas en Alasca. A comezos de xu\u00f1o o Xap\u00f3n puxo en acci\u00f3n as s\u00faas operaci\u00f3ns, pero os estadounidenses, que descifraran os c\u00f3digos navais xaponeses a finais de maio, co\u00f1ec\u00edan os seus plans e disposici\u00f3ns de forzas, usando estes co\u00f1ecementos para acadar unha vitoria decisiva en Midway.\nCoa s\u00faa capacidade ofensiva reducida de forma significativa como resultado da batalla de Midway, o Xap\u00f3n centrouse nun tard\u00edo intento de capturar Port Moresby por medio dunha campa\u00f1a por terra no Territorio de Pap\u00faa. \u00d3 mesmo tempo Estados Unidos planeou un contraataque na zona sur das Illas Salom\u00f3n, principalmente en Guadalcanal, como primeiro paso para unha captura de Rabaul, a principal base de operaci\u00f3ns xaponesa no sueste asi\u00e1tico. Os dous plans comezaron en xullo, pero nos mediados de setembro a batalla de Guadalcanal f\u00edxose prioritaria para os xaponeses, que ordenaron un traslado de tropas de Nova Guinea na zona de Port Moresby cara \u00f3 norte da illa, onde se enfrontaron a tropas estadounidenses e australianas na batalla de Buna-Gona. Guadalcanal tornouse nun foco principal para \u00e1mbolos dous bandos, que involucraron nesta batalla un gran n\u00famero de tropas e nav\u00edos. A comezos de 1943 os xaponeses foron derrotados na illa e retiraron as s\u00faas tropas. Mentres tanto en Birmania as forzas da Commonwealth montaron d\u00faas operaci\u00f3ns. A primeira, unha ofensiva na rexi\u00f3n de Arakan a finais de 1942, tivo un resultado desastroso para os Aliados que se viron forzados a retirarse cara \u00e1 India a finais de 1943. A segunda foi unha inserci\u00f3n de forzas irregulares por detr\u00e1s das li\u00f1as xaponesas en febreiro, acadando resultados mixtos no final de abril.\nFronte Oriental (1942\u201343).\nA comezos de 1942 Alema\u00f1a e os seus aliados detiveron a s\u00faa ofensiva no centro e sur da Uni\u00f3n Sovi\u00e9tica, mantendo a maior parte dos territorios conquistados durante todo o ano anterior. En maio Alema\u00f1a repeleu as ofensivas sovi\u00e9ticas do Estreito de Kerch e Kharkov, para posteriormente lanzar unha ofensiva de ver\u00e1n no sur de Rusia en xu\u00f1o dese mesmo ano, co obxectivo de capturar os campos petrol\u00edferos do C\u00e1ucaso e ocupar a estepa de Kuban, \u00f3 mesmo tempo en que manti\u00f1an as s\u00faas posici\u00f3ns no norte e centro da fronte. Os alem\u00e1ns dividiron o seu Grupo Sur do ex\u00e9rcito en dous grupos: o grupo A avanzou cara \u00e1 parte baixa do r\u00edo Don e atacou a parte sueste do C\u00e1ucaso, mentres que o grupo B dirixiuse cara \u00f3 Volga. Os sovi\u00e9ticos tomaron ent\u00f3n a decisi\u00f3n de facer a s\u00faa defensa en Stalingrado.\nA mediados de novembro os alem\u00e1ns ti\u00f1an tomado Stalingrado case por completo no medio dunha cruenta guerra urbana cando os sovi\u00e9ticos comezaron a s\u00faa segunda contraofensiva de inverno, comezando por unha operaci\u00f3n para arrodear as forzas alem\u00e1s en Stalingrado e cun asalto no sa\u00ednte de Rzhev preto de Moscova, malia que esta \u00faltima fracasou de forma significativa. A primeiros de febreiro de 1943 o ex\u00e9rcito alem\u00e1n sufrira un n\u00famero moi elevado de perdas, as tropas alem\u00e1s en Stalingrado v\u00edronse obrigadas a renderse, e a li\u00f1a da fronte foi repelida ata m\u00e1is atr\u00e1s da s\u00faa posici\u00f3n antes da ofensiva de ver\u00e1n. Nos mediados de febreiro, cando o pulo sovi\u00e9tico foi diminu\u00edndo, Alema\u00f1a lanzou outro ataque en Kharkov, creando un sa\u00ednte na s\u00faa li\u00f1a de fronte \u00f3 redor da cidade de Kursk.\nEuropa occidental, Atl\u00e1ntico e Mediterr\u00e1neo (1942\u201343).\nAproveitando unha serie de pobres decisi\u00f3ns do mando naval estadounidense, a mari\u00f1a alem\u00e1 fixo estragos importantes na frota aliada nas operaci\u00f3ns \"Paukenschlag\" e \"Neuland\" na costa atl\u00e1ntica dos Estados Unidos. En novembro de 1941 as forzas da Commonwealth lanzaron unha contraofensiva no norte de \u00c1frica, a operaci\u00f3n \"Crusader\", e recuperaron os territorios que conquistaran ata ent\u00f3n os alem\u00e1ns e italianos. Alema\u00f1a respondeu cunha nova ofensiva en xaneiro de 1942, rexeitando as posici\u00f3ns brit\u00e1nicas ata a Li\u00f1a Gazala a comezos de febreiro, seguida dun momento de calma temporal no combate que os alem\u00e1ns aproveitaron para preparar novas ofensivas. O Reino Unido invadiu a illa de Madagascar, controlada pola Francia de Vichy, a principios de maio dese ano temendo que os xaponeses puidesen empregar as s\u00faas bases militares. Por outra banda unha ofensiva do Eixe en Libia forzou unha retirada dos Aliados ata Exipto ata que as forzas do Eixe foron detidas en El Alamein. No continente europeo varias incursi\u00f3ns con pouco \u00e9xito de comandos Aliados a obxectivos estrat\u00e9xicos, culminando na considerada como desastrosa incursi\u00f3n de Dieppe, demostraron a necesidade de mellor preparaci\u00f3n, equipamento e seguridade operacional por parte dos Aliados para lanzar unha invasi\u00f3n en grande escala na Europa continental.\nEn agosto de 1942 os Aliados tiveron \u00e9xito repelendo un segundo ataque en El Alamein e conseguiron entregar subministraci\u00f3ns \u00e1 asediada Malta, a\u00ednda que cun gran custo en baixas. Poucos meses despois os Aliados realizaron o seu propio ataque en Exipto, desbancando as forzas do Eixe e comezando un avance a trav\u00e9s de Libia. A este ataque seguiron os desembarcos anglo-estadounidenses na \u00c1frica do Norte francesa baixo o mando de Eisenhower, dando como resultado a uni\u00f3n destes territorios \u00f3 bando Aliado. Hitler respondeu \u00e1 deserci\u00f3n das colonias francesas ordenando a ocupaci\u00f3n da Francia de Vichy. A\u00ednda que as forzas de Vichy non se resistiron a esta violaci\u00f3n do armisticio, conseguiron afundir a s\u00faa propia frota para previr a s\u00faa captura por parte das forzas alem\u00e1s. As forzas do Eixo en \u00c1frica v\u00edronse atenazadas e retir\u00e1ronse a Tunisia, que foi conquistada polos Aliados en maio de 1943. A comezos de 1943 os brit\u00e1nicos e estadounidenses comezaron a Ofensiva de Bombardeo Combinado, unha campa\u00f1a de bombardeos estrat\u00e9xicos contra Alema\u00f1a co obxectivo de danar a econom\u00eda de guerra alem\u00e1, reducir a moral das s\u00faas tropas e deixar sen fogares \u00e1 poboaci\u00f3n civil.\nPulo dos Aliados (1943\u201344).\nTrala Campa\u00f1a de Guadalcanal os Aliados iniciaron varias operaci\u00f3ns contra o Xap\u00f3n no Pac\u00edfico. En maio de 1943 forzas estadounidenses e canadenses foron enviadas a eliminar as forzas xaponesas das Aleutianas. Pouco despois os Estados Unidos co apoio de tropas australianas e neozelandesas levaron a cabo operaci\u00f3ns para illar Rabaul por medio da captura das illas \u00f3 seu redor e para rachar o per\u00edmetro xapon\u00e9s no Pac\u00edfico Central nas Illas Marshall e Gilbert. No final de marzo de 1944 os Aliados ti\u00f1an completados estes dous obxectivos, ademais de neutralizar a base principal xaponesa en Truk, nas Illas Carolinas. Posteriormente en abril os Aliados lanzaron outra operaci\u00f3n para retomar Nova Guinea.\nMentres tanto na Uni\u00f3n Sovi\u00e9tica, tanto os alem\u00e1ns coma os sovi\u00e9ticos pasaron a primavera e comezos do ver\u00e1n de 1943 prepar\u00e1ndose para varias ofensivas en Rusia central. O 4 de xullo de 1943 Alema\u00f1a atacou as forzas sovi\u00e9ticas \u00f3 redor de Kursk. Nunha semana as forzas alem\u00e1s v\u00edronse esgotadas tralos intentos de derrotar as ben constru\u00eddas e graduais defensas sovi\u00e9ticas, e por primeira vez na guerra Hitler cancelou a operaci\u00f3n antes de que esta conseguise un \u00e9xito t\u00e1ctico ou operativo. Esta decisi\u00f3n viuse parcialmente motivada pola invasi\u00f3n aliada de Sicilia liderada polo xeneral estadounidense George Patton e polo mariscal brit\u00e1nico Bernard Montgomery, que deu comezo o 9 de xullo e que xunto \u00f3s fracasos previos de Italia desembocaron no derrocamento e arresto de Mussolini a finais dese mesmo mes. Tam\u00e9n en xullo, os brit\u00e1nicos realizaron un bombardeo en Hamburgo que causou a morte dunhas 40\u00a0000 persoas. O 12 de xullo de 1943 o xeneral sovi\u00e9tico Georgii Zhukov ordenou o comezo da contraofensiva sovi\u00e9tica. A vitoria sovi\u00e9tica en Kursk marcou a fin da superioridade alem\u00e1, dando \u00e1 Uni\u00f3n Sovi\u00e9tica a iniciativa na fronte oriental. Alema\u00f1a tentou estabilizar a s\u00faa fronte na apresuradamente fortificada Li\u00f1a Panther-Wotan, pero os sovi\u00e9ticos conseguiron rachala en Smolensk e no Baixo Dnieper.\nO 3 de setembro de 1943 os Aliados occidentais invadiron a Italia continental forzando un armisticio de Italia cos Aliados. Alema\u00f1a respondeu a isto desarmando as forzas italianas, tomando o control de varios territorios de Italia, e creando unha serie de li\u00f1as defensivas. Forzas especiais alem\u00e1s levaron a cabo un asalto para rescatar a Mussolini, quen \u00f3 pouco tempo estableceu un novo estado monicreque na Italia ocupada por Alema\u00f1a chamado a Rep\u00fablica Social Italiana, dando p\u00e9 a unha guerra civil italiana. Os Aliados tiveron que loitar a trav\u00e9s de varias li\u00f1as defensivas ata chegar \u00e1 principal li\u00f1a defensiva alem\u00e1 a mediados de novembro.\nNo Atl\u00e1ntico, as contramedidas Aliadas torn\u00e1ronse m\u00e1is efectivas cara a maio de 1943, provocando un considerable n\u00famero de perdas de submarinos alem\u00e1ns que forzaron un alto temporal na campa\u00f1a naval alem\u00e1 do Atl\u00e1ntico. En novembro, Roosevelt e Churchill reun\u00edronse con Chiang Kai-shek no Cairo e posteriormente con Stalin en Teher\u00e1n. A primeira reuni\u00f3n determinou a devoluci\u00f3n e repartici\u00f3n do territorio xapon\u00e9s trala guerra e os plans militares para a Campa\u00f1a de Birmania, mentres que a segunda inclu\u00edu un acordo polo que os Aliados occidentais invadir\u00edan Europa en 1944 e a Uni\u00f3n Sovi\u00e9tica declarar\u00edalle a guerra \u00f3 Xap\u00f3n \u00f3s tres meses da derrota de Alema\u00f1a. A partir de novembro de 1943, durante as sete semanas da batalla de Changde, a China obrigou \u00f3 Xap\u00f3n a loitar nunha custosa guerra de desgaste, mentres agardaba polo relevo Aliado. En xaneiro de 1944 os Aliados levaron a cabo unha serie de ataques en Italia contra a li\u00f1a de Monte Cassino ademais de tentar flanqueala con desembarcos en Anzio. A finais de xaneiro, unha grande ofensiva sovi\u00e9tica expulsou \u00e1s forzas alem\u00e1s da rexi\u00f3n de Leningrado, finalizando as\u00ed o que foi considerado un dos asedios m\u00e1is longos e letais da historia.\nA seguinte ofensiva sovi\u00e9tica foi detida na fronteira de preguerra estoniana polo Grupo Norte do Ex\u00e9rcito Alem\u00e1n axudado por forzas estonianas, que ti\u00f1an a esperanza de restablecer a s\u00faa independencia nacional, provocando unha desaceleraci\u00f3n das subsecuentes operaci\u00f3ns sovi\u00e9ticas na rexi\u00f3n do B\u00e1ltico. A finais de maio de 1944 os sovi\u00e9ticos conseguiran liberar Crimea, expulsaran na s\u00faa maior\u00eda \u00e1s forzas do Eixe de Ucra\u00edna e comezaron a facer incursi\u00f3ns en Roman\u00eda que foron repelidas por tropas do Eixe. Pola s\u00faa banda, as ofensivas Aliadas en Italia tiveron \u00e9xito e, malia permitir a retirada de varias divisi\u00f3ns alem\u00e1s, Roma foi capturada o 4 de xu\u00f1o.\nOs Aliados conseguiron resultados mixtos en Asia continental. En marzo de 1944 os xaponeses levaron a cabo unha invasi\u00f3n das posici\u00f3ns brit\u00e1nicas en Assam, a India, e asediaron posici\u00f3ns da Commonwealth en Imphal e Kohima. Xa en maio as forzas brit\u00e1nicas montaron unha contraofensiva que fixo retroceder \u00e1s tropas xaponesas ata Birmania, e as forzas chinesas que invadiran o norte de Birmania a finais de 1943 asediaron as tropas xaponesas en Myitkyina. A segunda invasi\u00f3n xaponesa da China tivo como obxectivo destru\u00edr as principais forzas chinesas e asegurar v\u00edas de ferrocarril entre o territorio xapon\u00e9s e as bases a\u00e9reas Aliadas que capturaran. En xu\u00f1o os xaponeses conseguiron o control da provincia de Henan e comezaron un novo ataque en Changsha, na provincia de Hunan.\nCerco dos Aliados (1944).\nO 6 de xu\u00f1o de 1944 (o D\u00eda D), despois de tres anos de presi\u00f3n sovi\u00e9tica, os Aliados occidentais levaron a cabo a invasi\u00f3n do norte de Francia comezando co desembarco de Normand\u00eda. Tras derivar varias divisi\u00f3ns Aliadas dende Italia, atacaron tam\u00e9n o sur de Francia. As d\u00faas operaci\u00f3ns tiveron \u00e9xito e deron p\u00e9 \u00e1 derrota das unidades do ex\u00e9rcito alem\u00e1n presentes en Francia. Par\u00eds foi liberada o 25 de agosto pola resistencia local coa axuda das forzas da Francia Libre baixo o mando do xeneral Charles de Gaulle, e os Aliados continuaron o seu avance durante os seguintes meses do ano. Tam\u00e9n intentaron unha incursi\u00f3n no norte de Alema\u00f1a por medio dunha operaci\u00f3n aerotransportada nos Pa\u00edses Baixos que finalmente non tivo \u00e9xito. Posteriormente os Aliados proseguiron un lento avance cara a Alema\u00f1a, pero non conseguiron cruzar o Ruhr na s\u00faa ofensiva. En Italia, o avance Aliado freouse \u00f3 chegar \u00e1 Li\u00f1a G\u00f3tica alem\u00e1.\nO 22 de xu\u00f1o a Uni\u00f3n Sovi\u00e9tica lanzou unha ofensiva estrat\u00e9xica en Belar\u00fas que destru\u00edu o Grupo Central do Ex\u00e9rcito Alem\u00e1n case por completo. Pouco despois unha nova ofensiva estrat\u00e9xica forzou a retirada das tropas alem\u00e1s do oeste de Ucra\u00edna e Polonia oriental. O avance sovi\u00e9tico serviu de pulo para a resistencia polaca que levou a cabo varios alzamentos contra a ocupaci\u00f3n alem\u00e1. O maior destes alzamentos en Varsovia, onde os soldados alem\u00e1ns masacraron uns 200\u00a0000 civ\u00eds como represalia, e outro alzamento en Eslovaquia non recibiron apoio sovi\u00e9tico e foron subsecuentemente sufocados polos alem\u00e1ns. A ofensiva estrat\u00e9xica do ex\u00e9rcito Vermello no leste de Roman\u00eda illou e destru\u00edu un considerable n\u00famero de tropas alem\u00e1s e desencadeou un golpe de estado en Roman\u00eda en favor do rei Miguel I as\u00ed como unha revoluci\u00f3n socialista en Bulgaria, eventos tralos que \u00e1mbolos dous pa\u00edses pasaron a formar parte do bando Aliado.\nEn setembro de 1944 as tropas sovi\u00e9ticas entraron en Iugoslavia forzando unha r\u00e1pida retirada das tropas alem\u00e1s en Grecia, Albania e na propia Iugoslavia para non quedar illadas do resto do ex\u00e9rcito alem\u00e1n. Os partisanos comunistas liderados por Josip Broz Tito, que levaba liderando unha campa\u00f1a de guerrillas con varios \u00e9xitos contra a ocupaci\u00f3n alem\u00e1 de Iugoslavia dende 1941, controlaban gran parte do territorio do pa\u00eds e comezaron unha serie de loitas para interromper a escapada das tropas alem\u00e1s que estaban estacionadas no sur. No norte de Serbia o ex\u00e9rcito Vermello, xunto a un limitado apoio de forzas b\u00falgaras, asistiu \u00f3s partisanos nunha liberaci\u00f3n conxunta da capital Belgrado o 20 de outubro. Uns poucos d\u00edas despois os sovi\u00e9ticos realizaron un asalto masivo no territorio h\u00fangaro ocupado por Alema\u00f1a que se mantivo ata a ca\u00edda de Budapest en febreiro de 1945. Malia as vitorias sovi\u00e9ticas nos Balc\u00e1ns, a dura resistencia finesa \u00e1 s\u00faa ofensiva en Carelia denegoulles a ocupaci\u00f3n de Finlandia e deu paso a un armisticio, tralo que Finlandia pasou a combater no bando Aliado.\nA comezos de xullo de 1944 as forzas da Commonwealth no sueste asi\u00e1tico repeleron os asedios xaponeses en Assam e fix\u00e9ronos retroceder ata o r\u00edo Chindwin, mentres que os chineses capturaron Myitkyina. Na China continental os xaponeses obtiveron m\u00e1is \u00e9xito, capturando Changsha a mediados de xu\u00f1o e a cidade de Hengyang a comezos de agosto. Pouco tempo despois invadiron a provincia de Guangxi, ga\u00f1ando varios enfrontamentos contra os chineses en Guilin e Liuzhou cara a finais de novembro, e unindo as s\u00faas forzas da China e Indochina cara a mediados de decembro. Mentres tanto no Pac\u00edfico as forzas estadounidenses continuaron facendo presi\u00f3n no per\u00edmetro xapon\u00e9s. A mediados de xu\u00f1o de 1944 comezaron unha ofensiva nas illas Palau e Marianas, derrotando de forma decisiva \u00f3s xaponeses na batalla do mar de Filipinas. Estas derrotas levaron \u00e1 dimisi\u00f3n do primeiro ministro xapon\u00e9s Hideki Tojo, e facilitaron \u00f3s Estados Unidos bases a\u00e9reas dende as que lanzar ataques intensivos de bombardeiros pesados no territorio xapon\u00e9s. A finais de outubro os estadounidenses invadiron a illa de Leyte, e pouco despois obtiveron outra vitoria na batalla do golfo de Leyte, unha das maiores batallas navais da historia.\nColapso do Eixe e vitoria Aliada (1944\u201345).\nO 16 de decembro de 1944 Alema\u00f1a realizou un \u00faltimo intento na fronte occidental usando a maior\u00eda das s\u00faas reservas restantes para lanzar unha contraofensiva masiva nas Ardenas co prop\u00f3sito de separar os Aliados occidentais, arrodear grandes porci\u00f3ns das s\u00faas tropas e capturar o porto de Antuerpen para forzar un acordo pol\u00edtico cos Aliados. Cara a xaneiro de 1945 esta ofensiva foi repelida sen que Alema\u00f1a conseguise ning\u00fan dos seus obxectivos. En Italia, os Aliados manti\u00f1an unha situaci\u00f3n de t\u00e1boas na li\u00f1a defensiva alem\u00e1. A mediados de xaneiro os sovi\u00e9ticos e polacos atacaron en Polonia, avanzando dende o V\u00edstula ata o Oder e atravesando Prusia oriental. O 4 de febreiro Roosevelt, Churchill e Stalin reun\u00edronse na Conferencia de Ialta, acordando os termos da ocupaci\u00f3n de Alema\u00f1a trala guerra e a data da entrada en guerra da Uni\u00f3n Sovi\u00e9tica contra o Xap\u00f3n.\nEn febreiro os sovi\u00e9ticos chegaron a Silesia e Pomerania, mentres que os Aliados occidentais entraron en Alema\u00f1a polo oeste acheg\u00e1ndose ata o Rin. Cara a marzo as forzas aliadas cruzaron o Rin polo norte e polo sur do Ruhr, arrodeando o Grupo B do Ex\u00e9rcito Alem\u00e1n, mentres que os sovi\u00e9ticos chegaron ata Viena. A comezos de abril os Aliados finalmente conseguiron avanzar en Italia continuando ata chegar a Alema\u00f1a occidental, mentres que forzas sovi\u00e9ticas e polacas comezaron o ataque a Berl\u00edn a finais de mes. As forzas estadounidenses e sovi\u00e9ticas un\u00edronse no r\u00edo Elba o 25 de abril. O 30 de abril de 1945 o Reichstag foi capturado, sinalizando a derrota militar da Alema\u00f1a nazi.\nVarios cambios de liderado tiveron lugar durante este per\u00edodo. Roosevelt faleceu o 12 de abril e foi sucedido por Harry Truman, Mussolini faleceu nas mans dos partisanos italianos o 28 de abril, e dous d\u00edas despois Hitler suicidouse e foi sucedido polo almirante Karl D\u00f6nitz. As forzas alem\u00e1s rend\u00e9ronse en Italia o 29 de abril. A rendici\u00f3n total e incondicional de Alema\u00f1a foi asinada o 7 de maio, fac\u00e9ndose efectiva \u00f3 finalizar o 8 de maio, a\u00ednda que o Grupo Central do Ex\u00e9rcito Alem\u00e1n mantivo a resistencia en Praga ata o 11 de maio.\nNo Pac\u00edfico as forzas estadounidenses xunto as forzas da Commonwealth de Filipinas avanzaron en Filipinas, eliminando a \u00faltima resistencia dos xaponeses en Leyte entre marzo e abril de 1945. Desembarcaron en Luz\u00f3n en xaneiro de 1945 e recapturaron Manila en marzo. As batallas continuaron en Luz\u00f3n, Mindanao e outras illas de Filipinas ata a fin da guerra. Mentres tanto as Forzas A\u00e9reas do Ex\u00e9rcito dos Estados Unidos (USAAF) destru\u00edron cidades e vilas estrat\u00e9xicas no Xap\u00f3n co obxectivo de destru\u00edr a industria de guerra xaponesa e reducir a moral civil. Na noite do 9 \u00f3 10 de marzo, bombardeiros B-29 da USAAF atacaron Toquio con miles de bombas incendiarias, matando uns 100\u00a0000 civ\u00eds e destru\u00edndo uns 41\u00a0km2 en poucas horas. Durante os cinco meses seguintes a USAAF bombardeou un total de 67 cidades xaponesas, matando uns 393\u00a0000 civ\u00eds e destru\u00edndo un 65% das s\u00faas construci\u00f3ns.\nEn maio de 1945 tropas australianas desembarcaron en Borneo, capturando os campos petrol\u00edferos da illa. Forzas brit\u00e1nicas, estadounidenses e chinesas derrotaron os xaponeses no norte de Birmania en marzo, continuando cun avance brit\u00e1nico que chegou a Rang\u00fan cara \u00f3 3 de maio. A China comezou un contraataque no oeste de Hunan que tivo lugar entre o 6 de abril e o 7 de xu\u00f1o de 1945. As forzas navais e anfibias estadounidenses tam\u00e9n avanzaron cara \u00f3 Xap\u00f3n, con vitorias nas batallas de Iwo Jima en marzo e Okinawa a finais de xu\u00f1o. \u00d3 mesmo tempo submarinos estadounidenses interceptaron as importaci\u00f3ns xaponesas, reducindo drasticamente a capacidade xaponesa de dar subministraci\u00f3ns \u00e1s s\u00faas forzas militares.\nO 11 de xullo os l\u00edderes aliados reun\u00edronse en Postdam, confirmando os anteriores acordos sobre Alema\u00f1a, e reiterando a demanda da rendici\u00f3n incondicional do Xap\u00f3n, afirmando especificamente que \"a alternativa para o Xap\u00f3n e unha r\u00e1pida e completa destruci\u00f3n\". Paralelamente a esta conferencia, o Reino Unido celebrou elecci\u00f3ns xerais, e Clement Attlee substitu\u00edu a Churchill como primeiro ministro do pa\u00eds. En agosto a USAAF lanzou d\u00faas bombas at\u00f3micas nas cidades xaponesas de Hiroshima e Nagasaki. Os aliados xustificaron estes bombardeos como unha necesidade militar para evitar a invasi\u00f3n do Xap\u00f3n que ter\u00eda un custo de entre 250\u00a0000 e 500\u00a0000 soldados Aliados e mill\u00f3ns de tropas e civ\u00eds xaponeses. Entre os dous bombardeos os sovi\u00e9ticos invadiron o territorio xapon\u00e9s en Manchuria, derrotaron o Ex\u00e9rcito Kwantung, naquel momento a maior forza armada dos xaponeses, e capturaron a illa Sakhalin e as Illas Kuriles. O 15 de agosto de 1945, o Xap\u00f3n rendeuse de forma incondicional, asinando os documentos da rendici\u00f3n na cuberta do acoirazado estadounidense USS \"Missouri\" o 2 de setembro de 1945, finalizando desta forma a segunda guerra mundial.\nResultados.\nOs Aliados estableceron administraci\u00f3ns para a ocupaci\u00f3n en Austria e Alema\u00f1a. Austria converteuse posteriormente nun estado neutral, non ali\u00f1ado con ning\u00fan bloque pol\u00edtico, mentres que Alema\u00f1a quedou divida \"de facto\", cre\u00e1ndose os estados independentes da Rep\u00fablica Federal Alem\u00e1 na zona de ocupaci\u00f3n occidental controlada polos Aliados, e da Rep\u00fablica Democr\u00e1tica Alem\u00e1 na zona de ocupaci\u00f3n oriental controlada pola Uni\u00f3n Sovi\u00e9tica.. Nos anos seguintes \u00e1 guerra instaurouse un programa de desnazificaci\u00f3n en Alema\u00f1a que deu lugar a unha persecuci\u00f3n de criminais de guerra Nazis e a eliminaci\u00f3n dos antigos Nazis do poder, a\u00ednda que en anos posteriores esta pol\u00edtica deu lugar a outras enfocadas na amnist\u00eda e reintegraci\u00f3n dos antigos nazis na sociedade da Alema\u00f1a occidental. Tralo fin da guerra Alema\u00f1a perdeu un cuarto do territorio que posu\u00eda en 1937 antes desta. No lado oriental, Polonia tomou os territorios de Silesia, Neumark e gran parte de Pomerania. Prusia Oriental quedou dividida entre Polonia e a Uni\u00f3n Sovi\u00e9tica. Uns 9 mill\u00f3ns de alem\u00e1ns foron expulsados destas provincias, xunto a outros 3 mill\u00f3ns que foron expulsados de Sudetenland en Checoslovaquia. A Uni\u00f3n Sovi\u00e9tica pola s\u00faa banda incorporou as provincias polacas \u00f3 leste da li\u00f1a Curzon, das que uns 2 mill\u00f3ns de polacos foron expulsados, o nordeste de Roman\u00eda, partes de Finlandia oriental, e os tres estados b\u00e1lticos.\nNun esforzo para manter a paz e crear unha identidade com\u00fan europea, os Aliados formaron a Organizaci\u00f3n das Naci\u00f3ns Unidas oficialmente o 24 de outubro de 1945, e adoptaron a Declaraci\u00f3n Universal dos Dereitos Humanos en 1948 como un est\u00e1ndar com\u00fan para t\u00f3dolos estados membros. As grandes potencias vencedoras da guerra \u2014os Estados Unidos de Am\u00e9rica, a Uni\u00f3n Sovi\u00e9tica, a China, o Reino Unido e Francia\u2014 pasaron a ser os membros permanentes do Consello de Seguridade, malia que a alianza entre os Aliados occidentais e a Uni\u00f3n Sovi\u00e9tica xa comezara a deteriorarse incluso antes do final da guerra.\nEuropa quedou dividida entre as d\u00faas esferas de influencia occidental e sovi\u00e9tica. Gran parte dos pa\u00edses de Europa central e oriental quedaron dentro do bloque sovi\u00e9tico, dando lugar \u00f3 establecemento de r\u00e9ximes comunistas neses pa\u00edses co apoio parcial ou total das autoridades sovi\u00e9ticas da ocupaci\u00f3n. Como resultado, Polonia, Hungr\u00eda, Alema\u00f1a oriental, Checoslovaquia, Roman\u00eda e Albania pasaron a ser estados sat\u00e9lite sovi\u00e9ticos. Pola s\u00faa banda, Iugoslavia levou a cabo unha pol\u00edtica totalmente independente, causando certa tensi\u00f3n pol\u00edtica coa Uni\u00f3n Sovi\u00e9tica. A divisi\u00f3n do mundo de posguerra quedou formalizada na creaci\u00f3n de d\u00faas alianzas militares internacionais, a OTAN liderada polas Naci\u00f3ns Unidas e o Pacto de Varsovia liderado pola Uni\u00f3n Sovi\u00e9tica. Os anos seguintes da s\u00faa creaci\u00f3n, co\u00f1ecidos como o per\u00edodo de guerra fr\u00eda, supuxeron un longo per\u00edodo de tensi\u00f3ns pol\u00edticas e competici\u00f3n militar entre elas, dando lugar a unha carreira de armamento e un n\u00famero de guerras delegadas sen precedentes.\nEn Asia, os Estados Unidos lideraron a ocupaci\u00f3n do Xap\u00f3n e a administraci\u00f3n das illas xaponesas no Pac\u00edfico Occidental, mentres que os sovi\u00e9ticos tomaron o control de Sakhalin e das Illas Kuriles. Corea, anteriormente baixo dominio xapon\u00e9s, foi dividida e ocupada polos Estados Unidos no sur e pola Uni\u00f3n Sovi\u00e9tica no norte entre 1945 e 1948. Isto deu paso \u00e1 creaci\u00f3n de d\u00faas rep\u00fablicas separadas polo paralelo 38 en 1948, cada unha delas reclamando o goberno lex\u00edtimo de toda a pen\u00ednsula e desembocando na guerra de Corea. Na China as forzas nacionalistas e comunistas retomaron a guerra civil en xu\u00f1o de 1946. As forzas comunistas sa\u00edron vitoriosas e estableceron a Rep\u00fablica Popular da China no continente, mentres que as forzas nacionalistas retir\u00e1ronse a Taiw\u00e1n en 1949. No Oriente Medio, os pa\u00edses \u00e1rabes rexeitaron o Plan das Naci\u00f3ns Unidas para a partici\u00f3n de Palestina e a creaci\u00f3n do estado de Israel, dando lugar a un aumento na intensidade do conflito \u00e1rabe-israel\u00ed. Malia que as potencias europeas tentaron manter alg\u00fans ou t\u00f3dolos seus territorios coloniais, a perda de prestixio e recursos durante a guerra resultou determinante neste aspecto e deu como resultado unha descolonizaci\u00f3n global en \u00c1frica e Asia.\nGaliza na segunda guerra mundial.\nComo o resto de Espa\u00f1a, Galiza non entrou directamente no conflito. Por\u00e9n, segundo un estudo dos historiadores Emilio Grand\u00edo e Javier Rodr\u00edguez tivo unha importancia estrat\u00e9xica durante a guerra. Das minas de volframio galegas, como as de San Fins, sa\u00eda o mineral co que os alem\u00e1ns, entre outras cousas, blindaban os seus tanques, utilizando empresas pantalla para controlar a produci\u00f3n e o transporte deste.\nCentos de galegos viaxaron para loitar cos alem\u00e1ns na Fronte Oriental, dentro da Divisi\u00f3n Azul. Por outra banda, antigos combatentes republicanos loitaron cos aliados, sendo moitos deles reclu\u00eddos en campos de concentraci\u00f3n. Dos portos galegos sa\u00edan U-Boot alem\u00e1ns, e para manter a comunicaci\u00f3n con estes, os nazis constru\u00edron en Cospeito unha antena que enviaba o sinal que permit\u00eda a navegaci\u00f3n. Unha vez rematou o conflito, moitos criminais nazis utilizaron os portos de Vigo e Ferrol para fuxir a Am\u00e9rica do Sur.\nImpacto e consecuencias.\nPerdas humanas e crimes de guerra.\nA segunda guerra mundial foi o conflito militar con maior n\u00famero de mortos na historia da humanidade. As estimaci\u00f3ns do n\u00famero total de falecidos durante a guerra var\u00edan segundo as fontes, xa que moitas das mortes non foron rexistradas. A maior\u00eda de fontes indica que faleceron \u00f3 redor duns 75 mill\u00f3ns de persoas, inclu\u00edndo uns 20 mill\u00f3ns de militares e uns 40 mill\u00f3ns de civ\u00eds. Gran parte das baixas civ\u00eds foron a causa de xenocidio deliberado, masacres, bombardeos estrat\u00e9xicos, enfermidades e fame.\nA Uni\u00f3n Sovi\u00e9tica perdeu uns 27 mill\u00f3ns de persoas durante a guerra, repartidos en 8,7 mill\u00f3ns de militares e uns 19 mill\u00f3ns de civ\u00eds. Das baixas militares, 5,7 mill\u00f3ns eran de etnia rusa, seguidos duns 1,3 mill\u00f3ns de etnia ucra\u00edna. En conxunto, un cuarto da poboaci\u00f3n total da Uni\u00f3n Sovi\u00e9tica sufriu feridas ou faleceu durante a guerra. Alema\u00f1a pola s\u00faa banda sufriu uns 5,3 mill\u00f3ns de baixas militares, principalmente na fronte Oriental e durante as batallas finais en Alema\u00f1a.\nDo total de falecidos na segunda guerra mundial, aproximadamente o 85% foron do lado Aliado, principalmente sovi\u00e9ticos e chineses, mentres que o restante 15% foron do lado do Eixe. Moitas destas mortes foron causadas por crimes de guerra levados a cabo por forzas alem\u00e1s e xaponesas nos territorios ocupados. As estimaci\u00f3ns indican que entre 11 e 17 mill\u00f3ns de civ\u00eds morreron como resultado directo ou indirecto das ideolox\u00edas pol\u00edticas nazis, inclu\u00edndo o xenocidio deliberado e sistem\u00e1tico duns 6 mill\u00f3ns de xudeus durante o Holocausto, xunto con outros 5 ou 6 mill\u00f3ns de polacos e outros eslavos (inclu\u00edndo ucra\u00ednos e belarusos), xitanos, homosexuais e outros grupos \u00e9tnicos e minoritarios (inclu\u00edndo discapacitados, enfermos mentais, comunistas alem\u00e1ns, prisioneiros de guerra sovi\u00e9ticos, mas\u00f3ns e testemu\u00f1as de Xehov\u00e1). Centos de miles de serbios, xunto a xitanos e xudeus, foron asasinados pola Usta\u0161e croata en Iugoslavia, dando lugar \u00f3 posterior masacre de Bleiburg xusto tralo fin da guerra.\nEn Asia e no Pac\u00edfico as forzas de ocupaci\u00f3n xaponesas mataron \u00f3 redor duns 7,5 mill\u00f3ns de civ\u00eds, na s\u00faa maior\u00eda chineses. O crime de guerra xapon\u00e9s de m\u00e1is sona foi o masacre de Nanking, no que entre 50 e 300 mil chineses sufriron violaci\u00f3ns e foron asasinados. Segundo Mitsuyoshi Himeta, rexistr\u00e1ronse 2,7 mill\u00f3ns de falecidos durante a aplicaci\u00f3n da pol\u00edtica de terra queimada denominada \"Sank\u014d Sakusen\", aplicada polo xeneral xapon\u00e9s Yasuji Okamura nos territorios de Heipei e Shandong.\nAs forzas do Eixe fixeron uso tam\u00e9n de armas biol\u00f3xicas e qu\u00edmicas. O Ex\u00e9rcito Imperial Xapon\u00e9s empregou unha variedade deste tipo de armas durante a s\u00faa invasi\u00f3n e ocupaci\u00f3n da China e nos primeiros conflitos coa Uni\u00f3n Sovi\u00e9tica. Tanto os alem\u00e1ns coma os xaponeses levaron a cabo experimentos deste tipo de armas con civ\u00eds, e nalg\u00fans casos con prisioneiros de guerra. A Uni\u00f3n Sovi\u00e9tica foi responsable do masacre de Katy\u0144, na que faleceron uns 22\u00a0000 polacos, e do apresamento e execuci\u00f3n de miles de prisioneiros pol\u00edticos por parte da NKVD nos estados B\u00e1lticos e Polonia oriental anexionados polo Ex\u00e9rcito Vermello.\nAntes e durante a segunda guerra mundial non exist\u00eda ningunha lei positiva internacional ou costume internacional humanitario con respecto \u00e1 guerra a\u00e9rea. A Luftwaffe alem\u00e1 levou a cabo varios bombardeos masivos de zonas civ\u00eds, os m\u00e1is notables en Varsovia, Rotterdam e Londres, nos que se inclu\u00edan como obxectivos hospitais civ\u00eds e grupos de refuxiados que fux\u00edan da guerra. Os Aliados pola s\u00faa banda realizaron tam\u00e9n varios ataques a zonas civ\u00eds, inclu\u00edndo o bombardeo de Toquio e das cidades alem\u00e1s de Dresden, Hamburgo e Colonia. Este tipo de acci\u00f3ns por parte dos Aliados tiveron como resultado a destruci\u00f3n de m\u00e1is de 160 cidades e a morte de m\u00e1is de 600 mil civ\u00eds alem\u00e1ns. Os bombardeos de Hiroshima e Nagasaki, nos que faleceron entre 129\u00a0000 e 246\u00a0000 civ\u00eds e soldados xaponeses, foron a primeira e \u00fanica vez da historia na que se empregaron armas nucleares como arma ofensiva no transcurso dunha guerra.\nCampos de concentraci\u00f3n e traballos forzados.\nA Alema\u00f1a nazi mantivo campos de concentraci\u00f3n () en t\u00f3dolos seus territorios controlados. Os primeiros destes campos cre\u00e1ronse en Alema\u00f1a en marzo de 1933 xusto despois de que Hitler se convertese en chanceler e de que o seu Partido Nazi conseguise o control da polic\u00eda por medio de Wilhelm Frick e Hermann G\u00f6ring. Nos comezos hab\u00eda uns 45\u00a0000 prisioneiros nestes campos, inicialmente empregados para manter prisioneiros e torturar a opo\u00f1entes pol\u00edticos e representantes sindicais. As SS de Heinrich Himmler tomaron o control total da polic\u00eda e dos campos de concentraci\u00f3n alem\u00e1ns entre 1934 e 35. Himmler ampliou o papel destes campos para internar os chamados \"elementos raciais non desexados\" da sociedade alem\u00e1, como os xudeus, criminais, homosexuais ou xitanos entre outros. O n\u00famero de prisioneiros nestes campos, que experimentara unha reduci\u00f3n progresiva ata os 7\u00a0500, aumentou de novo ata os 21\u00a0000 no comezo da guerra e chegou \u00f3 m\u00e1ximo de 715\u00a0000 en xaneiro de 1945.\nO uso de traballadores forzados na Alema\u00f1a nazi e nos territorios ocupados de Europa durante a guerra tivo lugar nunha escala sen precedentes ata ent\u00f3n, e foi unha parte vital da explotaci\u00f3n econ\u00f3mica alem\u00e1 dos territorios conquistados. Alema\u00f1a capturou aproximadamente uns 12\u00a0mill\u00f3ns de persoas duns vinte pa\u00edses europeos, uns dous terzos delas procedentes de Europa oriental. Moitos traballadores faleceron debido \u00e1s s\u00faas condici\u00f3ns de vida, sufrindo maltratos, desnutrici\u00f3n e torturas. No seu punto culminante, os traballadores forzados representaban o 20% da man de obra alem\u00e1. Tendo en conta as mortes e substituci\u00f3ns, un total duns 15 mill\u00f3ns de homes e mulleres v\u00edronse obrigados a realizar traballos forzados nalg\u00fan momento da guerra.\nNos gulags sovi\u00e9ticos pereceron tam\u00e9n cidad\u00e1ns dos territorios ocupados como Polonia, Lituania, Letonia e Estonia, ademais de prisioneiros de guerra alem\u00e1ns e cidad\u00e1ns sovi\u00e9ticos sospeitosos de ser simpatizantes dos nazis. Segundo Ulrich Herbert o 60 % dos prisioneiros de guerra sovi\u00e9ticos capturados polos alem\u00e1ns finaron durante a guerra. Richard Overy pola s\u00faa banda indica que houbo un total de 5,7 mill\u00f3ns de prisioneiros de guerra sovi\u00e9ticos, dos que uns 3,6\u00a0mill\u00f3ns (o 57 %) morreron ou foron asasinados. Os ex-prisioneiros de guerra e civ\u00eds sovi\u00e9ticos repatriados foron tratados como sospeitosos e potenciais colaboradores dos nazis, e alg\u00fans deles foron enviados \u00f3s gulags tras ser investigados pola NKVD. Segundo o tratado dos Aliados na Conferencia de Ialta, a Uni\u00f3n Sovi\u00e9tica puido empregar a varios mill\u00f3ns de prisioneiros de guerra e civ\u00eds como traballadores forzados trala guerra, como no caso de Hungr\u00eda no que os h\u00fangaros v\u00edronse obrigados a traballar para a Uni\u00f3n Sovi\u00e9tica ata 1955.\nOs campos de prisioneiros de guerra xaponeses, moitos deles usados como campos de traballos forzados, tiveron unhas altas taxas de mortalidade. O Tribunal Militar Internacional para o Extremo Oriente indicou que a taxa de falecidos entre os prisioneiros occidentais fora dun 27,1 % (37 % entre os prisioneiros estadounidenses), sete veces m\u00e1is alta que a dos prisioneiros de guerra capturados dos alem\u00e1ns e italianos. Trala rendici\u00f3n do Xap\u00f3n foron liberados uns 37\u00a0583 brit\u00e1nicos, 28\u00a0500 holandeses, 14\u00a0473 estadounidenses e 56 chineses. Segundo o historiador Zhifen Ju, polo menos 5\u00a0mill\u00f3ns de civ\u00eds do norte da China e Manchukuo foron escravizados entre 1935 e 1941 por parte do \"K\u014dain\" xapon\u00e9s para traballar nas minas e industrias de guerra, n\u00famero que chegou \u00f3s 10\u00a0mill\u00f3ns en 1942. A Biblioteca do Congreso dos Estados Unidos estimou que o ex\u00e9rcito xapon\u00e9s en Xava obrigou a realizar traballos forzados a entre 4 e 10 mill\u00f3ns de \"r\u014dmusha\" (\"traballadores manuais\"). Uns 270\u00a0000 destes traballadores foron enviados a outros territorios ocupados polos xaponeses no sueste asi\u00e1tico, e s\u00f3 52\u00a0000 deles foron repatriados a Xava.\nO 19 de febreiro de 1942 Roosevelt asinou a Orde Executiva 9066, pola que se internou a uns 100\u00a0000 xaponeses residentes na costa oeste dos Estados Unidos, e no Canad\u00e1 instaurouse un programa semellante. A maiores, o goberno investigou e declarou como riscos de seguridade a 14\u00a0000 cidad\u00e1ns de orixe alem\u00e1 e italiana que tam\u00e9n foron enviados a campos de internamento. En decembro de 1944 Roosevelt suspendeu esta orde executiva e os internados foron liberados, moitos deles trasladados a instalaci\u00f3ns e casas temporais, e os campos foron clausurados finalmente en 1946. Nos anos posteriores \u00e1 guerra, os xaponeses-americanos que foran internados v\u00edronse obrigados a reconstru\u00edr as s\u00faas vidas, xa que moitos deles perderan os seus fogares, negocios e aforros, e os individuos nados no Xap\u00f3n non tiveron a opci\u00f3n de converterse en cidad\u00e1ns estadounidenses naturalizados ata 1952.\nEconom\u00eda.\nEn Europa, antes do comezo da guerra os Aliados ti\u00f1an unha vantaxe tanto econ\u00f3mica como demogr\u00e1fica. En 1938 o Reino Unido, Francia, Polonia e os dominios brit\u00e1nicos ti\u00f1an un produto interior bruto e unha poboaci\u00f3n un 30% maior ca da Alema\u00f1a e Italia. Contando as colonias, os Aliados ti\u00f1an cinco veces m\u00e1is poboaci\u00f3n e o dobre de produto interior bruto ca estes. Analogamente, no continente asi\u00e1tico, a China ti\u00f1a seis veces m\u00e1is poboaci\u00f3n e un PIB un 89% maior que o Xap\u00f3n. Contando as colonias xaponesas, a China triplicaba a s\u00faa poboaci\u00f3n e contaba cun PIB un 38% m\u00e1is elevado.\nNo centro, norte e oeste de Europa (Francia, Noruega, Dinamarca, os Pa\u00edses Baixos e os territorios anexionados de Checoslovaquia), Alema\u00f1a estableceu varias pol\u00edticas econ\u00f3micas polas que acumulou uns 69\u00a0500 mill\u00f3ns de Reichmarks recadados no final da guerra, n\u00famero que non ten en conta o espolio nazi de produtos industriais, equipamento militar, materias primas e outros produtos. Os ingresos procedentes das naci\u00f3ns ocupadas superaron o 40% dos ingresos por recadaci\u00f3n de impostos en Alema\u00f1a. Ao leste de Europa, Alema\u00f1a non conseguiu acadar os obxectivos do \"Lebensraum\" debido \u00e1s frontes flutuantes e das pol\u00edticas sovi\u00e9ticas de terra queimada que limitaron os recursos dispo\u00f1ibles para os invasores alem\u00e1ns. \u00d3 contrario que no oeste, as pol\u00edticas raciais alem\u00e1s promoveron unha brutalidade excesiva contra o que consideraban os \"Untermensch\" (xente inferior) de ascendencia eslava, e a maior\u00eda de avances territoriais alem\u00e1ns foron acompa\u00f1ados de execuci\u00f3ns masivas. Na maior\u00eda de territorios ocupados form\u00e1ronse grupos de resistencia locais, mais non conseguiron afectar as operaci\u00f3ns alem\u00e1s de forma significativa nin no leste nin no oeste ata finais de 1943.\nEn Asia, o Xap\u00f3n consideraba que as naci\u00f3ns baixo a s\u00faa ocupaci\u00f3n formaban parte da Esfera de Coprosperidade da Grande Asia Oriental, unha hexemon\u00eda co suposto prop\u00f3sito de \"liberar os pobos colonizados\". A\u00ednda que as forzas xaponesas foron recibidas como liberadores da dominaci\u00f3n europea nalg\u00fans territorios, a s\u00faa excesiva brutalidade tornou a opini\u00f3n local na s\u00faa contra en poucas semanas. Nas etapas iniciais da conquista, os xaponeses capturaron uns 4 mill\u00f3ns de barr\u00eds (640\u00a0000 m3) de petr\u00f3leo (~5,5\u00d7105 t) abandonados polas forzas aliadas na s\u00faa retirada, e cara \u00f3 ano 1943 o Xap\u00f3n conseguiu recuperar a produci\u00f3n nas Indias Orientais Neerlandesas ata uns 50 mill\u00f3ns de barr\u00eds anuais (~6,8\u00d7106 t), un 76% da produci\u00f3n que ti\u00f1an en 1940.\nOs r\u00e1pidos ataques da \"Blitzkrieg\" alem\u00e1 e xaponesa mitigaron a vantaxe inicial dos Aliados, pero a superioridade econ\u00f3mica e de poboaci\u00f3n destes converteuse nun factor decisivo en 1942 trala entrada da Uni\u00f3n Sovi\u00e9tica e dos Estados Unidos no bando aliado e cambio cara a unha guerra de desgaste. Malia que \u00e9 habitual que se atrib\u00faa a maior capacidade produtiva dos Aliados \u00f3 seu maior acceso a recursos naturais, existiron outros factores que contribu\u00edron a esta vantaxe produtiva, como a relutancia de Alema\u00f1a e o Xap\u00f3n a empregar mulleres como man de obra, os bombardeos estrat\u00e9xicos Aliados, e o cambio tard\u00edo de Alema\u00f1a cara a unha econom\u00eda de guerra. A maiores, nin Alema\u00f1a nin o Xap\u00f3n ti\u00f1an un plan para combater unha guerra estendida, e non ti\u00f1an os recursos necesarios para tal prop\u00f3sito. Para mellorar a s\u00faa capacidade produtiva, Alema\u00f1a e o Xap\u00f3n empregaron mill\u00f3ns de traballadores escravos. Alema\u00f1a usou uns 12 mill\u00f3ns de persoas para traballos forzados, provenientes na s\u00faa maior\u00eda da Europa oriental, mentres que o Xap\u00f3n usou m\u00e1is de 18 mill\u00f3ns de persoas no Extremo Oriente.\nA econom\u00eda global viuse severamente afectada pola guerra, a\u00ednda que as naci\u00f3ns participantes recibiron o seu impacto de formas distintas en cada caso. Os Estados Unidos de Am\u00e9rica foron os m\u00e1is beneficiados economicamente. O pa\u00eds tivo un \"baby boom\" trala guerra e nos anos 1950 pasou a dominar a econom\u00eda mundial cun PIB per c\u00e1pita moito maior que o de calquera das outras potencias mundiais. O Reino Unido e os Estados Unidos lideraron unha pol\u00edtica de desarmamento industrial en Alema\u00f1a Occidental entre os anos 1945\u20131948, e tivo lugar un estancamento econ\u00f3mico en Europa debido \u00e1s interdependencias de comercio internacional, atras\u00e1ndose a s\u00faa recuperaci\u00f3n econ\u00f3mica durante varios anos. A recuperaci\u00f3n xeral europea comezou a mediados de 1948 coa reforma monetaria de Alema\u00f1a Occidental, axudada pola liberaci\u00f3n econ\u00f3mica causada de forma directa e indirecta polo Plan Marshall entre 1948 e 1951. Durante os catro anos que estivo en funcionamento, os estadounidenses destinaron uns 13\u00a0000 mill\u00f3ns de d\u00f3lares de axuda a un total de dezaseis pa\u00edses. A consecuente recuperaci\u00f3n alem\u00e1 ser\u00eda posteriormente co\u00f1ecida como o \"Milagre econ\u00f3mico alem\u00e1n\". Italia experimentou tam\u00e9n un r\u00e1pido crecemento econ\u00f3mico e a econom\u00eda francesa experimentou unha recuperaci\u00f3n. Pola contra, o Reino Unido atopouse nun estado de ru\u00edna econ\u00f3mica, e malia recibir un cuarto do total da axuda destinada no Plan Marshall, m\u00e1is que calquera outro pa\u00eds europeo, continuou sufrindo un declive econ\u00f3mico relativo durante d\u00e9cadas.\nPola s\u00faa banda, a Uni\u00f3n Sovi\u00e9tica, malia as cuantiosas perdas humanas e materiais sufridas, experimentou tam\u00e9n un r\u00e1pido incremento da produci\u00f3n nos anos inmediatamente posteriores \u00e1 guerra. Fronte ao plan Marshall, a Uni\u00f3n Sovi\u00e9tica lanzou nun primeiro momento o plan Molotov e posteriormente liderou a creaci\u00f3n da organizaci\u00f3n econ\u00f3mica co\u00f1ecida como Comecon. En Asia, o Xap\u00f3n experimentou un crecemento econ\u00f3mico incriblemente r\u00e1pido, convert\u00e9ndose nunha das potencias econ\u00f3micas mundiais nos anos 1980, mentres que a China conseguiu recuperar os seus niveis de produci\u00f3n de preguerra cara \u00f3 ano 1952.\nAvances tecnol\u00f3xicos e militares.\nOs roles militares das aeronaves avanzaron de modo significativo durante a guerra, en funci\u00f3ns de reco\u00f1ecemento, caza, bombardeo e apoio a\u00e9reo de proximidade. Entre as innovaci\u00f3ns introducidas destacaron o transporte a\u00e9reo, a capacidade de transportar rapidamente subministraci\u00f3ns, equipamento e persoal, as\u00ed como os bombardeos estrat\u00e9xicos, o bombardeo de centros industriais e de poboaci\u00f3n para reducir a capacidade inimiga de manterse na guerra. Os sistemas e armas de defensa antia\u00e9rea recibiron avances significativos como o radar e a artiller\u00eda terra-aire, como por exemplo na destacada 88 mm alem\u00e1. A introduci\u00f3n pioneira a\u00ednda que tard\u00eda dos avi\u00f3ns de reacci\u00f3n tivo pouco impacto na propia guerra, pero deu paso a que este tipo de avi\u00f3ns se convertesen no est\u00e1ndar das forzas a\u00e9reas de todo o mundo.\nA guerra naval avanzou en case t\u00f3dolos aspectos, de forma m\u00e1is notable no uso de portaavi\u00f3ns e submarinos. Malia que a guerra aeron\u00e1utica tivo pouco \u00e9xito relativo nos comezos da guerra, as acci\u00f3ns militares en Tarento, Pearl Harbor e no mar do Coral estableceron o portaavi\u00f3ns como o nav\u00edo principal no lugar do acoirazado. No Atl\u00e1ntico, os portaavi\u00f3ns de escolta foron unha parte vital dos convois Aliados, incrementando o raio de protecci\u00f3n a\u00e9rea efectivo. Os portaavi\u00f3ns resultaban tam\u00e9n m\u00e1is econ\u00f3micos que os acoirazados debido ao baixo custo relativo das aeronaves e a s\u00faa menor blindaxe. Os submarinos, xa probados de forma efectiva durante a primeira guerra mundial, foron unha parte importante para \u00e1mbolos dous bandos. Os brit\u00e1nicos enfocaron o seu desenvolvemento nas t\u00e1cticas e armas antisubmarinas, como o sonar e os convois, mentres que Alema\u00f1a centrouse en mellorar a s\u00faa capacidade ofensiva con dese\u00f1os como o submarino Tipo VII, os U-Boot e as t\u00e1cticas de manda. A vitoria aliada viuse gradualmente favorecida polas melloras tecnol\u00f3xicas como os focos Leigh, as armas Hedgehog e Squid, e os torpedos guiados.\nA guerra terrestre mudou as frontes est\u00e1ticas da primeira guerra mundial cara a unha maior mobilidade e armamento combinado. O tanque, empregado na primeira guerra mundial principalmente como apoio da infanter\u00eda, evolucionou ata converterse unha arma principal da guerra. A finais dos anos 1930 o dese\u00f1o de tanques atop\u00e1base considerablemente m\u00e1is avanzado que na guerra anterior, e os avances continuaron durante toda a guerra con melloras significativas na s\u00faa velocidade, blindaxe e armamento. Nos comezos da guerra a maior\u00eda dos comandantes consideraban que para facer fronte \u00f3s tanques inimigos era necesario empregar tanques con especificaci\u00f3ns superiores. Esta idea viuse confrontada pola baixa eficacia dos can\u00f3ns relativamente lixeiros dos primeiros tanques contra a blindaxe e a doutrina alem\u00e1 de evitar os combates entre tanques. Estes factores xunto co uso do armamento combinado foron uns dos elementos chave do grande \u00e9xito da t\u00e1ctica alem\u00e1 da Blitzkrieg en Polonia e Francia. Durante a guerra empreg\u00e1ronse diversos medios para combater os tanques, inclu\u00edndo a artiller\u00eda indirecta, armas antitanque (tanto remolcadas como autopropulsadas), minas e armas de infanter\u00eda antitanque de curto alcance. Malia a mecanizaci\u00f3n en grande escala, a infanter\u00eda mant\u00edvose como a columna vertebral de t\u00f3dalas forzas, cun equipamento semellante \u00f3 da primeira guerra mundial durante gran parte da guerra. O uso de metralladoras espallouse de forma notable, con exemplos como a MG34 alem\u00e1 e varias metralletas axeitadas para o combate en espazos reducidos e nas zonas de xungla. O rifle de asalto foi un desenvolvemento de finais da guerra que combinou moitas das caracter\u00edsticas dos rifles e das metralletas, convert\u00e9ndose na arma de infanter\u00eda est\u00e1ndar de posguerra para a maior\u00eda dos ex\u00e9rcitos.\nOs principais belixerantes no conflito tentaron resolver os problemas de complexidade e seguridade derivados do uso de libros de c\u00f3digos para a criptograf\u00eda por medio do dese\u00f1o de m\u00e1quinas de cifraxe, sendo a m\u00e1is co\u00f1ecida destas a m\u00e1quina Enigma alem\u00e1. O desenvolvemento de SIGINT (\"sig\"nals \"int\"elligence) e da criptoan\u00e1lise permitiron a consecuci\u00f3n de procesos de desencriptaci\u00f3n na contraespionaxe, con exemplos notables como a descifraxe Aliado dos c\u00f3digos navais xaponeses as\u00ed como os desenvolvementos brit\u00e1nicos dos m\u00e9todos Bombe e Ultra baseados nos dese\u00f1os de Alan Turing e na informaci\u00f3n fornecida polo Biuro Szyfr\u00f3w polaco. Outro aspecto destacado da intelixencia militar foi o uso do engano por parte dos Aliados que acadaron bos resultados en varias operaci\u00f3ns como a operaci\u00f3n \"Mincemeat\" e a operaci\u00f3n \"Bodyguard\".\nO Proxecto Manhattan, liderado polos Estados Unidos co apoio do Reino Unido e o Canad\u00e1 e dirixido por Robert Oppenheimer, desenvolveu as primeiras armas nucleares que foron utilizadas na guerra nos bombardeos de Hiroshima e Nagasaki. Este proxecto desenvolveu novas armas militares, impulsou a investigaci\u00f3n m\u00e9dica da radiolox\u00eda e na medicina nuclear, ademais de asentar os cimentos da armada nuclear. Os resultados dos desenvolvementos do proxecto no campo da f\u00edsica nuclear suscitaron a atenci\u00f3n p\u00fablica cara \u00f3 potencial da tecnolox\u00eda nuclear e motivou o seu desenvolvemento durante a posterior guerra fr\u00eda nos Estados Unidos e na Uni\u00f3n Sovi\u00e9tica. Outros avances tecnol\u00f3xicos e de enxe\u00f1ar\u00eda conseguidos durante ou como resultado da guerra incl\u00faen a consecuci\u00f3n das primeiras computadoras programables (Z3, Colossus e ENIAC), o desenvolvemento de m\u00edsiles guiados e foguetes como o V-1 e o V-2, os avances na realizaci\u00f3n de portos artificiais e as innovaci\u00f3ns no transporte submarino do petr\u00f3leo.\nNa cultura popular.\nA guerra \u00e9 unha figura prominente na literatura mundial, particularmente abundante na segunda metade do s\u00e9culo XX, estando presente en miles de novelas e outras obras literarias, moitas delas conmemorando os eventos nas distintas frontes de batalla, as acci\u00f3ns de espionaxe e os homes e mulleres que participaron e v\u00edronse afectados pola guerra. Pola s\u00faa parte, os grupos e eventos de recreaci\u00f3n da segunda guerra mundial, que experimentaron un auxe a partir dos anos 1970, procuran a recreaci\u00f3n hist\u00f3rica da guerra con eventos de historia vivente e recreaci\u00f3ns de operaci\u00f3ns t\u00e1cticas e batallas co obxectivo de axudar a revivir os eventos e experiencias da guerra cun car\u00e1cter educativo.\nA guerra serviu tam\u00e9n de fonte para moitos filmes e programas de televisi\u00f3n, convert\u00e9ndose nun dos x\u00e9neros m\u00e1is populares, influentes e economicamente lucrativos no cinema. A produci\u00f3n de filmes de guerra no Reino Unido e nos Estados Unidos chegou ao seu punto culminante a comezos e mediados dos anos 1950, con m\u00e1is de 200 filmes producidos en cada unha das d\u00e9cadas de 1950 e 1960. Nestes anos destacaron filmes como \"Battleground\" (1949), \"Sands of Iwo Jima\" (1949), Twelve O'Clock High (1949), \"The Flying Leathernecks\" (1951), \"Operation Pacific\" (1951), \"To Hell and Back\" (1955), \"Mister Roberts\" (1955), \"Run Silent, Run Deep\" (1958), \"The Longest Day\" (1962), \"A grande evasi\u00f3n\" (1963), \"Play Dirty\" (1969) e \"A batalla de Inglaterra\" (1969) entre outros.\nA tem\u00e1tica continuou sendo popular no resto do s\u00e9culo XX e a comezos do XXI, a\u00ednda que nun n\u00famero m\u00e1is reducido, inclu\u00edndo filmes como \"Patton\" (1970), \"Os violentos de Kelly\" (1970), \"Midway\" (1976), \"A Bridge Too Far\" (1977), \"The Big Red One\" (1980), \"Evasi\u00f3n ou vitoria\" (1981), \"Esperanza e gloria\" (1987), \"The Thin Red Line\" (1998), \"Saving Private Ryan\" (1998), \"Enemy at the Gates\" (2001), \"Pearl Harbor\" (2001) e \"Bandeiras de nosos pais\" (2006) entre outros. Xa no s\u00e9culo XXI produc\u00edronse varias series de televisi\u00f3n populares, inclu\u00edndo as miniseries \"Band of Brothers\" (2001), \"Dunkirk\" (2004) e \"The Pacific\" (2010). A maior\u00eda dos filmes sobre a segunda guerra mundial represent\u00e1rona dende a perspectiva dos Aliados, cunha consideraci\u00f3n da guerra como necesaria e cunha visi\u00f3n dun bando bo (os Aliados) loitando contra un bando malo (o Eixe). Algunhas excepci\u00f3ns a este punto de vista foron os filmes \"Cross of Iron\" (1977), \"Das Boot\" (1981), \"Stalingrad\" (1993), \"Der Untergang\" (2004) e \"Cartas de Iwo Jima\" (2006) entre outros.\nTam\u00e9n se fixeron filmes e series de televisi\u00f3n sobre o Holocausto e outros crimes de guerra, amosando as facetas do racismo e discriminaci\u00f3n do nazismo. Filmes como \"The Diary of Anne Frank\" (1959), \"Hanna's War\" (1988), \"A lista de Schindler\" (1993), \"Life Is Beautiful\" (1997), \"The Devil's Arithmetic\" (1999), \"O pianista\" (2002) e \"O neno co pixama de raias\" (2008) representan as duras condici\u00f3ns polas que tiveron que pasar os xudeus e outras minor\u00edas nos campos de concentraci\u00f3n alem\u00e1s como os de Auschwitz-Birkenau.\nA Uni\u00f3n Sovi\u00e9tica sufriu o maior n\u00famero de baixas durante a guerra, e a s\u00faa historia deu p\u00e9 a un gran n\u00famero de obras literarias e filmes sobre o tema. Alg\u00fans dos filmes sovi\u00e9ticos m\u00e1is destacados foron entre outros, \"Letyat zhuravli\" (1957), \"Ivanovo detstvo\" (1962) e \"Idi i smotri\" (1985), este \u00faltimo amplamente reco\u00f1ecido como un dos mellores filmes sobre a guerra. Na China os filmes sobre a guerra nos anos \u00faltimos anos da d\u00e9cada de 1940 fixeron unha clara promoci\u00f3n do hero\u00edsmo e o martirio do pobo chin\u00e9s nos tempos de crise nacional, con dramas sobre a fronte de guerra dominando as pantallas dos cinemas, mentres que pola s\u00faa banda no Xap\u00f3n os filmes sobre a guerra foron escasos durante os anos de ocupaci\u00f3n estadounidense, centr\u00e1ndose en tem\u00e1ticas antiguerra e na vitimizaci\u00f3n dos soldados e civ\u00eds xaponeses, con directores destacados como Ichikawa Kon e Kobayashi Masaki.\nOs videoxogos sobre a segunda guerra mundial convert\u00e9ronse nun aspecto lucrativo e popular na industria dos videoxogos, con moitos t\u00edtulos publicados cada ano. A maior\u00eda destes xogos adoitan encadrarse dentro do x\u00e9nero da acci\u00f3n, malia que tam\u00e9n hai un n\u00famero considerable deles dentro do x\u00e9nero da estratexia en tempo real e por quendas. Alg\u00fans dos videoxogos m\u00e1is populares sobre a guerra son, entre outros, os \"shooters\" \"Battlefield 1942\", \"Medal of Honor\", \"Call of Duty\", \"Close Combat\", \"Day of Defeat\", \"\", \"Brothers in Arms\" e \"Wolfenstein 3D\", a serie de simuladores de submarinos \"Silent Hunter\", a serie Commandos\", a serie de grande estratexia \"Hearts of Iron\" e o xogo de estratexia en tempo real \"Company of Heroes\"."}
{"id": "4419", "revid": "5312", "url": "https://gl.wikipedia.org/wiki?curid=4419", "title": "1909", "text": "1909 (MCMIX) foi un ano com\u00fan comezado en venres segundo o calendario gregoriano. Foi Ano Santo Xacobeo.\nOutros.\nHistoria ano a ano"}
{"id": "4420", "revid": "5312", "url": "https://gl.wikipedia.org/wiki?curid=4420", "title": "1927", "text": "1927 (MCMXXVII) foi un ano com\u00fan comezado en s\u00e1bado segundo o calendario gregoriano.\nOutros.\nHistoria ano a ano"}
{"id": "4421", "revid": "5312", "url": "https://gl.wikipedia.org/wiki?curid=4421", "title": "1928", "text": "1928 (MCMXXVIII) foi un ano bisesto comezado en domingo segundo o calendario gregoriano.\nOutros.\nHistoria ano a ano"}
{"id": "4422", "revid": "5312", "url": "https://gl.wikipedia.org/wiki?curid=4422", "title": "1967", "text": "1967 (MCMLXVII) foi un ano com\u00fan comezado en domingo segundo o calendario gregoriano. Foi declarado Ano Internacional do Turista pola Organizaci\u00f3n das Naci\u00f3ns Unidas."}
{"id": "4423", "revid": "23204", "url": "https://gl.wikipedia.org/wiki?curid=4423", "title": "898", "text": "Outros.\nHistoria ano a ano"}
{"id": "4424", "revid": "1888", "url": "https://gl.wikipedia.org/wiki?curid=4424", "title": "1894", "text": "Outros.\n[Historia ano a ano]]"}
{"id": "4425", "revid": "5312", "url": "https://gl.wikipedia.org/wiki?curid=4425", "title": "1972", "text": "1972 (MCMLXXII) foi un ano bisesto comezado en s\u00e1bado segundo o calendario gregoriano. Foi declarado Ano Internacional do Libro pola Organizaci\u00f3n das Naci\u00f3ns Unidas.\nNo contexto do Tempo Universal Coordinado (UTC), foi o ano m\u00e1is longo da historia, xa que se engadiron dous segundos bisestos durante este ano de 366 d\u00edas, un evento que non se repetiu dende ent\u00f3n (se o seu inicio e fin se definen utilizando o tempo solar medio [a escala de tempo legal], a s\u00faa duraci\u00f3n foi de 31622401,141 segundos de Tempo Terrestre (ou Tempo de efem\u00e9rides), que \u00e9 un pouco m\u00e1is curto que 1908).\nOutros.\nHistoria ano a ano"}
{"id": "4426", "revid": "5312", "url": "https://gl.wikipedia.org/wiki?curid=4426", "title": "1998", "text": "1998 (MCMXCVIII) foi un ano com\u00fan comezado en xoves no calendario gregoriano.\nNotas.\nHistoria ano a ano"}
{"id": "4427", "revid": "168", "url": "https://gl.wikipedia.org/wiki?curid=4427", "title": "Churchill", "text": ""}
{"id": "4437", "revid": "23204", "url": "https://gl.wikipedia.org/wiki?curid=4437", "title": "Renania", "text": "Renania \u00e9 unha rexi\u00f3n de Alema\u00f1a na ribeira do r\u00edo Rin. Actualmente a s\u00faa \u00e1rea abr\u00e1nguena os estados alem\u00e1ns de Renania do Norte - Westphalia e Renania - Palatinado."}
{"id": "4438", "revid": "43749", "url": "https://gl.wikipedia.org/wiki?curid=4438", "title": "EUA", "text": ""}
{"id": "4439", "revid": "98629", "url": "https://gl.wikipedia.org/wiki?curid=4439", "title": "D\u00eda da Vitoria en Europa", "text": "O d\u00eda da Vitoria en Europa (en ingl\u00e9s VE Day) cel\u00e9brase no Reino Unido e en varios outros pa\u00edses europeos o 8 de maio desde 1945. No Reino Unido foi declarado festivo por Winston Churchill, logo de que o 7 de maio de 1945 Alfred Jodl, Comandante Supremo do Ex\u00e9rcito do III Reich, anuncia pola radio que todas as tropas alem\u00e1s se render\u00edan ao d\u00eda seguinte, rematando as\u00ed a segunda guerra mundial en Europa."}
{"id": "4440", "revid": "5312", "url": "https://gl.wikipedia.org/wiki?curid=4440", "title": "Douglas MacArthur", "text": "Douglas MacArthur, nado o 26 de xaneiro de 1880 e finado o 5 de abril de 1964, foi un militar estadounidense condecorado coa Medalla de Honra. Xeneral do Ex\u00e9rcito dos Estados Unidos. Estivo ao mando das tropas de Estados Unidos do Oc\u00e9ano Pac\u00edfico durante a segunda guerra mundial. Trala rendici\u00f3n do Xap\u00f3n, asumiu o cargo de gobernador militar do pa\u00eds ocupado, onde deixou bo recordo segundo as cr\u00f3nicas.\nNa guerra de Corea, dese\u00f1ou o vital desembarco de Inchon, que tornou as t\u00e1boas cara o bando da ONU."}
{"id": "4441", "revid": "34681", "url": "https://gl.wikipedia.org/wiki?curid=4441", "title": "366", "text": "Outros.\nHistoria ano a ano"}
{"id": "4442", "revid": "1167", "url": "https://gl.wikipedia.org/wiki?curid=4442", "title": "1757", "text": "Outros.\nHistoria ano a ano"}
{"id": "4443", "revid": "23204", "url": "https://gl.wikipedia.org/wiki?curid=4443", "title": "1833", "text": "Outros.\nHistoria ano a ano"}
{"id": "4444", "revid": "23204", "url": "https://gl.wikipedia.org/wiki?curid=4444", "title": "1870", "text": "Outros.\nHistoria ano a ano"}
{"id": "4445", "revid": "5863", "url": "https://gl.wikipedia.org/wiki?curid=4445", "title": "1872", "text": "Outros.\nHistoria ano a ano"}
{"id": "4446", "revid": "5312", "url": "https://gl.wikipedia.org/wiki?curid=4446", "title": "1886", "text": "1886 (MDCCCLXXXVI) foi un ano com\u00fan comezado en venres segundo o calendario gregoriano.\nOutros.\nHistoria ano a ano"}
{"id": "4447", "revid": "5312", "url": "https://gl.wikipedia.org/wiki?curid=4447", "title": "1908", "text": "1908 (MCMVIII) foi un ano bisesto comezado en m\u00e9rcores no calendario gregoriano.\nOutros.\nHistoria ano a ano"}
{"id": "4449", "revid": "6565009", "url": "https://gl.wikipedia.org/wiki?curid=4449", "title": "Ba\u00f1os de Molgas", "text": "Ba\u00f1os de Molgas \u00e9 un concello da provincia de Ourense, pertencente a comarca de Allariz - Maceda. Segundo o IGE en 2017 ti\u00f1a 1.623 habitantes .O seu xentilicio \u00e9 , ou .\nHistoria e patrimonio.\nA vila de Ba\u00f1os de Molgas crese que foi a mansi\u00f3n romana \"Salientibus\" do itinerario de Antonino. Daquela \u00e9poca realiz\u00e1ronse achados arqueol\u00f3xicos \u00e1 beira da ponte romana e preto dela at\u00f3pase o balneario cuxas augas foron moi apreciadas a principios do s\u00e9culo XX.\nA capela de Santa Eufemia de Amb\u00eda, templo medieval con vent\u00e1s arcos de ferradura, est\u00e1 declarada monumento nacional.\nNo santuario da Nosa Se\u00f1ora dos Milagres do Medo cel\u00e9brase unha romar\u00eda a principios de setembro.\nNa estaci\u00f3n de Ba\u00f1os de Molgas est\u00e1 o museo de Moncho Borrajo, con diverso material pertencente ao humorista.\nCruceiro e petr\u00f3glifos de San Vitorio de Presqueira.\nLugares de Ba\u00f1os de Molgas.\nPara unha lista completa de todos os lugares do concello de Ba\u00f1os de Molgas vexa: Lugares de Ba\u00f1os de Molgas."}
{"id": "4450", "revid": "85894", "url": "https://gl.wikipedia.org/wiki?curid=4450", "title": "Allariz", "text": "Allariz \u00e9 un concello da provincia de Ourense pertencente \u00e1 bisbarra de Allariz - Maceda. Segundo o INE en 2019 ti\u00f1a 6.188 habitantes . O seu xentilicio \u00e9 allaricense ou .\nXeograf\u00eda.\nO concello de Allariz sit\u00faase na metade occidental da provincia de Ourense, ocupando unha extensi\u00f3n de 86\u00a0km\u00b2, pola que se espallan 87 n\u00facleos de poboaci\u00f3n repartidos en 16 parroquias. Linda ao norte con Taboadela, ao sur con Rairiz de Veiga e Vilar de Santos, ao leste con Paderne de Allariz, Xunqueira de Amb\u00eda e Sandi\u00e1s, e ao oeste coa Merca e A Bola.\nO punto m\u00e1is elevado do municipio \u00e9 o monte Penam\u00e1 (927 m). A rede hidrogr\u00e1fica xira en torno ao r\u00edo Arnoia, de 87\u00a0km de lonxitude, que atravesa o municipio de leste a oeste. O clima p\u00f3dese definir como atl\u00e1ntico de interior con influencias continentais, con grande abundancia de microclimas dependentes do val.\nAs comunicaci\u00f3ns establ\u00e9cense por estrada. As principais son a estrada N-525, Benavente - Santiago de Compostela, e a autov\u00eda A-52, Benavente - O Porri\u00f1o, que cruzan o municipio de noroeste a sueste.\nO conxunto urbano de Allariz resulta de especial interese dentro de Galicia sendo merecedor en 1971 da declaraci\u00f3n de Conxunto Hist\u00f3rico-Art\u00edstico.\nGoberno e pol\u00edtica.\nA alcaldesa do concello \u00e9 Mar\u00eda Cristina Cid Fern\u00e1ndez dende xu\u00f1o de 2018, cando o anterior alcalde, Francisco Garc\u00eda Su\u00e1rez que levaba 18 anos no cargo, presentou a renuncia. Nas elecci\u00f3ns municipais de 2019, Cristina Cid conseguiu a mesma maior\u00eda absoluta que ti\u00f1a anterioremente.\nOs partidos pol\u00edticos m\u00e1is relevantes no \u00e1mbito local, ademais do BNG, son o PPdG, cuxa candidata nas elecci\u00f3ns de 2019 foi Luz Doporto Real e o PSdeG con Zaida Rodr\u00edguez Camba.\nO concello de Allariz estrut\u00farase en diferentes conceller\u00edas: de cultura e normalizaci\u00f3n ling\u00fc\u00edstica, de servizos municipais: deportes, mocidade, transportes e alumeado p\u00fablico; de medio ambiente; de benestar social e participaci\u00f3n cidad\u00e1, de promoci\u00f3n econ\u00f3mica, turismo e comercio e polic\u00eda local; e de obras. O concello celebra plenos ordinarios cada mes, a\u00ednda que con frecuencia cel\u00e9branse plenos extraordinarios, co fin de debater temas e problemas que afectan ao concello.\nAs elecci\u00f3ns municipais de 2015, deu como resultado unha corporaci\u00f3n municipal formada por 13 membros, 9 do BNG, 3 do PPdG e 1 do PSdeG. A xunta de goberno, presidida polo alcalde, comp\u00faxose polos 9 concelleiros do BNG. Nas elecci\u00f3ns municipais de 2019, o n\u00famero de concelleiros permaneceu sen cambios.\nHistoria.\nA poboaci\u00f3n ten a s\u00faa orixe no castro que domina o decorrer do r\u00edo Arnoia, cruzado por cami\u00f1os estrat\u00e9xicos; mais o seu desenvolvemento primixenio est\u00e1 sen aclarar. Os restos de petr\u00f3glifos e castros m\u00e1is temper\u00e1ns datan do 1\u00ba milenio a. C. Sobresae entre os primeiros o conxunto da Padela. O monte do Castelo anteriormente era un castro, as\u00ed o testemu\u00f1a a morea de cer\u00e1mica achada na superficie. O m\u00e1is estudado \u00e9 sen d\u00fabida o de Armea, na parroquia de Santa Mari\u00f1a, escavado nos 50 por Conde Av\u00eds. Os obxectos atopados \u00e1chanse no Museo Provincial de Ourense.\nA localizaci\u00f3n \u00e1 beira do r\u00edo Arnoia foi un aliciente para o asentamento romano. Abundan calzadas da \u00e9poca (San Isidro, Roiriz), as\u00ed como top\u00f3nimos que sobreviviron na Idade Media (Portela de Airavella, Portela de Magarelos). No monte Castelo e en poboados castrexos romanizados tense atopado abondosa cer\u00e1mica. desco\u00f1\u00e9cese a situaci\u00f3n da necesaria ponte romana existente entre os tramos de Potovello e Acea Rica, onde se cre que ergueuse posteriormente unha ponte medieval.\nDa \u00e9poca sueva hai varias lendas, como a que marca a s\u00faa fundaci\u00f3n por Aliarico ou a de ter sido corte de Vitiza. O que se pode asentar para ese per\u00edodo \u00e9 que un cabaleiro suevo de nome Aliarico a repoboou contra os s\u00e9culos V-VI con car\u00e1cter agr\u00edcola d\u00e1ndolle o nome de \"Villa Aliarici\". Os suevos tam\u00e9n deron nome \u00e1s parroquias de Guimar\u00e1s e Gundi\u00e1s. Xa neste tempo constru\u00edronse varias edificaci\u00f3ns relixiosas como o mosteiro de San Marti\u00f1o de Paz\u00f3, o mosteiro de San Trocado e o mosteiro de San Adri\u00e1n de Amiadoso, todos eles dependeron de Celanova.\nA primitiva bas\u00edlica de San Bieito data do s\u00e9culo X, constru\u00edda no mesmo lugar que a actual.\nO seu papel propiamente hist\u00f3rico comeza no s\u00e9culo XI, ao se converter no berce da monarqu\u00eda galaico-leonesa. No propio s\u00e9culo XI Afonso VI de Le\u00f3n mandou erguer o castelo e as murallas, ao seu p\u00e9 medrou o primeiro casar\u00edo. Entre os anos 1132 e 1140 foi fundamental nas guerras contra a expansi\u00f3n secesionista do reino de Portugal, polas que o sur de Galicia non foi absorbido por Portugal.\nNo s\u00e9culo XII Afonso VII conc\u00e9delle \u00e1 Vila o famoso foro que a converteu en poboaci\u00f3n de reguengo. Todo indica que o castelo de Allariz foi sempre residencia das familias reais e lugar de educaci\u00f3n dos pr\u00edncipes e dos infantes. O per\u00edodo chamado \"S\u00e9culo de Galiza\", no que esta se cubriu de igrexas, mosteiros, castelos e pr\u00f3speras poboaci\u00f3ns e no que as artes e as letras chegaron a constru\u00edr unha civilizaci\u00f3n propia, foi consecuencia da irradiaci\u00f3n do poder real aqu\u00ed asentado.\nNo s\u00e9culo XIII, sendo rei Afonso X o Sabio, veu en darse \u00e1 Vila un trato especial\u00edsimo, e mesmo se mantivo e reforzou a vixencia do foro de Afonso VII contra a s\u00faa propia tendencia unificadora. Por\u00e9n, non puido conter a revolta da \"Vila de Allariz\" en favor do infante Sancho quen a nomeou \"Chave do Reino de Galicia\", ao mesmo tempo que en extramuros medraba unha importante colonia xud\u00eda. Na segunda metade do s\u00e9culo a s\u00faa dona, Violante, ordenou a construci\u00f3n do Convento de Santa Clara, finalizado en 1302, dous anos despois da morte de Violante. Os obreiros que constru\u00edron o convento formaron o barrio do Couto, mais despois foi ocupado polos xudeus.\nNo primeiro terzo do s\u00e9culo XIV, con Filipe ao mando, a comunidade xud\u00eda vive un auxe. Neste s\u00e9culo ten a s\u00faa orixe a Festa do Boi de Corpus, cun gremio de artes\u00e1ns enfrontados coa comunidade xud\u00eda. A finais de s\u00e9culo agudizouse a oposici\u00f3n entre o poder real que representaba a Vila e o episcopal do veci\u00f1o Ourense e realiz\u00e1ronse grandes modificaci\u00f3ns na muralla.\nEn 1446 Xo\u00e1n II cedeu a Vila e a s\u00faa xurisdici\u00f3n ao Conde de Benavente que a desexaba dominar toda Galicia. Este constr\u00fae o seu propio recinto amurallado do que se preserva o muro de Entrecercas. En 1471 os Irmandi\u00f1os de Galicia sitiaron o Castelo. Este famoso cerco durou 9 meses. No mesmo s\u00e9culo XV tivo lugar a fundaci\u00f3n do Hospital.\nEntre os s\u00e9culos XVI e XVII constru\u00edronse numerosas casas fidalgas, ergu\u00e9ronse os catro Cruceiros da Vila, f\u00fandase o P\u00f3sito Agr\u00edcola e comeza unha serie de guerras con Portugal que contin\u00faan no s\u00e9culo XVIII pola cuesti\u00f3n sucesoria. Neste mesmo s\u00e9culo, un incendio destr\u00fae parte do Convento das Clarisas que se reedifica posteriormente.\nEntre 1571 e 1580 houbo vagas de peste bub\u00f3nica, polo que os medos da \u00e9poca espertaron a procura da protecci\u00f3n do ceo, e quedasen disto obras de tanta significaci\u00f3n como os cruceiros. Froito de canteiros allarizaos, a composici\u00f3n das s\u00faas figuras \u00e9 acusadamente g\u00f3tica serodia.\nO s\u00e9culo XIX comeza coa ocupaci\u00f3n das tropas napole\u00f3nicas, o que causou numerosos estragos no valioso patrimonio da Vila, mais o ex\u00e9rcito de Soult, derrotado no Porto buscou tres meses despois un precario refuxio na Vila. A desamortizaci\u00f3n de mediados de s\u00e9culo levou ao desmantelamento do Castelo e arruinou o Mosteiro. O s\u00e9culo remata coa desaparici\u00f3n da ponte da Zapater\u00eda e de boa parte dos tramos amurallados. En 1900, a Vila vive intres de prosperidade, chegando a ter 10.000 habitantes. O li\u00f1o era a principal ocupaci\u00f3n con m\u00e1is de 50 talleres. A decadencia desta actividade coincide co despunte do curtido do coiro, principal actividade da bisbarra xunto coa cer\u00e1mica at\u00e9 principios dos 60.\nNo s\u00e9culo XX, ao mesmo tempo no que en 1902 procl\u00e1mase a Afonso XIII, un raio fai desaparecer a igrexa do Salvador do Pi\u00f1eiro. En tempos de Miguel Primo de Rivera inaugurouse a estrada Allariz - Celanova. Co inicio da guerra civil espa\u00f1ola un incendio derrubou o edificio municipal e o seu arquivo, mais estes dous feitos non te\u00f1en relaci\u00f3n algunha.\nPatrimonio hist\u00f3rico.\nO centro hist\u00f3rico ofrece un bo estado de conservaci\u00f3n, en 1971 acadou a declaraci\u00f3n de \"Conxunto Hist\u00f3rico Art\u00edstico\". En 1994 recibiu o \"Premio Europeo de Urbanismo\" polo proxecto de Recuperaci\u00f3n Integral do Conxunto Hist\u00f3rico-Art\u00edstico de Allariz e do r\u00edo Arnoia.\nMonumentos.\nO Convento de Santa Clara e Museo de Arte Sacra foi fundado en 1268 pola ra\u00ed\u00f1a Violante, esposa de Afonso X o Sabio. O templo foi constru\u00eddo no s\u00e9culo XIII pero a actual reconstruci\u00f3n \u00e9 do XVIII a consecuencia dun incendio que sufriu o convento o 15 de xaneiro de 1757. Pos\u00fae o claustro barroco m\u00e1is grande de Espa\u00f1a. Aqu\u00ed residen monxas en estrita clausura polo que non \u00e9 posible acceder m\u00e1is que \u00e1 igrexa e ao museo que cont\u00e9n d\u00faas pezas de m\u00e1ximo interese: a \"Virxe abrideira\", relacionada cos modelos compostel\u00e1ns do s. XIII e a \"Cruz de cristal de rocha\". Nas s\u00faas proximidades at\u00f3pase a Igrexa de San Bieito, patr\u00f3n da cidade.\nO Campo da Barreira est\u00e1 delimitado pola construci\u00f3n do Real Mosteiro de Santa Clara nun dos laterais, e no centro pola Fonte circular de Ferro Caaveiro do ano 1783 con \u00e1rbore fasciculada.\nA capela Santuario de San Bieito foi iniciada en 1770, sendo o proxecto orixinal revisado na s\u00faa totalidade. \u00c9 un modelo barroco, pola proporci\u00f3n dos seus elementos, a marabillosa lanterna e o campanario.\nA igrexa de Santo Estevo \u00e9 un templo rom\u00e1nico, do primeiro terzo do XII, modificada en 1581, cando se constr\u00fae a torre. Na alzada sur, hai tres sartegos encaixados en arcos de descarga. A obra do s. XVI en Santo Estevo est\u00e1 feita cos perpia\u00f1os do Campo dos Brancos, cos que se inicia unha correlaci\u00f3n entre a reconstruci\u00f3n das igrexas rom\u00e1nicas e a destruci\u00f3n das fortificaci\u00f3ns.\nO Penedo da Vela e Castelo \u00e9 unha atalaia natural no antigo asentamento do castelo, con vista panor\u00e1mica. Comezou a s\u00faa construci\u00f3n entre 1072 e 1078 con Afonso VI. Entre finais do XIV e principios do XV sufriu unha considerable reconstruci\u00f3n. Ti\u00f1a planta rectangular, divisi\u00f3n interior en dous cadros, correspondentes posiblemente coas d\u00faas plataformas actuais. Catro torres circulares, unha en cada esquina. Xa en moi mal estado dende tempo atr\u00e1s, o Castelo desaparece a mediados do XIX por efecto da desamortizaci\u00f3n de Madoz.\nO Barrio Xudeu do Socastelo foi creado extramuros no s\u00e9culo XIII, despois de varios asentamentos xudeus nos barrios de San Pedro, Arroleiro e Vilanova. A s\u00faa presenza garda relaci\u00f3n directa coa tradici\u00f3n e a lenda do fidalgo Xan de Arz\u00faa e a Festa do Boi no Corpus.\nA igrexa de Santiago foi iniciada cara a 1119, sendo un exemplar arquetipo do rom\u00e1nico popular galego. De nave \u00fanica e \u00e1bsida semicircular, conserva integramente a s\u00faa estrutura primixenia. O famoso treito semicircular da \u00e1bsida \u00e9 un triunfo da decoraci\u00f3n figurativa rom\u00e1nica coa arquer\u00eda cega. Ao norte ten unha \u00e1 g\u00f3tica con arcos, capela e sancrist\u00eda. O retablo renacentista no que os altorrelevos est\u00e1n perfectamente logrados, foi trasladado a San Bieito.\nA Paneira era un monte de piedade, instituci\u00f3n de cr\u00e9dito agr\u00edcola en funcionamento entre os s\u00e9culos XV e XVIII.\nA Casa Torre de Castro Oxea pos\u00fae tres corpos arredor da torre que data de principios do s\u00e9culo XVI. A alzada da R\u00faa da Cruz \u00e9 de 1748, de estilo barroco.\nA Ponte de Vilanova ten traza orixinal rom\u00e1nica, se ben sufriu varias reconstruci\u00f3ns. Ten calzada en \u00e1ngulo, e no mach\u00f3n oposto ao tamallar, uns perpia\u00f1os co escudo da \"Vila de Allariz\".\nO Pazo do xulgado e instruci\u00f3n, agora convertido en Centro Social. Con aire de t\u00edpico pazo galego pos\u00fae d\u00faas plantas e \u00e9 un exemplar de estilo colonial incongruente en Galicia. Aloxa o Museo Galego do Xoguete.\nRestos da muralla. No seu trazado definitivo (finais do s\u00e9culo XV) acada unha lonxitude dun quil\u00f3metro, cunha anchura media de 2 metros e 11 metros de altura por termo medio, chegando nalg\u00fan punto aos 20 metros.\nA igrexa de San Pedro foi consagrada en 1173, se ben da obra rom\u00e1nica, que ti\u00f1a un claustro, s\u00f3 queda a capela maior desfigurada. Forte torre inspirada nas militares da Vila. No sur ten encaixado o notable port\u00f3n da ex-parroquial de San Salvador de Pi\u00f1eiro.\nA Igrexa de Santa Mar\u00eda de Vilanova \u00e9 rom\u00e1nica, iniciada cara a 1180. Presenta unha nave de planta e capela \u00fanica; o treito do presbiterio conserva toda a pureza primixenia. Sobre aquel hai un roset\u00f3n. Pos\u00fae un retablo barroco coa imaxe da patroa da vila.\nO Colexio dos Salesianos conserva encastrados arcos, pilastras, cornixas e pin\u00e1culos da Igrexa da Asunci\u00f3n, que era de 1616. Severo estilo inspirado no Herreriano. In\u00edciase a s\u00faa construci\u00f3n no 1918.\nExiste tam\u00e9n un cruceiro sito no Pi\u00f1eiro, de pouco valor art\u00edstico, pero testemu\u00f1a dun terrible suceso acontecido o 23 de xullo de 1902, cando un raio penetrou na igrexa do Pi\u00f1eiro pola sancrist\u00eda: ao atoparse a porta trancada o l\u00f3strego non puido sa\u00edr polo que as 25 persoas presentes morreron queimadas e por asfixia. En memoria dos mortos, e no lugar onde se levantaba a igrexa, erixiuse un prisma de granito con capitel e cruz.\nInstituto de Allariz.\nO actual instituto de Allariz est\u00e1 situado nun antigo colexio salesiano. Ese colexio dos Salesianos comezou a xestarse en 1913. As clases comezaron a impartirse de maneira definitiva en 1924. A maior\u00eda das clases eran gratu\u00edtas para a xente de Allariz. Hoxe o antigo colexio \u00e9 propiedade da veci\u00f1anza deste municipio e nel est\u00e1 o actual Instituto de Ensinanza Secundaria.\nGastronom\u00eda.\nOs amendoados de Allariz son un dos doces m\u00e1is famosos dentro da provincia de Ourense. Os amendoados son unha mestura de am\u00e9ndoa mo\u00edda, mesturada con azucre e clara de ovo. Cando est\u00e1 s\u00f3lida a masa resultante depos\u00edtase enriba dunhas obleas e l\u00e9vase ao forno. Este \u00e9 o doce m\u00e1is inequ\u00edvoco da provincia, que noutro tempo tivo moitas amendoeiras. Tam\u00e9n son de menci\u00f3n a Torta Real, as am\u00e9ndoas do pico e as roscas do cazo.\nLugares de Allariz.\nPara unha lista completa de todos os lugares do concello de Allariz vexa: Lugares de Allariz."}
{"id": "4451", "revid": "85894", "url": "https://gl.wikipedia.org/wiki?curid=4451", "title": "Maceda", "text": "Maceda \u00e9 un concello da provincia de Ourense, pertence \u00e1 comarca de Allariz - Maceda, unidas \u00e1mbalas d\u00faas polo corredor que forma o r\u00edo Arnoia. No s. X era unha rexi\u00f3n medieval hist\u00f3rica, co\u00f1ecida como Maceda da Limia. Na actualidade, o norte da comarca pertence a paraxe natural da Ribeira Sacra.\nToponimia.\nMaceda est\u00e1 relacionada con maz\u00e1, do lat\u00edn \"Matti\u0101na\" [mala] '[maz\u00e1s] de Matio', derivado de Caius Matius, tratadista de agricultura do s\u00e9culo I\u00a0a.\u00a0C.. Outras fontes citan a palabra latina MATTIANETA (lat. vulgar MATTIANA, maceira). Un fitotop\u00f3nimo abundante en maceiras, (Manzaneda \u00e9 a forma castelanizante).\nXeograf\u00eda.\nO concello, de 102\u00a0km\u00b2, est\u00e1 situado no Alto do Arnoia, por onde discorre o r\u00edo Maceda, tam\u00e9n co\u00f1ecido como Sor. O r\u00edo disp\u00f3n dunha senda fluvial ata unirse co r\u00edo Arnoia e o r\u00edo Tioira, sendo este \u00faltimo un dos afluentes que m\u00e1is auga aporta o Arnoia. O Maceda, ten pequenos saltos de auga, pequenas fervenzas e, mesmo, mu\u00ed\u00f1os antigos. No r\u00edo, tam\u00e9n abundan as troitas.\nOs l\u00edmites orogr\u00e1ficos da depresi\u00f3n de Maceda, est\u00e1n entre as vertentes da serra de San Mamede e a serra da Cabeza de Meda, o Alto de Langoa, o val de Xunqueira de Espadanedo, o Alto do Couso no nord\u00e9s e o val da Limia o suroeste.\nHistoria.\nPobo prerromano e Imperio romano.\nOs Interamnicos.\nOs primeiros poboadores dos cales se ten rexistro, son os interamnicos, un pobo prerromano da antiga Gallaecia. Unha l\u00e1pida atopada na igrexa de Asadur, onde se ergueu o retablo sobre a gran l\u00e1pida romana a Quinto Licinio, e nela a pedra de ara coa inscrici\u00f3n AEREDITARE. Onde a Rep\u00fablica dos interamnicos honraba a Quinto Licinio, que pertenc\u00eda a Vectigalium, unha sociedade encargada da cobranza de impostos na \u00e9poca romana, segundo os estudos de Antonio Rodr\u00edguez Colmenero e de Elixio Rivas.\nOs interamnicos estaban inclu\u00eddos no convento Bracarense, unha entidade administrativa romana da provincia Tarraconense, quedando rexistrado na columna conmemorativa da construci\u00f3n da ponte romana de Chaves, co\u00f1ecida como o padr\u00f3n dos pobos. Xunto aos interamnicos, estaban os aquiflavienses, os avobriguenses, os bibalos, os coelernos, os equisios, os l\u00edmicos, os nebisocos, os quarquernos e os tamaganos.\nV\u00eda Nova do Sector Salientibus.\nOutro dos rexistros sit\u00faan a V\u00eda Nova do Sector Salientibus, como paso obrigado en direcci\u00f3n ao Sector Praesidium, polo miliario de A Fontela en Foncuberta ata o miliario en A Eirexa en Tioira ata unha cortadura nunha ladeira que coincide cos pobos de A Costa e Couzada, onde se bifurca ata Asadur onde termina e pola outra cara a Villari\u00f1o Fr\u00edo. O tramo foi escollido o 10 de setembro de 2016 como unha andanada pola Fundaci\u00f3n Aquae Querquennae, reivindicando a s\u00faa declaraci\u00f3n como Patrimonio da Humanidade.\nIdade Media.\nAntigo mosteiro de monxas bieitas.\nNa igrexa da parroquia de Santa Mari\u00f1a en Asadur, enc\u00f3ntrase un baixorrelevo da \u00e9poca prerrom\u00e1nica. Suponse que foi reutilizado na igrexa, e que pertenc\u00eda ao monasterio de mediados do s\u00e9culo XIV, un mosteiro de touquinegras ou monxas bieitas hereditario, da familia de San Rosendo. Un documento conservado no Tombo do mosteiro de Celanova sit\u00faa no ano 936 a dona Ximena, filla do rei Ordo\u00f1o II. A importancia do enclave do antigo mosteiro afianzase, porque se encontraba unha delegaci\u00f3n de xustiza. No ano 1586 don Antonio de N\u00f3voa e Lemos, conde de Maceda, compr\u00f3u o couto de Asadur de mans de Filipe II, vinculando ao morgado de Maceda. \nCastelo de Maceda.\nO Castelo de Maceda rem\u00f3ntase aos s\u00e9culos XI ou XII. As torres conservan aos grosos muros do seu car\u00e1cter defensivo, a pesar de que no s\u00e9culo XIV resultou parcialmente destru\u00eddo, na Gran Guerra Irmandi\u00f1a.\nUnha vez reconstru\u00eddo, co paso dos anos o seu uso defensivo orixinal foi dando paso a un uso se\u00f1orial e residencial ata culminar no seu aspecto actual, froito dunha extensa intervenci\u00f3n levada a cabo nos anos 90 do s\u00e9culo pasado para reparar o efecto de varias d\u00e9cadas de abandono. Reconvertido en hotel monumento na actualidade.\nOs personaxes hist\u00f3ricos que viviron no castelo de Maceda, foron Xo\u00e1n de Novoa, que naceu na fortaleza no ano 1460 (outras fontes datan o nacemento 1450), sendo enviado pola s\u00faa familia a Portugal fuxindo da Gran Guerra Irmandi\u00f1a. Asentado no pa\u00eds veci\u00f1o, Xo\u00e1n de Novoa converteuse nun famoso explorador e chegou a ser nomeado alcalde de Lisboa. Non regresar\u00eda a Galicia e morrer\u00eda na India en 1509 durante un das s\u00faas viaxes. O escudo familiar dos Novoa que a\u00ednda se conserva nos muros da fortaleza.\nPolo Castelo de Maceda, tam\u00e9n pasou o fillo do rei Fernando III e de Beatriz de Suabia. Nacido no ano 1221 en Toledo, o pequeno Afonso X o Sabio foi posto ao coidado do nobre Garc\u00eda Fern\u00e1ndez de Vilamaior e da esposa deste, Maior Arias. Foi enviado a Galicia para pasar parte da s\u00faa infancia ata a idade de 11 anos. En agradecemento polos servizos prestados o rei Fernando III concedelle unha vila en Maceda a Garc\u00eda Fern\u00e1ndez de Vilamaior. \nSer\u00eda durante esa \u00e9poca cando Alfonso X entrar\u00eda en contacto co idioma galaico-portugu\u00e9s que empregar\u00eda para escribir as s\u00faas famosas cantigas, as\u00ed que desde o municipio ourens\u00e1n reivindican con orgullo o papel crucial que desempe\u00f1ou na creaci\u00f3n desa importante mostra da literatura medieval occidental. A\u00ednda que os expertos atrib\u00faen a autor\u00eda de boa parte desas composici\u00f3ns a trobadores como Airas Nunes, existe consenso de que algunhas delas si son atribu\u00edbles directamente ao monarca.\nIdade Moderna.\nNo ano 1560 o papa Paulo V outorga a fregues\u00eda de Santa Mari\u00f1a de Asadur ao Licenciado Pedro V\u00e1zquez de Castro, Comisario do Santo Oficio, que funda os coutos de Outeiro do Cabo en Asadur, Cas Garc\u00eda e Chaira de Vasc\u00f3s en Santiago da Costa. En Outeiro ergue a casa-torre, no ano 1639. O escudo da Casa de Outeiro, sobre cartela partida ao xeito de bordura, presenta en catro cuarteis: 1\u00ba castelo de V\u00e1zquez, 2\u00ba espada de familiar do S\u00ba Oficio, 3\u00ba palmeta do S\u00ba Oficio, 4\u00ba as barras de Toubes. \u00d3 caron desta casa se\u00f1orial, hai unha capela, que nunca se usou como tal, o parecer foi utilizada como lugar de tortura.\nDemograf\u00eda.\nPoboaci\u00f3n.\nMaceda no ano 2002 ti\u00f1a 3.346 habitantes, pasando a 3.146 habitantes no ano 2007, 3.112 no ano 2012, 2.924 no ano 2017 e 2.829 no 2020.\nAdministraci\u00f3n e pol\u00edtica.\nGoberno municipal.\nO Goberno do Concello de Maceda est\u00e1 composto por 11 concelleiros, elixidos por sufraxio universal, tras celebrarse elecci\u00f3ns municipais cada catro anos desde ao ano 1979. Sendo estes o que escollen o alcalde.\nParo rexistrado no municipio.\nEn abril do ano 2014, o n\u00famero de parados era de 255 persoas, no ano 2017 era de 224 e no ano 2021 era de 160.\nD\u00e9beda p\u00fablica do concello.\nNo ano 2020 a d\u00e9beda do concello era de 302.434 euros, o que sup\u00f3n unha d\u00e9beda de 106.528 euros por cada mil habitante, segundo datos do Banco de Espa\u00f1a.\nRenda bruta media de Maceda.\nNo ano 2013 a renda bruta media era de 16.095, ascendendo ata os 18.925 euros no ano 2018.\nEntidades de poboaci\u00f3n.\nA administraci\u00f3n municipal dende polo menos o 31 de decembro do ano 1887, estruturase na figura da vila de Maceda, xunto as seguintes entidades de poboaci\u00f3n:\nXustiza.\nOs habitantes de Maceda pertencen o partido xudicial de Ourense, situado na Praza de Concepci\u00f3n Arenal, conta con sete Xulgados de Primeira Instancia, catro Xulgados do Social, tres Xulgados de Instruci\u00f3n, dous Xulgados do Penal, dous Xulgados do Contencioso-Administrativo e un Xulgado de Menores.\nGarda Civil.\nA vila de Maceda conta cun cuartel da Garda Civil e onde se prometeu unha reforma entre o mes de abril e maio do ano 2022, cunha inversi\u00f3n pr\u00f3xima os 50 000 euros.\nPolic\u00eda Nacional.\nA localidade non disp\u00f3n de Comisar\u00eda, sendo a m\u00e1is pr\u00f3xima a Comisar\u00eda de Polic\u00eda Nacional de Ourense.\nServizos.\nAmbulatorio.\nO municipio disp\u00f3n dun centro de atenci\u00f3n primaria continuo e con servizo de urxencias para os municipios de Esgos, Xunqueira de Espadanedo e Ba\u00f1os de Molgas.\nAmbulancia.\nTodo o concello conta cunha ambulancia de Soporte Vital B\u00e1sico, dotadas con dous t\u00e9cnicos en emerxencias santitarias. A empresa encargada do servizo disp\u00f3n dunha quenda con servizo 24 horas en quendas rotatorios, constitu\u00edda o 23 de xaneiro de 1997. O traslado dos pacientes l\u00e9vase a cabo \u00f3 servizo de urxencias do centro de sa\u00fade de Maceda ou o Complexo Hospitalario Universitario de Ourense.\nCultura.\nEtnograf\u00eda.\nFestas e celebraci\u00f3ns.\nNo mes de xullo cel\u00e9brase no concello o Entroido Quente.\nMaceda na cultura popular.\nVicente Risco recolle a crenza de que, en Maceda e en Castro Caldelas, gardan o pan que se coce o d\u00eda de San Bertomeu (24 de agosto). Este pan non podrece nunca, e util\u00edzase para apagar os lumes, botando neles un anaco do pan.\nLugares de Maceda.\nPara unha lista completa de todos os lugares do concello de Maceda vexa: Lugares de Maceda."}
{"id": "4452", "revid": "85894", "url": "https://gl.wikipedia.org/wiki?curid=4452", "title": "Paderne de Allariz", "text": "Paderne de Allariz \u00e9 un concello da provincia de Ourense, pertencente \u00e1 comarca de Allariz - Maceda. En 2015 ti\u00f1a 1.486 habitantes segundo o Padr\u00f3n municipal .\nXeograf\u00eda.\nEmpr\u00e1zase no reborde oriental da depresi\u00f3n de Ourense. Xeograficamente, destacamos a cadea monta\u00f1osa que percorre o municipio en direcci\u00f3n Norte-Sur, con cimas que superan os 700 metros de altitude. Son dous os r\u00edos que atravesan estas terras: o Gaiola e o Barba\u00f1a.\nHistoria.\nAt\u00e9 1916 recib\u00eda simplemente o nome de Paderne, pero nese ano pasou a ser chamado Paderne de Allariz para distinguilo do concello de Paderne.\nLugares de Paderne de Allariz.\nPara unha lista completa de todos os lugares do concello de Paderne de Allariz vexa: Lugares de Paderne de Allariz."}
{"id": "4453", "revid": "85894", "url": "https://gl.wikipedia.org/wiki?curid=4453", "title": "Xunqueira de Amb\u00eda", "text": "Xunqueira de Amb\u00eda \u00e9 un concello da provincia de Ourense, pertencente \u00e1 comarca de Allariz - Maceda. Segundo o IGE en 2020 ti\u00f1a 1.374 habitantes . O seu xentilicio \u00e9 .\nXeograf\u00eda.\nSituaci\u00f3n.\nO concello, de 60,21\u00a0km\u00b2, abrangue seis parroquias. Limita \u00f3 norte con Ba\u00f1os de Molgas, \u00f3 sur con Sandi\u00e1s, \u00f3 leste con Vilar de Barrio e Sarreaus, e \u00f3 oeste con Allariz e Paderne de Allariz. \nHidrograf\u00eda.\nO municipio est\u00e1 atravesado polo r\u00edo Arnoia. No Bani\u00f1o hai augas termais que nacen a 18\u00a0\u00b0C, e no Porteiro est\u00e1n a poza de Santa Luc\u00eda e a poza do Malladoiro.\nDemograf\u00eda.\nFonte: IGE e INE.\nHistoria.\nHai restos megal\u00edticos. Da cultura castrexa cons\u00e9rvanse os poboados de Cerdeira e A Medorra. Trala romanizaci\u00f3n de Galicia constru\u00eduse a V\u00eda Nova (v\u00eda XVIII no itinerario de Antonino) entre Braga e Astorga que atravesaba a zona. Dela cons\u00e9rvase un miliario, trasladado a car\u00f3n da casa consistorial.\nSegundo a tradici\u00f3n, no s\u00e9culo IV apareceuse a Virxe Mar\u00eda nunha xunqueira (de onde proceder\u00eda o nome a poboaci\u00f3n), e no lugar constru\u00eduse unha ermida. Entre os s\u00e9culos VIII e X naceu o Mosteiro de Santa Mar\u00eda, e en 1164, por orde do rei Fernando II de Le\u00f3n, comezou a constru\u00edrse a colexiata de Santa Mar\u00eda a Real, de arquitectura rom\u00e1nica, declarada Ben de Interese Cultural en 1931. Foi no s\u00e9culo XII, co mosteiro estivo a cargo da Orde de Santo Agosti\u00f1o, cando acadou o seu maior esplendor. O claustro actual \u00e9 do s\u00e9culo XVI.\nA calzada romana deu p\u00e9 a unha variante da V\u00eda da Prata do Cami\u00f1o de Santiago, que entra no concello pola aldea de Bobadela parroquia de Bobadela a Pinta) e percorre os lugares de Padroso, Cima de Vila (parroquia da Abeleda), Quintela, Xunqueira de Amb\u00eda (na r\u00faa Asdr\u00fabal Ferreiro hai un albergue de peregrinos de 24 prazas), San Xillao (parroquia de Xunqueira de Amb\u00eda), A Pousa, Salgueiros e Os Casares (parroquia de Armariz). En 1541 o prior do mosteiro, Alonso de Pi\u00f1a, fundou un hospital de peregrinos.\nPatrimonio.\nAmais da xa mencionada colexiata, en Salgueiros hai un peto de \u00e1nimas de comezos do s. XIX.\nLugares de Xunqueira de Amb\u00eda.\nPara unha lista completa de todos os lugares do concello de Xunqueira de Amb\u00eda vexa: Lugares de Xunqueira de Amb\u00eda."}
{"id": "4454", "revid": "85894", "url": "https://gl.wikipedia.org/wiki?curid=4454", "title": "Xunqueira de Espadanedo", "text": "Xunqueira de Espadanedo \u00e9 un concello da provincia de Ourense, pertencente \u00e1 comarca de Allariz - Maceda. Segundo o INE en 2020 ti\u00f1a 751 habitantes . O seu xentilicio \u00e9 \u00ab\u00bb.\nXeograf\u00eda.\nSituaci\u00f3n.\nLimita cos concellos de Parada de Sil, Montederramo, Maceda, Esgos e Nogueira de Ramu\u00edn. Est\u00e1 situado nun terreo monta\u00f1oso, entre a serra de Meda, o monte do Rodicio e o monte do Couso.\nAbrangue 27,65\u00a0km\u00b2, repartidos en catro parroquias. Est\u00e1 comunicado a trav\u00e9s da estrada OU-536, que comunica Ourense con Ponferrada.\nDemograf\u00eda.\nFonte: IGE e INE.\nPatrimonio.\nCons\u00e9rvanse edificaci\u00f3ns da Idade Media, destacando o mosteiro de Santa Mar\u00eda de Xunqueira de Espadanedo, con orixe no s\u00e9culo XII, e pertenceu \u00e1 orde do C\u00edster. En Paradela cons\u00e9rvase un peto de \u00e1nimas.\nEntre a arquitectura civil destaca o mu\u00ed\u00f1o de Reboredo e o de Xunqueira de Espadanedo.\nEconom\u00eda.\n\u00c9 famosa a cer\u00e1mica de Ni\u00f1odaguia, un traballo tradicional e artes\u00e1n. Esta cer\u00e1mica resulta moi vistosa polo seu proceso de vidrado.\nLugares de Xunqueira de Espadanedo.\nPara unha lista completa de todos os lugares do concello de Xunqueira de Espadanedo vexa: Lugares de Xunqueira de Espadanedo."}
{"id": "4455", "revid": "15490", "url": "https://gl.wikipedia.org/wiki?curid=4455", "title": "Carballedo", "text": "Carballedo \u00e9 un concello da provincia de Lugo, pertencente a comarca de Chantada. O seu xentilicio \u00e9 .\nXeograf\u00eda.\nO concello ten 139,6\u00a0km\u00b2, repartidos en 23 parroquias. Est\u00e1 situado ao suroeste da provincia de Lugo, na comarca de Chantada. Limita ao norte con Chantada, ao sur con Vilamar\u00edn e A Peroxa, ao leste con Pant\u00f3n e ao oeste con San Cristovo de Cea e Rodeiro.\n\u00c9 un terreo de media monta\u00f1a, entre a serra do Faro e o r\u00edo Mi\u00f1o, no encoro dos Peares. Tam\u00e9n est\u00e1 regado polo r\u00edo B\u00fabal. Est\u00e1 atravesado pola estrada N-540 que comunica Lugo e Ourense, que atravesa o termo de norte a sur pasando pola s\u00faa capital, A Barrela.\nO clima \u00e9 oce\u00e1nico, con matices continentais canto m\u00e1is ao sur, con temperaturas moderadas e choivas abundantes. O seu ecosistema viuse afectado pola construci\u00f3n do encoro de Belesar.\nDemograf\u00eda.\nSegundo o IGE en 2014 ti\u00f1a 2401 habitantes . Segundo o INE en 2016 ti\u00f1a 2280 habitantes, 1130 mulleres e 1150 homes. En 2017 2266 habitantes, 1125 mulleres, 1141 homes.\nHistoria.\nDa \u00e9poca do megalitismo cons\u00e9rvanse as m\u00e1moas de Vilar de Monte. Hai restos da \u00e9poca da cultura castrexa, como os castros de Morgade, Buci\u00f1os, Papelle e Touza.\nNunha pequena igrexa da parroquia de Temes achouse un sartego do s\u00e9culo IV, encargado por un terratenente galaico-romano a un obradoiro de Roma. Da \u00e9poca do rom\u00e1nico son as igrexas monacais de Santo Estevo de Chouz\u00e1n e San Xo\u00e1n da Cova.\nTrala fin do antigo r\u00e9xime, en 1840 creouse o concello de Carballedo, sendo importante a influencia de Jos\u00e9 Antonio Ribadeneira, da Casa Grande de Loureiro, bispo de Valladolid e auditor da Sagrada Rota Romana. Suprimiuse o concello de Asma, que comprend\u00eda a conca do r\u00edo Asma at\u00e9 a confluencia coa do r\u00edo Comezo, integr\u00e1ndose as parroquias da marxe dereita ag\u00e1s as de Santa Cruz e Santa Ux\u00eda de Asma, do concello de Chantada. Nun primeiro momento a capital situouse no lugar de Carballedo, sendo trasladada sucesivamente a San Mamede, Penaboa, Buci\u00f1os, Chouz\u00e1n, Castro e A Barrela, onde se mant\u00e9n actualmente.\nCultura.\nToponimia.\nO top\u00f3nimo fai referencia a unha terra de moitos carballos, fit\u00f3nimo anterior ao lat\u00edn.\nCarballedo \u00e9 un concello de nomes singulares. Todos estes son top\u00f3nimos exclusivos de Carballedo, que non se repiten en Galicia: Acilleiros, Aguada, Agrex\u00e1n, Al\u00e9n do R\u00edo, O Alto das Lamas, Ambasmestas, O Barrio de Puga, Buci\u00f1os, Buxelle, Cambill\u00e1n, Carballidi\u00f1o, Cas de Moure, Cas de Pedro, Casqueixeiro, O Castro de Morgade, Ceides, Chouz\u00e1n, O Curuxeiro, A Enfonxa, Esmolfe, Fa\u00edl, A Grixo\u00e1, A Lama de Fente, Lixib\u00e1n, A Lobagueira, Lobelle, Lula\u00ed\u00f1os, Lul\u00e1s, Papelle, Pepes, A Placer\u00eda, Puvieiros, Quint\u00e1 do Monte, Sergudi\u00f1o, Surrego, Val do Arado, Veasc\u00f3s, Vilaguillulfe, Vilar de Mulleres, Temes, Trasar, Trasmontes, Xibiriz.\nLugares de Carballedo.\nPara unha lista completa de todos os lugares do concello de Carballedo vexa: Lugares de Carballedo."}
{"id": "4456", "revid": "15490", "url": "https://gl.wikipedia.org/wiki?curid=4456", "title": "Chantada", "text": "Chantada \u00e9 un concello da provincia de Lugo, pertencente \u00e1 comarca de Chantada e \u00e1 Ribeira Sacra. Segundo o IGE en 2022 ti\u00f1a 8.083 habitantes . O seu xentilicio \u00e9 \u00ab\u00bb ou \u00ab\u00bb.\nXeograf\u00eda.\nO concello, cunha superficie de 176,7\u00a0km\u00b2, est\u00e1 situado no suroeste da provincia de Lugo e \u00e9 a capital do partido xudicial hom\u00f3nimo. Linda ao norte con Taboada, ao sur con Carballedo, ao leste co Savi\u00f1ao e Pant\u00f3n, e ao oeste co concello de Rodeiro, na provincia de Pontevedra.\nO seu cumio m\u00e1is alto \u00e9 o monte Faro (1.187 m). Outras altitudes importantes son o monte Sabad\u00f3n (679 m), San Sebasti\u00e1n (745 m), Santa Rosa (586 m), Penedo de Riba da Zanca (750 m) e Igrexa (575 m).\nA zona est\u00e1 atravesada polo r\u00edo Mi\u00f1o, en que se constru\u00edu o encoro de Belesar. Outros cursos importantes son o r\u00edo Asma e o r\u00edo Enviande.\nToponimia.\nA etimolox\u00eda do top\u00f3nimo procede do lat\u00edn , en alusi\u00f3n a unha pedra chantada no chan, ao igual ca top\u00f3nimos como Chanto ou Chanteiro.\nNo ano 844 o pobo viquingo remontou o r\u00edo Ulla e conseguiu avanzar at\u00e9 a zona de Chantada. Fuxiu despois de perder un enfrontamento cos homes de Ramiro I, mais destru\u00edu todo o que puido. Daquela vitoria procede non s\u00f3 a toponimia da parroquia de \"Camporramiro\", sen\u00f3n que o historiador Eduardo Morales Romero sinala que mesmo o propio nome de \"Chantada\" procede daqueles enfrontamentos co pobo viquingo, xa que a vila ter\u00eda que ser \"plantada\" \u2013reconstru\u00edda\u2013. En efecto, \"plant\u00e1ronse\" grandes estacas que a rodeaban a modo de fortaleza.\nHistoria.\nNo concello hai restos dos poboados castrexos de L\u00edncora, Centulle, San Sebasti\u00e1n, Nogueira e Castro Candaz. Con todo, queda a disposici\u00f3n defensiva dos mesmos nos lugares nos que posteriormente foron constru\u00eddos o mosteiro de San Salvador de Asma, a fortaleza de Paderne, a Torre de Arcos, a Torre de Pereira, a Torre de Quinteli\u00f1a, a Torre de Teixeiro, a Torre de Vila\u00faxe e a Torre de Merl\u00e1n.\nPatrimonio.\nNo concello hai varios monumentos declarados Ben de Interese Cultural: A igrexa de Santa Mar\u00eda de Pesqueiras (RI-51-0001222) foi reco\u00f1ecida como tal o 6 de outubro de 1950. A Torre de Pacio (RI-51-0008892), a Torre de Arcos (RI-51-0008893), a Torre de Vilar de Eiriz (RI-51-0008894), a Fortaleza de Pereira (RI-51-0008895) e a Torre de Vila\u00faxe (RI-51-0008896) recibiron esta declaraci\u00f3n o 17 de outubro de 1994.\nAs sepulturas antropomorfas de Fornas est\u00e1n na parroquia de San Cristovo de Fornas, na parte superior dunha gran peneda. Te\u00f1en 2 m de longo e entre 1 e 0,6 de ancho. Arredor das sepulturas hai un canto labrado, moi desgastado, para colocar unha tapa. Xa aparecen mencionadas no documento de fundaci\u00f3n da capela de Santa Xertrude, de 1607, constru\u00edda onde est\u00e1 a actual igrexa parroquial de Fornas.\nO castro de Centulle est\u00e1 na parroquia de San Xurxo de Asma, e at\u00f3pase en mal estado de conservaci\u00f3n. Nel constru\u00eduse o santuario da Nosa Se\u00f1ora de F\u00e1tima, e o territorio anexo est\u00e1 destinado a uso agr\u00edcola. P\u00e9nsase que ti\u00f1a unha configuraci\u00f3n do modelo espiral, con dous corpos posu\u00edndo tramos de tres. No recinto atop\u00e1ronse restos de vaixela e de mu\u00ed\u00f1os de man. Diversas hip\u00f3teses defenden que aqu\u00ed estaba a fortaleza dos Circa, arrasada polos normandos e m\u00e1is tarde pertencente \u00e1 casa de Altamira.\nO castro San Amaro est\u00e1 na parroquia de San Xi\u00e1n de Mato, e est\u00e1 en mal estado de conservaci\u00f3n. Nel foi constru\u00edda unha capela, que lle deu o nome no pasado (actualmente dedicada a San Lucas).\nO castro de Abeleda est\u00e1 na aba da serra do Faro, preto xa do concello de Carballedo, xunto \u00e1 lugar de Abeleda (A Grade). Nel atopouse un torque de ouro, conservado no Museo de Pontevedra. Nun lugar pr\u00f3ximo apareceu un poboado romano, do que apareceron varias paredes e un cofre con moedas romanas.\nNo castro de San Pedro de L\u00edncora apr\u00e9cianse restos de dous poboados anexos, pero con diferenzas estruturais. Un estaba pegado \u00e1 antiga igrexa parroquial, trasladada a comezos do s\u00e9culo XIX. O outro era m\u00e1is pequeno.\nCastro Candaz.\nO castro Candaz at\u00f3pase xeralmente anegado polo r\u00edo Mi\u00f1o trala construci\u00f3n do encoro de Belesar. Non se atopa en bo estado de conservaci\u00f3n por este factor e porque os terreos foron ocupados para o cultivo da vide.\nEst\u00e1 situado nun lugar estrat\u00e9xico do paso do r\u00edo, con pouca visibilidade e lonxe de n\u00facleos de poboaci\u00f3n, nun outeiro xunto \u00e1 desembocadura do r\u00edo da Lama e do r\u00edo Enviande. No acceso ao recinto hai tres chairas que fan de defensa natural. O recinto estaba amurallado.\nCastro de San Sebasti\u00e1n.\nEst\u00e1 situado na parroquia de San Salvador de Asma, nun outeiro a 745 m de altitude. Na idade media foi constru\u00edda no lugar unha ermida (que d\u00e1 nome ao recinto), da que quedan alg\u00fans restos. Na actualidade o lugar est\u00e1 cuberto por vexetaci\u00f3n baixa.\nFoi estudado por Manuel Formoso Lamas a comezos do s\u00e9culo XX, quen defend\u00eda a posibilidade de que este castro fose a residencia dos xefes brigancios, acollendo tam\u00e9n a un gran n\u00famero de habitantes.\nO poboado estaba rodeado por unha muralla duns 4 m de grosor, de forma irregular pero similar a unha circunferencia. Na zona sur e oeste hab\u00eda un foxo de 6 m de profundidade e uns 8,5 de ancho, e un contrafoxo de 5 m de lonxitude. Na zona leste hab\u00eda outra muralla de 2,2 m de alto e 3,3 m de ancho. No castro atop\u00e1ronse dous mu\u00ed\u00f1os de man, varios anacos de escoura de ferro e d\u00faas l\u00e1minas de cobre.\nAdministraci\u00f3n local.\nTras as foi nomeado alcalde Manuel Lorenzo Varela Rodr\u00edguez candidato de INTA (Independentes Terras do Asma). En 1996 xa acadara a alcald\u00eda como candidato do PPdG mant\u00e9ndose no cargo ata as \nDeporte e outras actividades.\nDeportistas chantadinos de sona son o baloncestista Fran V\u00e1zquez (Unicaja - C.B. M\u00e1laga) e o porteiro de f\u00fatbol Roberto Fern\u00e1ndez Alvarellos (Granada C.F.).\n\u00c1 parte do deporte, a Casa da Xuventude de Chantada ofrece tam\u00e9n actividades l\u00fadicas, como son teatro, distintos obradoiros, como o de cester\u00eda e outros obradoiros artes\u00e1ns, pintura ao \u00f3leo, batuka, steps, xogos populares\u2026\nLugares de Chantada.\nPara unha lista completa de todos os lugares do concello de Chantada v\u00e9xase Lugares de Chantada."}
{"id": "4457", "revid": "85894", "url": "https://gl.wikipedia.org/wiki?curid=4457", "title": "Taboada", "text": "Taboada \u00e9 un concello da provincia de Lugo, pertencente \u00e1 comarca de Chantada e \u00e1 Ribeira Sacra. No 2020 contaba con 2.716 habitantes.\n\u00c9 unha porta natural \u00e1 Ribeira Sacra: at\u00f3pase no norte da comarca de Chantada, ao p\u00e9 da serra do Faro e na beira occidental do encoro de Belesar sobre o r\u00edo Mi\u00f1o. O seu xentilicio \u00e9 \u00abtaboad\u00e9s\u00bb.\nXeograf\u00eda.\nO concello de Taboada at\u00f3pase no norte da comarca de Chantada, no suroeste da provincia de Lugo. Cunha extensi\u00f3n de 146,7\u00a0km\u00b2, conta con m\u00e1is de 200 n\u00facleos de poboaci\u00f3n repartidos entre 27 parroquias. Limita ao norte con Portomar\u00edn, ao noroeste con Monterroso e Antas de Ulla, ao oeste con Rodeiro, ao sur con Chantada, e ao leste co Savi\u00f1ao e Paradela. A vila de Taboada, capital municipal, at\u00f3pase nunha planicie no centro xeogr\u00e1fico do concello, repartida entre as parroquias de San Tom\u00e9 do Carballo e Bembibre. \nO termo municipal est\u00e9ndese dende a serra do Faro ata as beiras do r\u00edo Mi\u00f1o. O punto m\u00e1is alto \u00e9 a cima do San Cristovo (818 m), preto de Monterroso, a\u00ednda que as parroquias m\u00e1is occidentais, pr\u00f3ximas \u00e1 serra, acadan alturas de m\u00e1is de 700 metros.\nO r\u00edo Toldao (que toma distintos nomes ao longo do seu percorrido) atravesa o concello de oeste a leste e o r\u00edo Enviande marca o l\u00edmite co concello de Chantada polo sur.\nPredominan os bosques aut\u00f3ctonos de carballos e casti\u00f1eiros, as\u00ed como zonas de labrad\u00edo e de cultivo da vide nas ribeiras. Hai algunhas zonas onde medran pi\u00f1eiros e, en menor medida, tam\u00e9n se cultiva o eucalipto. O concello pode adscribirse paisaxisticamente \u00e1 da planicie luguesa, ag\u00e1s as zonas da ribeira mi\u00f1ota.\nO concello de Taboada rexistra episodios s\u00edsmicos de forma relativamente frecuente, tendo como epicentro a parroquia de Mourulle, onde probabelmente existe unha falla.\nDemograf\u00eda.\nSegundo o padr\u00f3n municipal, en 2020 ti\u00f1a 2.716 habitantes, o que supuxo unha diminuci\u00f3n de 40 habitantes con respecto ao ano anterior. \nHistoria.\n\u00c9poca prerromana e romana\nHai alg\u00fans xacementos megal\u00edticos, m\u00e1moas como as do monte da Medela, preto do lugar das Neves ou no extremo noroccidental do concello, no lugar do Maxal, lindando coas comarcas do Deza e a Ulloa. Dos tempos anteriores \u00e1 romanizaci\u00f3n cons\u00e9rvanse vestixios en Frad\u00e9, Arxiz e Insua. O vestixio castrexo m\u00e1is importante \u00e9 o Guerreiro de Ralle, do que se conserva s\u00f3 a cabeza, sendo a peza de maior tama\u00f1o do \u00e1mbito castrexo galaico que, estando enteira, poder\u00eda acadar os catro metros de altura. Est\u00e1 conservada na casa da aldea que lle d\u00e1 nome na parroquia de Vilela. Na Casa da Torre de Moreda existen restos de tumbas antropom\u00f3rficas que suxiren unha grande antig\u00fcidade na poboaci\u00f3n do lugar.\nA cultura castrexa poboaba alg\u00fans centros importantes como os dos castros de Castelo, Moreda ou da Moa de N\u00f3voa, as\u00ed como outros xacementos menores e menos evidentes como os de San Lourenzo, Carboeiro ou Fontefr\u00eda. No castro de Castelo segue a celebrarse anualmente a Queima das Fachas, de pos\u00edbel orixe castrexa, relacionada con outras celebraci\u00f3ns como o Foli\u00f3n de Fachas de Vilelos (O Savi\u00f1ao) ou a Festa dos Fach\u00f3s de Castro Caldelas. \nDurante a \u00e9poca romana as terras do actual concello estaban atravesadas de norte a sur pola \"V\u00eda Lucus Augusti-Aquis Querquennis\", unha variante da V\u00eda XVIII ou V\u00eda Nova que un\u00eda Braga con Lugo. Esta v\u00eda atravesaba as parroquias de Sobrecedo, Vilela, Campo, Moreda, Carballo, Vilame\u00f1e e Meixonfr\u00edo. Boa parte do seu trazado seguiu sendo utilizado at\u00e9 a \u00e9poca moderna como cami\u00f1o real e inclusive alg\u00fans tramos coinciden coas estradas actuais. Deste per\u00edodo hist\u00f3rico cons\u00e9rvanse alg\u00fans miliarios nos lugares de Sisto (Vilela; con at\u00e9 catro) e a Puricela (Carballo). \nIdade Moderna e Antigo R\u00e9xime \nDurante todo o Antigo R\u00e9xime, o actual concello de Taboada estaba dividido en varias xurisdici\u00f3ns, que responden a centros de poder diferentes. Por un lado, toda a parte oriental do concello contaba cunha xurisdici\u00f3n propia, co seu centro aproximado no pazo de Vilar (chegando a conformar un concello propio durante alg\u00fan tempo en \u00e9poca contempor\u00e1nea). Outras parroquias pertenc\u00edan a outras xurisdici\u00f3ns: Monterroso, Amarante, Quinz\u00e1n e Portomar\u00edn.\nDistintas familias fidalgas constru\u00edron nas terras de Taboada numerosos pazos e casas grandes, como os pazos de Perrelos (o exemplo m\u00e1is salient\u00e1bel de boato fidalgo), Nogueira (Cicill\u00f3n), Rel\u00e1s (Carballo; fundado por unha rama menor dos se\u00f1ores de Taboada) ou Vilar (Esperante; sobre unha fortaleza medieval), ou as casas grandes de Bu\u00edn (Campo), Covas (Castelo), Son\u00e1n (San Salvador de Insua), Mosteiro e a Amieira (Xi\u00e1n). \n\u00c9poca contempor\u00e1nea\nXa no per\u00edodo liberal, en 1835 organiz\u00e1ronse os concellos de Taboada (antiga xurisdici\u00f3n) e de Vilar (na parte oriental do actual concello, posibelmente vinculado ao soar de Vilar de Esperante), a\u00ednda que algunhas parroquias pertenc\u00edan a Monterroso, Amarante e Portomar\u00edn. En 1840 constitu\u00eduse o actual concello tendo como primeiro alcalde a Xos\u00e9 Mar\u00eda L\u00f3pez de Prado. Desde ent\u00f3n, as \u00fanicas modificaci\u00f3ns territoriais producidas foron a incorporaci\u00f3n at\u00e9 1845 das hoxe chantadinas parroquias de Ad\u00e1 e Arcos. O nome de Taboada foille atribu\u00eddo pola xurisdici\u00f3n maioritaria do Antigo R\u00e9xime, administrada polos Condes de Taboada, as\u00ed como a s\u00faa capital, pois at\u00e9 mediados do s\u00e9culo XX s\u00f3 aparec\u00eda rexistrada como \"Carballo\", \"Santo Tom\u00e9\" ou \"Santo Tom\u00e9 do Carballo\".\nInicialmente, Taboada pertenc\u00eda ao partido xudicial de Chantada, pero cando en 1822 Chantada pasa \u00e1 provincia de Ourense, Taboada conv\u00e9rtese na capital do partido hom\u00f3nimo, abranguendo parte do anterior de Chantada, e mant\u00edvose as\u00ed at\u00e9 1844. Contou con xulgado comarcal (inclu\u00edndo os concellos de Taboada e Portomar\u00edn) at\u00e9 1953..\nA mediados do s\u00e9culo XIX constru\u00eduse a estrada N-540, arredor da cal foi crecendo a vila de San Tom\u00e9 do Carballo, a cal experimentar\u00eda un importante crecemento econ\u00f3mico e demogr\u00e1fico -unha mostra \u00e9 a Casa de Manuel Rigueira, de estilo modernista, constru\u00edda en 1919. En 1926, Otero Pedrayo falou da vila taboadesa como Vila moderna e de claro aspecto, \u00e9 pa\u00eds de rica gandr\u00eda (not\u00e1bel polos seus bos becerros), apel\u00eddase de Carballo para distinguila da antiga Taboada dos Freires, non lonxe no antigo cami\u00f1o de Monterroso.\nO crecemento da cabeceira municipal continuou ao longo das primeiras d\u00e9cadas do s\u00e9culo, feito que reflicte o t\u00edtulo de vila que lle foi outorgado en 1947 pola ditadura. Igualmente, en 1955, Modesto Carballas Cadah\u00eda, na revista \"Vida Gallega\", afirmaba que O recordo daquela modesta aldea da nosa infancia formada por unhas cantas casi\u00f1as salp\u00eccadas entre o verde c\u00e9spede da s\u00faa f\u00e9rtil campi\u00f1a, perm\u00edtenos sinalar a grande transformaci\u00f3n experimentada en poucos anos pola buliciosa e atraente vila taboadesa de hoxe, coas s\u00faas modernas edificaci\u00f3ns, os seus centros culturais, a s\u00faa puxanza comercial, as s\u00faas importantes v\u00edas de comunicaci\u00f3n, o seu continuo movemento de coches, e o car\u00e1cter alegre e acolledor dos seus habitantes.En 1963 conclu\u00edu a construci\u00f3n do encoro de Belesar, que anegou unha consider\u00e1bel superficie na parte ribeir\u00e1 do concello, inclu\u00edndo centos de hect\u00e1reas de leiras, vi\u00f1edos e montes, as\u00ed como poboaci\u00f3ns enteiras (Santa Marta, Pincelo, Mourulleetc.), e a Ponte Fortes (constru\u00edda en 1945), que un\u00eda as d\u00faas beiras do r\u00edo. En 1967 deu inicio a construci\u00f3n da Ponte de Mourulle, co\u00f1ecida popularmente como \"Ponte dos parafusos\", que foi dese\u00f1ada por Jos\u00e9 Antonio Torroja e pola cal pasa a estrada LU-611, logo dun prolongado preito (que chegou ao Tribunal Supremo) entre o Concello e FENOSA, que se negaba a constru\u00edr a ponte.\nEn 1964 deu inicio a construci\u00f3n da actual casa consistorial (que antes se atopaba na Casa da Cruz, actual Casa da Cultura, xunto cos xulgados), e a urbanizaci\u00f3n da praza de Riaz\u00f3n, dando lugar \u00e1 actual Alameda. A partir de ent\u00f3n, o crecemento da vila dirixiuse esencialmente cara a estrada de Ramil e cara o norte da Avenida de Lugo, ocupando neste \u00faltimo lugar, aproximadamente desde o cruzamento coa R\u00faa dos Condes de Taboada, territorio da parroquia de Bembibre. \nEn 1974, as portomarinenses parroquias de Soengas e o Castro de Soengas pediron a incorporaci\u00f3n ao Concello de Taboada, aducindo a s\u00faa maior relaci\u00f3n hist\u00f3rica a todos os niveis e os mellores servizos con que contaban, a\u00ednda que non chegou a producirse.\nCultura.\nToponimia.\nEtimoloxicamente, o top\u00f3nimo procede probablemente do adxectivo latino \"tabulatus, -a, -um\", \"ch\u00e1n\", que poder\u00eda ser asignado \u00e1 \"terra, -ae\", \"terra\" (por iso derivar\u00eda da forma feminina) co significado de plana ou cadrada.\nPor\u00e9n, outra explicaci\u00f3n \u00e9 a de que procede do nome dun propietario, \"Arias Petri de Tabulata,\" establecido nas terras da actual parroquia de Taboada dos Freires (de onde derivar\u00eda igualmente o top\u00f3nimo). Isto indicar\u00eda que o seu soar orixinal estar\u00eda na parroquia de Ponte Taboada, en Silleda. Este \"Tabulata\" consolidar\u00edase como patron\u00edmico nas terras do municipio. A partir de inicios do s\u00e9culo XV, os se\u00f1ores e despois condes de Taboada (co soar en San Pedro de Bembibre), reunir\u00edan as parroquias da s\u00faa xurisdici\u00f3n baixo o nome de Taboada, que lle dar\u00eda nome ao seu t\u00edtulo nobiliario.\nPatrimonio hist\u00f3rico e art\u00edstico.\nTaboada \u00e9 unha zona rica en arquitectura rom\u00e1nica. Hai un total de sete igrexas deste estilo, constru\u00eddas entre os s\u00e9culos XII e XIII.\nA Igrexa de San Pedro de Bembibre at\u00f3pase a un quil\u00f3metro do pazo dos condes de Taboada. De planta rectangular e con \u00e1bsida semicircular, ten un interesante retablo, conserva o p\u00falpito no muro norte, frescos en bo estado e o sartego do primeiro conde de Taboada, Xo\u00e1n Taboada de Ribadeneira e Figueroa. Foi declarada Ben de Interese Cultural.\nA Igrexa de Santa Mar\u00eda de Taboada dos Freires \u00e9 unha das poucas igrexas de orixe templaria do pa\u00eds. Constru\u00edda no 1191, \u00e9 obra do Mestre Pelaxio, como figura no t\u00edmpano, onde est\u00e1 representando a Sans\u00f3n degolando un le\u00f3n. Debeu ser parte dun mosteiro hoxe desaparecido. En febreiro de 2018, a casa reitoral, en fronte \u00e1 igrexa e do s\u00e9culo XVII, veuse abaixo ap\u00f3s d\u00e9cadas de abandono. \nA Igrexa de Santa Mar\u00eda de Pi\u00f1eira \u00e9 o templo rom\u00e1nico de maior tama\u00f1o do concello e estivo ligado \u00e1 actividade monacal (tendo constancia da presenza de polo menos dous mosteiros na parroquia). Conserva intacta a s\u00faa planta primitiva, ag\u00e1s a portada, que \u00e9 moderna,e ten unha \u00e1bsida de considerable tama\u00f1o. Conta cun baldaquino p\u00e9treo tardomedieval no seu interior. \nOutras igrexas rom\u00e1nicas de interese son as de Santa Mar\u00eda de Castelo, San Xi\u00e1n de Campo, Santa Mari\u00f1a de Cerdeda e San Xo\u00e1n de Bouzoa.\n\u00c1 parte das grandes construci\u00f3ns, hai en Taboada unha gran cantidade de capelas, cruceiros e petos de \u00e1nimas esparexidos polo municipio.\nEsta \u00e9 unha zona de gran concentraci\u00f3n de construci\u00f3ns se\u00f1oriais entre as que c\u00f3mpre destacar:\nA Casa da Torre de Moreda, con planta orixinaria propia dunha torre (o que d\u00e1 conta da s\u00faa antig\u00fcidade) e moi modificada ao longo da Historia. No seu interior atop\u00e1ronse restos de tumbas antropom\u00f3rficas que nos levan a pensar que este foi un dos primeiros asentamentos humanos da contorna. At\u00f3pase no lugar de Eirexe, fronte \u00e1 igrexa parroquial. \nO pazo de San Pedro de Bembibre ou dos Condes de Taboada, co\u00f1ecido popularmente como o \"Palacio\", constru\u00eddo en 1530 sobre unha antiga casa-torre de principios do s\u00e9culo XV. Ten unha planta en U e o aspecto dunha fortaleza: torre ameada e aspecto austero e robusto, con algunhas decoraci\u00f3ns renacentistas (bala\u00fastres, xanelas, arcos, etc.). \nO pazo de Rel\u00e1s est\u00e1 na aldea hom\u00f3nima, na parroquia de Santo Tom\u00e9 do Carballo. A s\u00faa propiedade estivo ligada a unha rama menor da familia dos condes de Taboada e ten, como o anterior, un aspecto austero e robusto. \nO pazo de Vilar, na parroquia de Esperante, hoxe en ru\u00ednas,ten un gran tama\u00f1o e foi cabeza do arciprestado de Vilar e da xurisdici\u00f3n do sur do concello durante o Antigo R\u00e9xime.\nO pazo de Perrelos, no lugar hom\u00f3nimo da parroquia de Castelo, data do s\u00e9culo XVII e \u00e9 un grande exemplo do barroco civil galego.\nAdemais destes, existe o Pazo de Nogueira e m\u00faltiples casas grandes, como as da Amieira e Mosteiro (en Xi\u00e1n), a de Covas (en Castelo), a de Bu\u00edn (en Campo), a do Neto ou do Carreira (en Sobrecedo), a de Vid\u00e1s (en Cicill\u00f3n), a de Son\u00e1n ou a da Cruz (que funciona como Casa da Cultura na vila de Taboada).\nFestas e celebraci\u00f3ns.\nO caldo de \u00f3sos \u00e9 un prato t\u00edpico de Taboada que se elabora nalgunhas parroquias dos concellos veci\u00f1os. \u00c9 un caldo feito co espi\u00f1azo do porco (os \"\u00f3sos\" que lle dan nome), garavanzos, pataca, miolos, un sofrito de aceite, allo e piment\u00f3n doce e pemento picante ao gusto. Desde 1991 v\u00e9nse celebrando a Festa do Caldo de \u00d3sos, todos os fins de semana de Entroido, na que se promociona a degustaci\u00f3n deste prato e doutros produtos tradicionais: augardentes, licores, queixo, mel, carnes e artesan\u00eda. Ademais, tam\u00e9n hai actividades culturais: concurso de cantos de taberna, concertos de rock e de m\u00fasica tradicional e baile, as\u00ed como un preg\u00f3n, habitualmente dado por algunha personalidade vinculada con Taboada. A primeira edici\u00f3n tivo lugar en 1991 e tivo o impulso inicial dun grupo de amigos que se reun\u00edan no \"Bar Carball\u00f3s\", no centro da vila. \nO Foli\u00f3n de Castelo, chamado nos \u00faltimos anos Queima das Fachas, que se celebra t\u00f3dolos d\u00edas 7 de setembro, no Castro de Castelo, consiste na queima duns fachos de gran tama\u00f1o ou fachas, dispostos de forma circular, conmemorando unha antiga tradici\u00f3n. Esta poder\u00eda ter diversos orixes: como forma de comunicaci\u00f3n, coa funci\u00f3n de ver pola noite ou constitu\u00edr un ritual m\u00e1xico. Est\u00e1 declarada Festa de Interese Tur\u00edstico de Galicia e \u00e9 promovida pola Asociaci\u00f3n Cultural \"As Fachas\".\nEsta celebraci\u00f3n abre as festas parroquiais de Castelo, dedicadas a Santa Mar\u00eda.\nAs festas patronais da vila de Taboada, dedicadas \u00e1 Virxe dos Miragres, te\u00f1en lugar a segunda fin de semana de agosto e son as de maior afluencia do concello. O \u00faltimo d\u00eda das festas cel\u00e9brase a \"Festa do \u00d3so\", recuperada no 2013 logo de d\u00e9cadas de abandono e que consiste en comer as sobras da comida ao aire libre.\nTecido deportivo e asociativo.\nDo punto de vista deportivo, o concello de Taboada conta con dous equipos de f\u00fatbol: o Taboada Club de F\u00fatbol, fundado en 1973, e o Club Atl\u00e9tico de Taboada (\"Rel\u00e1mpago de Taboada\"), creado en 2016. \nEn canto ao tecido asociativo, Taboada conta coa Asociaci\u00f3n Cultural O Carballo, fundada en 1985. Tam\u00e9n hai ou houbo asociaci\u00f3ns que promoven a m\u00fasica e o baile tradicionais, como Os Rechouch\u00edos (2015) ou Os Deiqu\u00ed (2009-2023). A Asociaci\u00f3n Cultural O Marrao Enxebre organiza eventos festivos e musicais desde 2014. Conta tam\u00e9n con Coral Polif\u00f3nica e Banda de M\u00fasica Municipal (refundada en 2019 tras varios anos sen actividade).\nS\u00edmbolos.\nO escudo de Taboada bas\u00e9ase no da casa dos Condes de Taboada: catro t\u00e1boas de ouro sobre fondo de goles e oito potes que, segundo a tradici\u00f3n, empregou Lope de Taboada para atravesar o r\u00edo Mi\u00f1o durante unha campa\u00f1a militar; unha coroa condal; e o engadido dunhas follas de carballo, en alusi\u00f3n ao peso desta \u00e1rbore na vida econ\u00f3mica do municipio ao longo da historia, m\u00e1is en concreto ao centenario Carballo de Ramos, na vila de Taboada.\nEste escudo ten algunhas diferenzas co escudo condal dos Taboada, incl\u00fae oito potes en vez de nove e ten o engadido das follas de carballo. Foi dese\u00f1ado en 1988 e aprobado definitivamente en 1990.\nEconom\u00eda.\nO sector primario ocupa un lugar principal na econom\u00eda do concello. Practicamente a totalidade da s\u00faa superficie est\u00e1 destinada \u00e1 s\u00faa explotaci\u00f3n e o sector secundario est\u00e1 directamente vinculado co primario. Tam\u00e9n o sector dos servizos est\u00e1 condicionado en boa medida polas actividades agrarias.\nA gandar\u00eda ocupa o primeiro lugar nas actividades econ\u00f3micas deste concello, situada na meseta ou superficie de aplanamento interior, con modernas explotaci\u00f3ns dotadas das \u00faltimas tecnolox\u00edas, que lle permiten unha produci\u00f3n de gran calidade e cantidade. Conta, igualmente con industrias l\u00e1cteas \u2014queixo da denominaci\u00f3n Arz\u00faa-Ulloa\u2014 distribu\u00eddas en espazos rurais. A f\u00e1brica de pensos da cooperativa Aira, instalada en 2005, ocupa o \u00fanico soar do parque empresarial.\nA agricultura \u00e9 a outra grande actividade, na que destacan as forraxes, para consumo propio. A viticultura ten tam\u00e9n un forte peso, lev\u00e1ndose a cabo (sen ter en conta desprezables excepci\u00f3ns) nas plataformas en chanzos das ribeiras do encoro de Belesar, no linde oriental do municipio. A variedade de uva m\u00e1is apreciada \u00e9 a menc\u00eda. As augardentes multivarietais, dentro da denominaci\u00f3n de Portomar\u00edn, conseguen unha alta calidade. Tam\u00e9n hai algunhas plantaci\u00f3ns recentes de oliveira, a\u00ednda que son moi recentes.\nA explotaci\u00f3n da madeira \u00e9 o outro gran motor econ\u00f3mico primario. Sobre todo no nordeste do concello est\u00e9ndense importantes plantaci\u00f3ns de pi\u00f1eiro e, en menor medida, tam\u00e9n de eucalipto.\nO sector servizos (alimentaci\u00f3n, transportes, servizos agr\u00edcolas, de ensino, de sa\u00fade etc) est\u00e1 concentrado case na s\u00faa totalidade na capital municipal.\nBoa parte dos pequenos empresarios e comerciantes do concello est\u00e1n organizados na Asociaci\u00f3n de Comerciais e Industriais do Municipio de Taboada (ACIMTA).\nCel\u00e9branse feiras o 4 e o 20 de cada mes. \nPol\u00edtica e goberno.\nA pol\u00edtica taboadesa do per\u00edodo democr\u00e1tico estivo marcada por incontestables maior\u00edas das dereitas ata tempos recentes. As primeiras elecci\u00f3ns democr\u00e1ticas foron ga\u00f1as pola UCD, que ti\u00f1a como oposici\u00f3n os dous \u00faltimos alcaldes da ditadura, candidatos por AP e un independente, respectivamente. En 1983 formouse unha infrecuente coalici\u00f3n entre AP e PSOE para evitar que o candidato de Coalici\u00f3n Galega, Jos\u00e9 Ramos, accedese \u00e1 alcald\u00eda. No entanto, dito candidato far\u00edao nas seguintes elecci\u00f3ns, por AP e o PP, reunindo maior\u00edas absolutas durante 20 anos, tocando teito en 1995 ao conseguir 10 dos 13 concelleiros da corporaci\u00f3n. Ramos Ledo, logo de reter a maior\u00eda por moi poucos votos en 2007, cedeulle o posto en 2009 a Ramiro Moure Ansoar, que conseguir\u00eda maior\u00edas absolutas at\u00e9 2023, a\u00ednda que en 2019 por s\u00f3 14 votos.\nNas elecci\u00f3ns municipais de 2023, o PP encabezado por Ramiro Moure perdeu a maior\u00eda absoluta e caeu ata os catro concelleiros, mentres os socialistas de Roi Rigueira conservaron catro actas e o BNG liderado por Jos\u00e9 Portela irrompeu con tres concelleiros. \nParroquias e lugares.\nPara unha lista completa de todos os lugares do concello de Taboada vexa: Lugares de Taboada."}
{"id": "4458", "revid": "5312", "url": "https://gl.wikipedia.org/wiki?curid=4458", "title": "1930", "text": "1930 (MCMXXX) foi un ano com\u00fan comezado en m\u00e9rcores segundo o calendario gregoriano.\nOutros.\nHistoria ano a ano"}
{"id": "4459", "revid": "85894", "url": "https://gl.wikipedia.org/wiki?curid=4459", "title": "Bande", "text": "Bande \u00e9 un concello da provincia de Ourense, pertencente \u00e1 comarca da Baixa Limia. Segundo o IGE en 2018 ti\u00f1a 1.591 habitantes . O seu xentilicio \u00e9 .\nXeograf\u00eda.\nO concello de Bande ten 99\u00a0km\u00b2 e est\u00e1 dominado polos Montes de Bande, ao norte, que son ramificaci\u00f3ns da Serra de Leboreiro. As altitudes m\u00e1ximas at\u00f3panse neles: Porto Lamas (1146 m) e Fonte Santa (1088 m). Polo sur discorre o r\u00edo Limia, que forma o Encoro das Conchas, e de noroeste a sueste vai o r\u00edo Cad\u00f3s, que desemboca nel. Os bosques cobren dous terzos do terreo e o resto oc\u00fapano cultivos e lameiros.\nO clima \u00e9 h\u00famido e chuvioso, con temperaturas suaves no ver\u00e1n e baixas no inverno. A media anual \u00e9 de 13,1\u00a0\u00b0C.\nHistoria.\nBande escribe nas s\u00faas terras desde tempo inmemorial a s\u00faa historia, deixando a pegada nos vestixios das moitas poboaci\u00f3ns que habitaron estes lugares. Bo exemplo diso son os numerosos restos arqueol\u00f3xicos que se conservan, entre os que resaltan as m\u00e1moas que se dispersan polo seu territorio, os castros de Rubi\u00e1s, Sarreas, Fervenza, Seoane, Lobosandaus e Pena Maior.\n\u00c9poca romana.\nNo seu territorio habitaba a tribo dos Querquennos, que foron sometidos polas tropas romanas. No ano -218, D\u00e9cimo Xunio Bruto que cruzou o r\u00edo Limia (Lethes ou r\u00edo do esquecemento) por alg\u00fan lugar pr\u00f3ximo ao que hoxe \u00e9 territorio de Bande; D\u00e9cimo Xunio Bruto demostra aos seus soldados -medorentos de cruzar estas augas- que non se perde a memoria al\u00e9n do r\u00edo, e cita un a un os nomes da s\u00faa tropa. Os romanos trazaron por estas terras a V\u00eda XVIII de Br\u00e1cara Augusta a Ast\u00farica Augusta, co\u00f1ecida como a V\u00eda Nova do itinerario de Antonino \"Item alio itinere a Br\u00e1cara Ast\u00farica\" que foi constru\u00edda no ano 80 baixo o reinado dos emperadores Perico e Domiciano. A m\u00e1is de constru\u00edrse un campamento denominado \"Aquis Querquennis\" co\u00f1ecido tam\u00e9n como \"A Cid\u00e1\" (este campamento \u00e9 o terceiro da V\u00eda romana).\nIdade Media.\nOdoario mandou repoboar estas terras en nome do rei Afonso III no s\u00e9culo IX. Estas terras e os seus habitantes v\u00edronse inmersos en numerosas guerras cos portugueses que loitaban por establecer unha fronteira. A principios de s\u00e9culo, nas proximidades do campamento romano, concretamente na vila dos Ba\u00f1os, constru\u00eduse un balneario que en determinadas \u00e9pocas do ano queda asolagado polo encoro das Conchas cando o seu nivel \u00e9 alto. Estas augas reco\u00f1ecidas polas s\u00faas propiedades e aconselladas para tratar a reuma, enfermidades da pel e do aparello dixestivo, sae a uns 48 graos cent\u00edgrados.\nRestauraci\u00f3n.\nDestacable \u00e9 o feito de que, durante a Restauraci\u00f3n, Bande era un feudo da familia Bugallal, que, segundo consta, ga\u00f1aba as elecci\u00f3ns sen que se celebrasen as votaci\u00f3ns, m\u00e9todos que se denunciaron polas xentes destes lugares encabezados por Basilio \u00c1lvarez.\nCultura.\nToponimia.\nDurante a romanizaci\u00f3n da Pen\u00ednsula Ib\u00e9rica, Bande non pasou desapercibida. Bande, que etimoloxicamente prov\u00e9n de \"Bandu\", segundo algunhas teor\u00edas, ou de \"Venatus\", que evoluciona a \"Vaneto\", segundo afirma nos seus estudos o pol\u00edgrafo Xocas.\nPor outra parte, unha figuri\u00f1a do Deus Bandua, reco\u00f1ecido como \"Marte galaico\" foi encontrada no xacemento arqueol\u00f3xico de Aquis Querquernis. A posibilidade dunha relaci\u00f3n entre o nome do deus e do top\u00f3nimo parece clara.\nPatrimonio.\nPatrimonio arqueol\u00f3xico.\nNas escavaci\u00f3ns do campamento romano de \"Aquis Querquennis\" atop\u00e1ronse, entre outros obxectos, unha estatu\u00ed\u00f1a que representa un lexionario.\nNo castro de Rubias atopouse unha cabeza p\u00e9trea de guerreiro de \u00e9poca galaico-romana, co\u00f1ecida como Cabeza de guerreiro de Rubi\u00e1s e que se conserva no Museo Arqueol\u00f3xico Provincial de Ourense.\nPatrimonio arquitect\u00f3nico.\nEn 1921 declarouse Monumento Nacional a Igrexa de Santa Comba de Bande. En 1944 declarouse Monumento Hist\u00f3rico Art\u00edstico a ponte de Ponte Pedri\u00f1a, de orixe romana, asolagada ese mesmo ano polo encoro das Conchas.\nNa antiga igrexa de Ba\u00f1os destapouse unha l\u00e1pida coa inscrici\u00f3n \"Alepio de 19 anos morto en Cristo no ano 545\", que na actualidade tam\u00e9n se atopa depositada no museo ourens\u00e1n e se considera como unha das m\u00e1is antigas que se co\u00f1ecen dun enterramento cristi\u00e1n.\nEconom\u00eda.\nA agricultura ocupa o 50 % da poboaci\u00f3n, que se complementa co gando ovino e vac\u00fan. Desde a d\u00e9cada de 1930 a poboaci\u00f3n reduciuse a un terzo debido \u00e1 emigraci\u00f3n, primeiro \u00e1 Arxentina e o Uruguai, despois a Venezuela e a partir da d\u00e9cada dos 50 maioritariamente a Europa (Su\u00edza, Francia e Alema\u00f1a).\nLugares de Bande.\nPara unha lista completa de todos os lugares do concello de Bande vexa: [[Lugares de Bande]].\nV\u00e9xase tam\u00e9n.\n[[Categor\u00eda:Bande| ]]\n[[Categor\u00eda:Cidades termais]]\n[[Categor\u00eda:Top\u00f3nimos de concellos galegos con etimolox\u00eda]]"}
{"id": "4460", "revid": "85894", "url": "https://gl.wikipedia.org/wiki?curid=4460", "title": "Entrimo", "text": "Entrimo \u00e9 un concello da provincia de Ourense, pertence \u00e1 comarca da Baixa Limia. En 2014 ti\u00f1a 1323 habitantes, segundo o padr\u00f3n municipal . O seu xentilicio \u00e9 \u00ab\u00bb.\nXeograf\u00eda.\nO concello, de 85,43\u00a0km\u00b2, abrangue 5 parroquias e 18 lugares. Limita ao norte con Melga\u00e7o (Portugal), ao nordeste con Lobeira, ao sueste con de Lobios a trav\u00e9s do r\u00edo Limia (encoro de Lindoso no sur), e ao oeste con Arcos de Valdevez a trav\u00e9s do r\u00edo Barcia e con Castro Laboreiro (Melga\u00e7o).\n\u00c9 un concello de orograf\u00eda monta\u00f1osa, cunha altitude media de 511,4 m sobre o nivel do mar. Ao oeste do concello est\u00e1n as serras do Quinxo, e ao leste a serra de Queguas (extremo Oriental).\nHistoria.\nNa zona hai restos de asentamentos humanos desde a \u00e9poca do megalitismo, como as m\u00e1moas de San Fiz. Da \u00e9poca castrexa son os castros do Monte do Quinxo, a P\u00eda da Moura e o Penedo das Serpes. Antes da romanizaci\u00f3n de Galicia, a zona estaba habitada polos quarquernos.\nA toponimia dos montes Lumiares e Penedo da Facha parece indicar lugares onde se fac\u00edan fogueiras de sinais.\nO top\u00f3nimo Entrimo aparece como Interimi nun documento de concordia do 6 de xaneiro de 1149, entre o bispo Marti\u00f1o de Ourense e o abade Paio de Celanova. O mosteiro de Celanova exerceu dominio xurisdicional sobre varias aldeas durante bastante tempo. O abade era copart\u00edcipe do Rei, e nomeaba xu\u00edces ordinarios e cobraba as rendas.\nO 15 de xaneiro de 1368 a zona a zona foi doada xunto coas de Lobeira, Ara\u00faxo e Abelenda por Henrique II a Xo\u00e1n Rodr\u00edguez de Biedma, principal secuaz dos Trast\u00e1mara. A doaz\u00f3n foi feita antes de que Henrique tivese a coroa nin dominio de Galicia. Posteriormente, a herdanza dos Biedma pasou a mans do Condado de Monterrei. Con todo os Trast\u00e1mara cederon a xurisdici\u00f3n de Entrimo a Diego P\u00e9rez Sarmiento, conde de Santa Marta, pasando despois ao condado de Ribadavia.\nEn marzo de 1608 o rei Filipe III eximiu a Entrimo de cargas militares polo estado constante de alarma debido \u00e1 situaci\u00f3n na fronteira con Portugal. A zona sufriu incursi\u00f3ns, requisas de gando e colleitas e queima de arquivos. Esta exenci\u00f3n foi confirmada o 30 de xullo de 1643 por Filipe IV.\nEn 1909 apareceu en Entrimo o peri\u00f3dico \"Picara\u00f1o\", subtitulado \"Peri\u00f3dico Republicano Radical Revolucionario\".\nPatrimonio.\nEntre o seu patrimonio destaca a igrexa de Santa Mar\u00eda a Real.\nLugares de Entrimo.\nPara unha lista completa de todos os lugares do concello de Entrimo vexa: Lugares de Entrimo."}
{"id": "4461", "revid": "85894", "url": "https://gl.wikipedia.org/wiki?curid=4461", "title": "Lobeira", "text": "Lobeira \u00e9 un concello da provincia de Ourense, pertence \u00e1 comarca da Baixa Limia. Segundo o IGE en 2018 ti\u00f1a 807 habitantes .\nXeograf\u00eda.\nRelevo.\nO concello de 68,9\u00a0km\u00b2 abrangue 8 parroquias. Est\u00e1 situado no suroeste da provincia de Ourense, na marxe dereita do r\u00edo Limia. Abrangue a conca do r\u00edo Grou, que nace na Serra do Leboreiro e desemboca no Limia.\nEst\u00e1 situado ao suroeste da serra de Leboreiro, con cumios de at\u00e9 1.300 m, mentres que a altitude m\u00ednima son 400 m en Cabaleiros.\nClimatolox\u00eda.\n\u00c9 un concello de transici\u00f3n entre o oce\u00e1nico e mediterr\u00e1neo, presente na Galicia meridional. As choivas superan os 2000 mm de precipitaci\u00f3n anual e son m\u00e1is abundantes a medida que aumenta a altitude, polo que dentro do municpio p\u00f3dese distinguir unha zona occidental situada por riba dos 900 metros onde \u00e9 f\u00e1cil chegar \u00f3s 2000 \u2013 2500 mm anuais, e outra vertente oriental de menor elevaci\u00f3n onde se alcanzan os 1500-2000 mm anuais. Na estaci\u00f3n invernal rex\u00edstrase o 38% das choivas anuais. A temperatura media anual \u00e9 de 10.5\u00a0\u00b0C cunha notable oscilaci\u00f3n t\u00e9rmica, xa que no inverno a temperatura media \u00e9 de 4\u00a0\u00b0C e no ver\u00e1n \u00e9 de 19\u00a0\u00b0C.\nHidrograf\u00eda.\nA rede hidrogr\u00e1fica organ\u00edzase en torno os r\u00edos Fragoso, Grou e Limia. O primeiro ten a s\u00faa fonte na serra do Leboreiro, trascorre en direcci\u00f3n N a S e orixina, na s\u00faa confluencia con outros regatos, o Grou, tributario do Limia e principal colector dunha nutrida rede de cursos de auga que nacen no citado cordal. Pola franxa oriental do concello, ba\u00f1ando a parroquia de Monte Longo, pasa o r\u00edo Trasentes que desemboca no Limia na zona do encoro das Conchas.\nVexetaci\u00f3n.\nA zona m\u00e1is alta do concello est\u00e1 desprovista de vexetaci\u00f3n, xa que nos atopamos unicamente con rochas mesturadas con uces, xestas e toxos. Nas ladeiras m\u00e1is baixas podemos atopar carballeiras, bidueiros, freixos e ameneiros.\nComunicaci\u00f3ns.\nA rede viaria do concello red\u00facese a unha serie de cami\u00f1os locais que comunica as s\u00faas parroquias e \u00f3 paso da estrada N-540, que vai de Ourense cara a Portugal e que discorre polo extremo meridional do seu territorio, en paralelo \u00f3 encoro das Conchas.\nHistoria.\nIdade Antiga.\nOs achados arqueol\u00f3xicos ofrecen datos sobre o asentamento do home nestas terras dende o Paleol\u00edtico e da continuidade do poboamento son testemu\u00f1os outros restos que pertencen \u00e1 \u00e9poca das invasi\u00f3ns c\u00e9lticas e romanas. Na parte dereita do Limia asentouse a tribo dos querquenos, establecidos no Aquis Querquennis, sobre a v\u00eda militar que \u00eda de Braga a Astorga.\nIdade Media.\nA finais do s\u00e9culo X, en plena rebeli\u00f3n da nobreza galega contra o rei Ramiro II e m\u00e1is tarde contra Vermudo II, houbo unha forte resistencia en Lobeira. M\u00e1is tarde, xa no s\u00e9culo XII, o rei Afonso VII ver\u00edase obrigado a reprimir os continuos ataques que se produciron contra as propiedades eclesi\u00e1sticas en xeral, e concretamente contra o mosteiro de Celanova.\nO rei Afonso IX no ano 1228 concedeulle a Lobeira, un foro, posteriormente confirmado polos sucesivos monarcas ata Filipe V en 1709 que lles permit\u00eda \u00f3s seus veci\u00f1os gozar da propiedade de todo o que era de xurisdici\u00f3n real, mediante o pago de 300 marabed\u00eds anuais. Ademais exclu\u00edaos do sometemento a calquera outro foro e outorg\u00e1balle-lo dereito de apelar \u00f3 rei en \u00faltima instancia.\nIdade Moderna.\nComo enclave fronteirizo este municipio sufriu entre os anos 1640 e 1668 continuas incursi\u00f3ns dos portugueses que tratando de chegar a Xinzo de Limia e a Celanova instalaron en Lobeira o seu cuartel xeral. Durante a Guerra de Sucesi\u00f3n a poboaci\u00f3n tivo que contribu\u00edr o aloxamento das tropas que se dirix\u00edan a protexer os lugares atacados polos ingleses e polos portugueses, o que, sumado a prohibici\u00f3n de comunicarse e de comerciar con Portugal e \u00f3s desprazamentos a Castela nos tempos da sega, levou o pobo a unha grave crise econ\u00f3mica. Esta situaci\u00f3n fixo que os habitantes de Lobeira invocasen os privilexios concedidos por Alfonxo IX no s\u00e9culo XIII.\nA principios do s\u00e9culo XIX, durante a Guerra da Independencia contra os franceses, creouse o rexemento de Lobeira que loitou contra a invasi\u00f3n francesa en Castela, Vigo, Tui e Portugal; foi tam\u00e9n un lugar de refuxio para os que escapaban dos invasores napole\u00f3nicos, constitu\u00edron a , presidida polo bispo de Ourense Pedro Quevedo y Quintano. Este organismo substitu\u00edu a Xunta Suprema de Galicia e organizou a resistencia en t\u00f3dolos puntos de Galicia, realizando unha intervenci\u00f3n decisiva na defensa da cidade de Vigo. Sendo de facto e de iure a capital de Galicia uns d\u00edas durante xaneiro do ano 1809, pois foi o \u00fanico enclave de Galicia que permaneceu libre da ocupaci\u00f3n francesa, representando \u00e1 Xunta Suprema Central de Espa\u00f1a tras a ca\u00edda de A Coru\u00f1a poucos d\u00edas antes de constitu\u00edrse. Esta Xunta apenas tivo un poder efectivo sobre as provincias de Ourense e Pontevedra, pouco despois a Xunta Suprema de Galicia estableceuse na Coru\u00f1a baixo o control pol\u00edtico do Marqu\u00e9s de La Romana\nIdade Contempor\u00e1nea.\nO actual concello creouse na divisi\u00f3n municipal de 1835, que fusionou os antigos municipios de Lobeira, San Xes de Vilari\u00f1o e parte do de Grou. Un ano despois engad\u00eduselle a parroquia de Santa Comba, compartida esta \u00faltima co concello lim\u00edtrofe de Bande.\nPatrimonio.\nIgrexa de San Marti\u00f1o de Grou.\nDe arquitectura sinxela, o acceso real\u00edzase mediante un arco de medio punto de grandes doelas. A espadana adquire monumentalidade, con corpo de dobres arcos, decoraci\u00f3n avolutada nos extremos e escaleiras de acceso ao campanario. No interior destacan unicamente as figuras de San Marti\u00f1o, San Pedro e San Pablo, O Salvador e a Virxe Milagrosa.\nIgrexa de San X\u00e9s.\nEsta interesante edificaci\u00f3n de estilo barroco tard\u00edo pos\u00fae planta de cruz latina. A fachada \u00e9 austera en decoraci\u00f3n, exceptuando alg\u00fans detalles como a fornela do Santo Patr\u00f3n: San Xes. A\u00ednda as\u00ed, a s\u00faa impresionante torre compensa a devandita sinxeleza. Esta torre de 4 corpos ten dobre campanario e remata en c\u00fapula. No seu interior podemos admirar un espectacular retablo maior de cinco r\u00faas. No ano 1928 a igrexa de San X\u00e9s de Lobeira foi derrubada por un raio, rompendo case toda a torre mais os tellados. Reconstru\u00edrona entre toda a parroquia, formada por seis aldeas: Senderiz, Villari\u00f1o, A Canle, Valdemir, Sabariz e Torneiros.\nErmida do Viso.\nNo Monte do Viso, a 852 m de altitude, est\u00e1 a ermida do Viso, onde se celebra a romar\u00eda do mesmo nome, unha das m\u00e1is importantes da zona. Esta ermida est\u00e1 sobre un antigo poboado castrexo, trat\u00e1ndose dunha cristianizaci\u00f3n de cultos antigos. Na ermida cons\u00e9rvase alg\u00fan resto rom\u00e1nico, as\u00ed como un retablo do s\u00e9culo XVIII. A imaxe da Virxe \u00e9 do finais do s\u00e9culo XIX, e soamente ten talladas a cara e as mans.\nO santuario constit\u00fae un dos poucos expo\u00f1entes do rom\u00e1nico tard\u00edo da comarca. A f\u00e1brica presenta planta rectangular e \u00e1bsida con capela e sancrist\u00eda pegadas. No interior, arco de medio punto sobre columnas acaroadas, con capiteis de motivos vexetais e imposta decorando o arco triunfal. A base da vent\u00e1 prol\u00f3ngase ao exterior con repisa, transform\u00e1ndose en fornela. A sancrist\u00eda constr\u00faese no ano 1717, como indica unha inscrici\u00f3n; \u00e9 de d\u00faas plantas, con vent\u00e1 ata o interior, servindo de tribuna \u00f3 clero.\nA portada do muro \u00e9 rom\u00e1nica, con arco de medio punto e grandes doelas con bolas no intradorso. Nunha das xambas mostra a inscrici\u00f3n \u201cERA MCCCXL\u201d, correspondendo \u00f3s anos 1300 e 1309, na que debeu constru\u00edrse o santuario. A fachada actual sufriu unha reedificaci\u00f3n no ano 1741, labr\u00e1ndose conforma \u00e1 moda barroca unha porta alintelada, resaltada con orelleiras, e fornela coa imaxe p\u00e9trea de Nosa Se\u00f1ora, coroada por anxos.\nCapela das Quintas.\nCapela constru\u00edda en 1728 e dedicada a San Lourenzo. Destaca o seu p\u00f3rtico con vertentes a tres augas soportado por d\u00faas columnnas. Nun lateral destaca un arco tapiado.\nPeto de \u00c1nimas da Vila.\nEste peto de \u00e1nimas est\u00e1 situado na parroquia de San Vicente de Lobeira. A singularidade deste peto de \u00e1nimas \u00e9 que ten un cruceiro detr\u00e1s. Ten un s\u00f3 corpo cun p\u00f3rtico que protexe o peto propiamente dito, onde se sit\u00faa unha fornela de medio punto. O teito do p\u00f3rtico \u00e9 de lousas de pedra a d\u00faas augas, apoiandose en dous piares cuadrangulares sobre dous pedestais sobre bases tam\u00e9n cuadrangulares.\nPetr\u00f3glifos.\nNo concello existen os seguintes petr\u00f3glifos, entre os que destacan: o de Pena Franqueira (entre as parroquias da Fraga e Parada); As Sete Cruces do Rebolar (San Xes de Vilari\u00f1o) e situado a 1.125 msnm e o de Penafiel (monte San Xes-Sabariz-San Xes de Vilari\u00f1o).\nLugares de Lobeira.\nPara unha lista completa de todos os lugares do concello de Lobeira vexa: Lugares de Lobeira."}
{"id": "4462", "revid": "85894", "url": "https://gl.wikipedia.org/wiki?curid=4462", "title": "Lobios", "text": "Lobios \u00e9 un concello da provincia de Ourense, pertencente \u00e1 comarca da Baixa Limia, situado na Raia Seca, na fronteira entre Galicia e Portugal. No ano 2019, segundo o INE, ti\u00f1a 1.678 habitantes, dos cales 839 son homes e 839 mulleres.\nHistoria.\nPrehistoria.\nA primeira evidencia de poboamento humano en Lobios rem\u00f3ntase ao Paleol\u00edtico, como demostran as descubertas arqueol\u00f3xicas na zona de R\u00edo Caldo. A partir de mediados do IV milenio a. C., os primeiros pobos pastores e agricultores establec\u00e9ronse na \u00e1rea, deixando numerosos monumentos megal\u00edticos entre os que destacan as necr\u00f3poles tumularias de San Bieito e a Anta do Couto.\nA presenza dos primeiros pobos metal\u00farxicos, correspondentes ao per\u00edodo Calcol\u00edtico, \u00e9 evidente a partir do 2500 a. C., reflectida en asentamentos con materiais l\u00edticos e cer\u00e1micos. Destaca tam\u00e9n a localizaci\u00f3n das cer\u00e1micas campaniformes\", datadas arredor do 1800 a. C. A Idade do Bronce \u00e9 menos co\u00f1ecida na zona, con achados illados que corresponden coa s\u00faa fase inicial.\nA cultura castrexa, representada polos castros constru\u00eddos en lugares con defensas naturais, est\u00e9ndese dende o s\u00e9culo VI a. C. at\u00e9 o IV d. C. \n\u00c9poca romana.\nA invasi\u00f3n romana do noroeste da pen\u00ednsula Ib\u00e9rica comeza no 215 a. C. nun proceso lento e irregular. A Gallaecia non entrou en conflito directo coas lexi\u00f3ns romanas at\u00e9 case un s\u00e9culo despois, coa incursi\u00f3n de D\u00e9cimo Xunio Bruto Galaico en 137 a. C., culminando despois das campa\u00f1as de Octavio Augusto. A V\u00eda Nova, constru\u00edda durante a dinast\u00eda dos Flavios (Vespasiano, Tito e Domiciano), conectou diversos pobos e cidades, entre elas Aquis Querquennis (Porto Quintela), Aquis Originis (R\u00edo Caldo) e outros centros urbanos, e representa un importante paso no proceso de romanizaci\u00f3n do Noroeste Peninsular. A expansi\u00f3n da econom\u00eda, testemu\u00f1ada pola fundaci\u00f3n de \"villae\", foi un dos principais logros da \u00e9poca.\nIdade Media.\nA Idade Media \u00e9 menos co\u00f1ecida a partir da evidencia arqueol\u00f3xica, ag\u00e1s por alg\u00fans achados dispersos pola comarca. Durante este per\u00edodo, a acci\u00f3n monacal, especialmente a dos beneditinos, foi relevante no proceso de repoboamento. Segundo alg\u00fans, no lugar da Cela naceu San Rosendo, bispo e abade, fundador de mosteiros como o de San Salvador de Celanova.\nCoa independencia de Portugal no s\u00e9culo XII, estas terras convert\u00e9ronse en fronteiras perif\u00e9ricas.\nIdades moderna e contempor\u00e1nea.\nDurante este tempo, houbo varias guerras que afectaron a zona, especialmente o Couto de Arauxo. \nNas guerras carlistas e a Guerra civil espa\u00f1ola, os vellos cami\u00f1os foron empregados para o contrabando, e a solidariedade dos habitantes axudou a quen o precisaba.\nBuscalque foi o primeiro destino do pol\u00edtico e xornalista Lu\u00eds Soto, que se fixo mestre ao seu regreso da emigraci\u00f3n en Arxentina. Tam\u00e9n deu clase en Penosi\u00f1os e Mondariz (1934-1936).\nO exalcalde de Lobios Jos\u00e9 Lamela Bautista, foi nomeado xu\u00edz honorario do Couto Mixto en 2015.\nLobios na cultura popular galega.\nManuel de Sousa da Silva escribiu a seguinte:\n\"L\u00e1 de Lobios de Galliza\"\n\"Vieram para Lindoso\"\n\"Os de gremio valoroso\"\n\"de Ara\u00fajo por guiza\"\n\"Que foi c\u00e1 mui poderoso.\"..\nLugares de Lobios.\nPara unha lista completa de todos os lugares do concello de Lobios vexa: Lugares de Lobios."}
{"id": "4463", "revid": "85894", "url": "https://gl.wikipedia.org/wiki?curid=4463", "title": "Mu\u00ed\u00f1os", "text": "Mu\u00ed\u00f1os \u00e9 un concello do sur da provincia de Ourense, pertencente \u00e1 comarca da Baixa Limia. Limita ao norte con Lobeira, Bande e Porqueira, ao leste con Calvos de Rand\u00edn, ao sur con Portugal e ao oeste con Lobios. Segundo o padr\u00f3n municipal, en 2014 ti\u00f1a 1.622 habitantes .\nXeograf\u00eda.\nO concello, de 109\u00a0km\u00b2, abrangue 12 parroquias. Est\u00e1 a uns 680 metros de altitude, sobre os vales do r\u00edo Limia (encoro das Conchas) e do r\u00edo Salas, \u00e1 beira da fronteira portuguesa. Comparte con este pa\u00eds veci\u00f1o o Parque Natural Baixa-Limia, na Serra do Xur\u00e9s.\nO nome do concello de Mu\u00ed\u00f1os, procede da parroquia de Mu\u00ed\u00f1os. A primeira que se relaciona na lista dos novos concellos que se publica no BOPOR, do 14 de xu\u00f1o de 1836.\nDesde 1997, a capitalidade municipal est\u00e1 situada no lugar de Mugueimes, na parroquia de Mu\u00ed\u00f1os .\nTurismo.\nAmais da gander\u00eda e da agricultura, de vital importancia en toda a Baixa Limia, Mu\u00ed\u00f1os despunta polo turismo, con casas de turismo rural e un albergue \u00e1 beira do encoro das Conchas a car\u00f3n da praia fluvial. Al\u00ed hai instalaci\u00f3ns para practicar deportes acu\u00e1ticos como o pirag\u00fcismo ou a vela. Preto deste lugar hai unhas pozas de augas termais.\nA primeira fin de semana de agosto cel\u00e9brase a festa das sopas do burro cansado.\nPatrimonio.\nO inventario do patrimonio hist\u00f3rico e art\u00edstico do concello aparece indicado no DOGA, n\u00famero 134, do 15 de xullo de 1991.\nCastros:\nA v\u00eda XVIII que vai dende Braga cara a Astorga, atravesa o concello. No encoro das Conchas est\u00e1 o campamento Aquis Querquennis.\nLugares de Mu\u00ed\u00f1os.\nPara unha lista completa de todos os lugares do concello de Mu\u00ed\u00f1os vexa: Lugares de Mu\u00ed\u00f1os."}
{"id": "4464", "revid": "128717", "url": "https://gl.wikipedia.org/wiki?curid=4464", "title": "1949", "text": ""}
{"id": "4465", "revid": "85894", "url": "https://gl.wikipedia.org/wiki?curid=4465", "title": "Negreira", "text": "Negreira \u00e9 un concello da provincia da Coru\u00f1a, pertencente \u00e1 comarca da Barcala. Segundo o IGE, en 2014 ti\u00f1a 7.009 habitantes . O seu xentilicio \u00e9 ou .\nXeograf\u00eda.\nSituaci\u00f3n.\nLinda \u00f3 norte cos concellos da Ba\u00f1a e Santa Comba, \u00f3 sur con Bri\u00f3n, Noia e Outes, \u00f3 leste con Ames e \u00f3 oeste con Outes e Mazaricos. Est\u00e1 comunicado con Santiago de Compostela a trav\u00e9s da estrada AC-543 (Santiago-Bertamir\u00e1ns) e a AC-544, que chega \u00e1 vila de Negreira e segue at\u00e9 Mux\u00eda pola Pereira.\nA vila de Negreira est\u00e1 situada \u00e1 beira do r\u00edo Tambre.\nHistoria.\nNo monte Corz\u00e1n cons\u00e9rvanse meg\u00e1litos. En Espi\u00f1aredo hai un conxunto de m\u00e1moas, con 32 pedras cunhas medidas de 32 metros de di\u00e1metro e 5 de altura. En Logrosa atop\u00e1ronse d\u00faas esculturas antropomorfas en posici\u00f3n hier\u00e1tica, con brazos e mans ben definidos, do ano 1 d.C.. Cons\u00e9rvanse no Museo do Pobo Galego, nunha das salas de Historia de Galicia. Hai restos de poboados castrexos en Bro\u00f1o, Logrosa, Vilach\u00e1n e Xallas.\nO asentamento de Nicraria Tamara (por estar situada \u00e1 beira do Tambre) ten a s\u00faa orixe na idade antiga, vinculado a unha explotaci\u00f3n de minas de prata. En 876 o rei Afonso III o Magno concedeu o feudo de Negreira \u00f3 bispo compostel\u00e1n Sisando. En 979 houbo unha incursi\u00f3n normanda que arrasou a vila, reconstru\u00edda en 1113.\nOs Reis Cat\u00f3licos declararon a vila Foro Real, o que sup\u00f3n a s\u00faa independencia do mando episcopal. Esta concesi\u00f3n foi renovada por Carlos I en 1520.\nCultura.\nPatrimonio.\nO Pazo do Cot\u00f3n, situado \u00f3 p\u00e9 do Cami\u00f1o Real, \u00e9 unha construci\u00f3n dos s\u00e9culos XVII-XVIII, malia estar documentado xa desde moito tempo antes. Ten claustro e tripla arcada na porta da capela, balaustrada barroca e piso superior cunha galer\u00eda de grandes piares.\nEconom\u00eda.\nA econom\u00eda est\u00e1 asentada no sector primario: agricultura e gander\u00eda. Cult\u00edvanse principalmente millo, pataca e cultivos forraxeiros. Unha importante superficie f\u00e9rtil reservase \u00e1 herba camp\u00eda para o gando, maioritariamente vac\u00fan. A gander\u00eda c\u00e9ntrase no bovino, con predominio das frisoas leiteiras. As cooperativas leiteiras da bisbarra fundaron Feiraco, que hoxe \u00e9 unha das maiores empresas leiteiras de capital galego.\nDurante a Guerra civil espa\u00f1ola e a segunda guerra mundial houbo, amais, unha explotaci\u00f3n mineira de tungsteno.\nLugares de Negreira.\nPara unha lista completa de t\u00f3dolos lugares do concello de Negreira vexa: Lugares de Negreira."}
{"id": "4466", "revid": "85894", "url": "https://gl.wikipedia.org/wiki?curid=4466", "title": "Sada", "text": "Sada \u00e9 un concello da provincia da Coru\u00f1a, pertencente \u00e1 comarca da Coru\u00f1a. Segundo o IGE en 2014 ti\u00f1a 15.156 habitantes . O seu xentilicio \u00e9 \u00ab\u00bb e \u00ab\u00bb.\nHistoria.\nIdade Antiga.\nAs orixes de Sada son bastante incertas. Segundo Florencio Vaamonde Lores, remitir\u00edanse a un primeiro asentamento lacustre do que se ter\u00edan achado restos nas Bra\u00f1as. Por\u00e9n, o que si se ten por certo \u00e9 o desenvolvemento sobre a s\u00faa xeograf\u00eda da Cultura castrexa, materializada en oito asentamentos identificados dos que destacan os de Meir\u00e1s, San Amede e, sobre todo, Agra das Arcas. Son castros na s\u00faa maior\u00eda de ocupaci\u00f3n tard\u00eda, profundamente romanizados a partir do s. I d.C. Tam\u00e9n se co\u00f1ecen, m\u00e1is vagamente, se cabe, asentamentos romanos en diferentes puntos, as\u00ed coma dous restos interesantes da s\u00faa civilizaci\u00f3n: unha ara votiva localizada baixo a igrexa de Meir\u00e1s e dedicada ao deus \"Coso Udaviniago\", e unha l\u00e1pida funeraria, empotrada no muro do cemiterio de So\u00f1eiro, que representa a un individuo togado.\nIdade Media.\nAs referencias medievais de Sada conservadas na documentaci\u00f3n son escasas, se ben \u00e9 certo que nunca se realizou investigaci\u00f3n de ning\u00fan tipo sobre este particular. S\u00e1bese da dependencia nobiliaria e eclesi\u00e1stica, concretamente das familias dos Condes de Pr\u00e9saras primeiro, logo dos Andrade, e dos mosteiros das Xubias e, sobre todo, Sobrado, que probablemente posu\u00edra unha granxa en Samoedo dedicada fundamentalmente \u00e1 produci\u00f3n vin\u00edcola.\nAsemade, durante todo o per\u00edodo, sufrir\u00eda, segundo relata Florencio Vaamonde, numerosas invasi\u00f3ns e saqueos: os normandos no 846 e 859, Almanzor no 997 ou o duque de Lancaster no 1379.\nIdade Moderna.\nNon acontece o mesmo coa Idade Moderna. Se xa as fontes son moito m\u00e1is abundantes e ricas, existen, ademais, alg\u00fans estudos que toman a vila sadense por centro, especialmente os de Meijide Pardo sobre a s\u00faa industria. Ademais, contamos xa con datos demogr\u00e1ficos medianamente fiables desde o s. XVI e precisos desde o XVIII, grazas, sobre todo, ao Catastro de Ensenada, que tam\u00e9n nos achega numerosa informaci\u00f3n no eido socio-profesional, econ\u00f3mico e mesmo xeogr\u00e1fico. Hai que destacar a pertenza das parroquias e vila de Sada \u00e1 Xurisdici\u00f3n de Miraflores.\nEntre os s\u00e9culos XVII e XVIII cabe resaltar a forte actividade industrial desenvolvida na vila.\nIndustria t\u00e9xtil.\nNa primeira etapa, entre 1674 e 1762, instal\u00e1ronse f\u00e1bricas t\u00e9xtiles de varios tipos, todas elas promovidas polos flamengos Baltasar de Roo e Adri\u00e1n Kiel, que chegaran a Galicia exiliados do seu pa\u00eds natal.\nNo 1674 fundar\u00edan a f\u00e1brica de enxarcia e lona que, asemade, hab\u00eda ser a m\u00e1is duradeira. Comezaron empregando maioritariamente a persoal especializado de orixe flamenga, mais pronto incorporar\u00edan a boa parte da poboaci\u00f3n sadense, ata o punto de abandon\u00e1rense en boa medida as tradicionais actividades pesqueiras. A gran maior\u00eda dos habitantes da vila e das parroquias lindeiras traballaban na industria, a\u00ednda que os cargos de responsabilidade os segu\u00edan a ocupar os flamengos. A f\u00e1brica prov\u00eda das pertinentes teas e cordeis \u00e1 Real Armada, polo que recibiu numerosos privilexios do rei Carlos II. Co obxecto de garantir a s\u00faa seguridade erguer\u00edanse as bater\u00edas defensivas de Font\u00e1n primeiro e Corbeiroa despois. Esta puxanza quebrar\u00eda \u00e1 morte dos fundadores, a de Roo en circunstancias violentas, pois os seus descendentes non ter\u00edan capacidades nin entendemento entre si para continuar \u00e1 fronte. As\u00ed, a f\u00e1brica rematar\u00eda abandonada ata que a propia Coroa se fixo cargo dela, xa coma \"Real F\u00e1brica de Jarcia y Lona\", revitaliz\u00e1ndoa en gran medida. Non obstante, no 1762 ser\u00eda trasladada a Ferrol, nunha r\u00eda m\u00e1is pechada e, xa que logo, m\u00e1is defendible ante un ataque mar\u00edtimo.\nAproveitando a puxanza da f\u00e1brica de enxarcia e lona, Roo e Kiel puxeran adiante no s\u00e9culo XVII outras d\u00faas empresas similares. En primeiro lugar, no 1674 fundar\u00edan unha f\u00e1brica de manteler\u00eda e lenzos, provedora da Casa Real, introducindo as\u00ed o cultivo do li\u00f1o en Galicia. Once anos despois emprender\u00edan o terceiro reto, a f\u00e1brica de panos, confeccionando produtos de excelente calidade. Tanto que espertaron as iras dos ingleses, que v\u00edan perigar a s\u00faa oligarqu\u00eda comercial neste sector. No 1713, coa morte de Roo, pechaba esta \u00faltima f\u00e1brica, e no 1725, a de manteler\u00eda era trasladada \u00e1 Coru\u00f1a.\nIndustria da salga.\nCo declive da produci\u00f3n t\u00e9xtil e o traslado da Real F\u00e1brica a Ferrol, Sada vivir\u00eda un importante declive econ\u00f3mico, compensado por importantes melloras na sa\u00fade dos veci\u00f1os, que, segundo apunta Joseph Cornide, vi\u00f1an padecendo febres a causa das poluci\u00f3ns emanadas pola empresa. Non hab\u00eda durar esta crise econ\u00f3mica moito tempo. Axi\u00f1a chegar\u00eda un gran n\u00famero de empresarios ou \"fomentadores\" de orixe catal\u00e1 a desenvolver as s\u00faas industrias na nosa xeograf\u00eda. Desde as derradeiras d\u00e9cadas do s\u00e9culo XVIII e durante a primeira metade do XIX establecer\u00edan as s\u00faas f\u00e1bricas nos n\u00facleos de Sada e, sobre todo, Font\u00e1n. Alg\u00fans destes catal\u00e1ns instalados en Sada ser\u00edan Jos\u00e9 e Juan Albanell, Juan Ballester, Francisco Bargall\u00f3, Josep Caminada, Jos\u00e9 Carbonell, Andr\u00e9s e Cayetano Dalmau, Ger\u00f3nimo Estefanell Galup, Francisco Ferrer i Alb\u00e1, Jos\u00e9 Goel, Jos\u00e9 Grau, Juan Lampall\u00e1s, Tom\u00e1s Maristany, Francisco Martic\u00f3, Francisco e Juan Mir\u00f3, Juan Oliver, Juan Ortoll, Daniel e Juan Pasqual Barreras, Francisco Pl\u00e1, Francisco Pull\u00e9s Serra, Jos\u00e9 Torrens i Ros, Ram\u00f3n Tort, Crist\u00f3bal, Francisco e Juan Vidal etc. Varios destes apelidos pervivir\u00edan na antroponimia sadense ata o s\u00e9culo XX, casos de Vidal, Martic\u00f3 e Maristany.\nA chegada dos catal\u00e1ns supu\u00f1a para Sada a recuperaci\u00f3n dun sector fundamental da s\u00faa econom\u00eda: o pesqueiro. As\u00ed, os \"mareantes\" pasaban a traballar para as f\u00e1bricas de salga, asinando contratos que os vinculaban a eles. O nivel cuantitativo das produci\u00f3ns ser\u00eda moi alto.\nIdade Contempor\u00e1nea.\nNo 1812 produciuse un cambio significativo na nosa historia: no marco do fervor liberal conform\u00e1ronse os novos concellos, agrupando as antigas parroquias. No de Sada conflu\u00edron as oito actuais m\u00e1is a de San Xo\u00e1n de Lubre, posteriormente adherida ao de Bergondo. Poucos datos hai sobre eses anos. S\u00e1bese do papel significativo de Sada na Guerra de Independencia espa\u00f1ola, durante a cal recobraron as s\u00faas funci\u00f3ns defensivas os castelos de Font\u00e1n e Corbeiroa e na que, supostamente, o rexedor da Xurisdici\u00f3n de Miraflores (\u00e1 que Sada pertenc\u00eda) Manuel Colmelo Freire de Andrade protagonizou unha gran xesta, segundo nos refire Lugr\u00eds Freire. O 1 de xu\u00f1o do 1809 chegaron \u00e1 vila un oficial franc\u00e9s e vinte soldados a cabalo, solicitando a Manuel Colmelo que lles proporcionase unha lancha para cruzar a r\u00eda. Colmelo as\u00ed o fixo, mais, xa de cami\u00f1o, retirou unha t\u00e1boa da embarcaci\u00f3n, afund\u00edndoa. Esta acci\u00f3n ser\u00eda decisiva, segundo Lugr\u00eds Freire, para a inmediata vitoria contra os franceses na batalla de Ponte Sampaio.\nO per\u00edodo Isabelino e o Sexenio Democr\u00e1tico.\nApenas hai documentaci\u00f3n algunha sobre a primeira metade do s\u00e9culo XIX. Os libros de actas m\u00e1is antigos que se conservan corresponden aos anos 50. Daquela a Casa Consistorial estaba situada na parroquia de Mondego, o que suscitou a cr\u00edtica de varios Alcaldes que entend\u00edan deb\u00eda estar na vila. Tal localizaci\u00f3n vi\u00f1a motivada polos intereses das importantes familias que ti\u00f1an a s\u00faa residencia naquela parroquia. A pol\u00edtica municipal obedec\u00eda, as\u00ed no per\u00edodo Isabelino coma nos posteriores, aos cambios que se produc\u00edan, v\u00eda alzamento primeiro, v\u00eda elecci\u00f3n despois, a nivel estatal. As\u00ed, coa Revoluci\u00f3n do 1868, constit\u00faese unha Corporaci\u00f3n democr\u00e1tica, liderada polo republicano Salvador Casanova Mart\u00ed, pero que en breve foi substitu\u00edda, logo das primeiras elecci\u00f3ns por sufraxio universal masculino no 1869, por outra de car\u00e1cter liberal, con Jos\u00e9 Benito Posse y Aguiar coma Alcalde, que repetiu mandato no 1871. Jos\u00e9 Benito Posse era o se\u00f1or do pazo de Santa Mar\u00eda de Sada, e un paradigma m\u00e1is do peso que segu\u00edan a ter as vellas elites na sociedade decimon\u00f3nica, e que persistiu ata mediados do s\u00e9culo XX. No 1873, coa proclamaci\u00f3n da I Rep\u00fablica, en Sada triunfaba a tendencia federal, con Casimiro L\u00f3pez G\u00e1ndara, chegando a ser declarado o concello coma cantonal logo do pronunciamento militar do 1874. Tomaba posesi\u00f3n da alcald\u00eda o conservador Francisco Posse Nicolich, fillo de Jos\u00e9 Benito, traslad\u00e1ndonos as\u00ed dun per\u00edodo, o do Sexenio Democr\u00e1tico, a outro novo, a Restauraci\u00f3n Borb\u00f3nica.\nA Restauraci\u00f3n Borb\u00f3nica.\nNa Sada da Restauraci\u00f3n borb\u00f3nica en Espa\u00f1a cre\u00e1ronse dous bloques ou familias pol\u00edticas ben diferenciadas. Por unha banda a liberal, composta maioritariamente por propietarios rendistas do rural e liderada polo facendado de So\u00f1eiro Antonio Dom\u00ednguez Fari\u00f1a. Da outra banda estaban os conservadores, provenientes dun \u00e1mbito m\u00e1is urbano e liderados durante un longo per\u00edodo por \u00c1ngel L\u00f3pez Vidal. Ambos grupos pol\u00edticos alternar\u00edanse \u00e1 fronte do Concello, non sen manteren numerosas confrontaci\u00f3ns. Estaban ao servizo de redes clientelares moi afondadas nas parroquias. Hai que destacar, contra o final do per\u00edodo (1922), a tra\u00edda desde A Coru\u00f1a do kiosko La Terraza, sublime mostra do modernismo galego.\nA Ditadura de Primo de Rivera.\nDurante a ditadura de Primo de Rivera produc\u00edronse alg\u00fans feitos de significaci\u00f3n, coma a chegada do tranv\u00eda, a construci\u00f3n das escolas de \"Sada y Sus Contornos\", sufragada pola sociedade hom\u00f3nima de Nova York, ou, no eido cultural, a publicaci\u00f3n, nos anos 1925 e 1926, da revista \"Mari\u00f1ana\", dirixida por Eduardo Garc\u00eda Ramos e na que destacou coma colaborador o xornalista Manuel L. Freire-Calvelo. Os rexedores m\u00e1is importantes do per\u00edodo ser\u00e1n Manuel Dopico Otero e Enrique L\u00f3pez Hern\u00e1ndez, ambos de car\u00e1cter populista, en consonancia co propio r\u00e9xime.\nA Segunda Rep\u00fablica.\nLogo do triunfo republicano na maior\u00eda das cidades nas elecci\u00f3ns municipais do 1931, proclamouse a II Rep\u00fablica, e en Sada constitu\u00edase a nova Corporaci\u00f3n, integrada por membros da ORGA e encabezada por Justo Rodr\u00edguez P\u00e9rez. Ao ano seguinte este dimitir\u00eda, sendo elixido no seu lugar Antonio Fern\u00e1ndez Pita. Mais o verdadeiro protagonismo neste per\u00edodo non o van ter as instituci\u00f3ns pol\u00edticas, sen\u00f3n o amplo entramado asociativo que compu\u00f1an os diversos sindicatos ligados \u00e1 CNT (Sindicato de Oficios Varios de Sada, Sindicato de Profesiones Varias de Meir\u00e1s, La defensa del agricultor, de So\u00f1eiro, Sindicato de Oficios Varios y Campesinos de Carnoedo, Sindicato Campesino de Mondego e Uni\u00f3n Campesina de Osedo y sus Contornos), agrupaci\u00f3ns agraristas, centros culturais (Ateneo de Cultura Pol\u00edtica y Social etc.) e partidos pol\u00edticos (ORGA, PRRS, UR, IR, PRR, CEDA, PG, PSOE e PCE). Os sindicatos, especialmente os de Sada e Meir\u00e1s, mantiveron importantes conflitos con propietarios e empresarios. Asociaci\u00f3ns coma o Ateneo de Cultura Pol\u00edtica y Social, promoveron actividades encami\u00f1adas \u00e1 difusi\u00f3n cultural e \u00e1 ilustraci\u00f3n da clase obreira, coa celebraci\u00f3n de conferencias e tertulias, a realizaci\u00f3n de excursi\u00f3ns etc.\nA Guerra Civil e o Franquismo.\nMais todo isto virase abaixo tralo golpe militar de xullo do 1936. En Sada terase co\u00f1ecemento da nova o mesmo d\u00eda 18. Jos\u00e9 Monzo R\u00edos, Presidente do Sindicato de O.V., Secretario da CNT en Sada e cabeza da agrupaci\u00f3n local da FAI, dirixir\u00e1 unha expedici\u00f3n de tres cami\u00f3ns \u00e1 Coru\u00f1a co obxecto de conseguir armas para a defensa de Sada, mais estas lles ser\u00e1n negadas. As\u00ed, os falanxistas, dirixidos por Oliete, tomar\u00e1n a vila o d\u00eda 23, comezando as\u00ed o calvario de moitos que, por non compartiren as ideas pol\u00edticas do novo r\u00e9xime, ter\u00e1n que se agochar ou fuxir. O alcalde Fern\u00e1ndez Pita ser\u00e1 encarcerado e sometido na Coru\u00f1a a un consello de guerra sumar\u00edsimo que o condenar\u00eda a morte, sendo executado o 27 de novembro dese mesmo ano. En Sada ser\u00edan paseados numerosos sindicalistas.\nComezaba unha etapa de profunda decadencia. Para mostra, os datos demogr\u00e1ficos, que situaban \u00e1 poboaci\u00f3n sadense en 8.700 habitantes para o 1935 e en menos de 7.000 vinte anos despois. Motivo deste descenso foi a emigraci\u00f3n primeiro a Am\u00e9rica e logo a Europa. No eido econ\u00f3mico cabe destacar, en contraste, o auxe do sector pesqueiro nos anos 60 e a pervivencia das conserveiras, as\u00ed coma a instalaci\u00f3n de numerosas telleiras nas Bra\u00f1as.\nCultura.\nTop\u00f3nimo.\n\"Sada\" \u00e9 un top\u00f3nimo do cal se desco\u00f1ece a s\u00faa orixe mais ent\u00e9ndese que \u00e9 de orixe latina. Est\u00e1 constatado que aparece no s\u00e9culo XIII.\nPatrimonio.\nPatrimonio arqueol\u00f3xico.\nHoxe cons\u00e9rvanse:\nPatrimonio arquitect\u00f3nico.\nO patrimonio arquitect\u00f3nico conservado \u00e9 escaso en comparaci\u00f3n co que exist\u00eda hai poucos anos. A especulaci\u00f3n urban\u00edstica e a pouca concienciaci\u00f3n levou \u00e1 desaparici\u00f3n de numerosos vestixios arqueol\u00f3xicos ou arquitect\u00f3nicos de car\u00e1cter as\u00ed popular coma modernista.\nPazos e quintas.\nNeste apartado cabe resaltar a recente desaparici\u00f3n (no ano 2006) da decimon\u00f3nica \"Casa Campanioni\", en Riovao, soberbia edificaci\u00f3n rodeada por un xard\u00edn franc\u00e9s; e a \"Casa do Sarxento\", en Meir\u00e1s. Foron derrubadas para constru\u00edren un edificio de pisos e unha urbanizaci\u00f3n respectivamente.\nArquitectura popular.\nDentro da chamada arquitectura popular destacan numerosas vivendas de tipolox\u00eda mari\u00f1eira nas \u00e1reas da Tenencia e Font\u00e1n, ambas na parroquia de Sada. Asemade, existen moitas outras de car\u00e1cter campesi\u00f1o esparexidas polas oito parroquias, con especial relevancia, pola s\u00faa antig\u00fcidade, algunhas de Mondego.\nOutros elementos arquitect\u00f3nicos de importante presenza son os h\u00f3rreos de tipolox\u00eda mari\u00f1\u00e1, \u00e9 dicir, de madeira. Atopamos exemplos notables en toda a xeograf\u00eda do concello, destacando un do Tarabelo (Sada) en forma de \"L\" e outro de Samoedo (Sada) de cinco pes.\nEn Meir\u00e1s cons\u00e9rvanse en estado absolutamente ruinoso os restos dun mu\u00ed\u00f1o de vento circular e de grande altura, que d\u00e1 nome a toda a zona. Asemade, son varios os mu\u00ed\u00f1os de auga que, en mellores ou peores condici\u00f3ns, chegaron a n\u00f3s, coma o do Tarabelo ou o das Meilanas.\nPatrimonio natural.\nO patrimonio natural sadense aparece igualmente deturpado pola acci\u00f3n humana, debido a unha antropizaci\u00f3n da paisaxe totalmente inconsciente e desordenada, que obedece a intereses econ\u00f3micos e non a criterios ecol\u00f3xicos e est\u00e9ticos.\nLugares de Sada.\nPara unha lista completa de todos os lugares do concello de Sada vexa: Lugares de Sada."}
{"id": "4467", "revid": "85894", "url": "https://gl.wikipedia.org/wiki?curid=4467", "title": "Oleiros", "text": "Oleiros \u00e9 un concello da provincia da Coru\u00f1a, pertencente \u00e1 comarca da Coru\u00f1a. Segundo o IGE no 2018 ti\u00f1a 35.559 habitantes . O seu xentilicio \u00e9 \u00ab/oleiresa\u00bb.\nXeograf\u00eda.\nLimita ao norte coa r\u00eda de Ares, ao leste cos concellos de Sada e Bergondo, ao sur cos de Cambre e Culleredo e ao oeste co concello da Coru\u00f1a e coa r\u00eda do Burgo, da cal abrangue a costa da marxe dereita oposta \u00e1 da cidade da Coru\u00f1a. Est\u00e1 situado no interior da unidade xeogr\u00e1fica chamada \"Xistos Cristalinos de Bergondo\", creada no Prec\u00e1mbrico.\nToponimia.\nSegundo o Padre Sarmiento o top\u00f3nimo Oleiros fai referencia \u00e1s olas en que se celebraban antigamente os soterramentos.\nHistoria.\nDa \u00e9poca da cultura castrexa cons\u00e9rvanse trece castros:\nDa Idade Media cons\u00e9rvanse poucos restos, entre eles at\u00f3pase a Igrexa Rom\u00e1nica de Dexo do s\u00e9culo XII consagrada polo arcebispo Xelmirez no ano 1108.\nO castelo de Santa Cruz est\u00e1 situado nun illote na enseada do mesmo nome, no Porto de Santa Cruz. Foi mandado constru\u00edr por Diego das Mari\u00f1as no s\u00e9culo XVI para completar o sistema defensivo da ba\u00eda coru\u00f1esa, xunto co castelo de Santo Ant\u00f3n, o castelo de San Diego e o castelo de Santo Amaro. No s\u00e9culo XIX foi mercado pola familia Quiroga-Pardo Baz\u00e1n. En 1939 foi doado pola filla de Emilia Pardo Baz\u00e1n \u00e1 arma de cabaler\u00eda para organizar colonias dos orfos de guerra civil ata 1978. O castelo quedou abandonado ata 1989 cando foi mercado polo concello. O Castelo de Santa cruz est\u00e1 declarado Ben de Interese Cultural. Actualmente \u00e9 o Centro de Extensi\u00f3n Universitaria e Divulgaci\u00f3n Ambiental de Galicia\nDemograf\u00eda.\n\u00c9 o segundo concello m\u00e1is poboado da comarca da Coru\u00f1a e o d\u00e9cimo concello galego en poboaci\u00f3n. \nEconom\u00eda.\nA econom\u00eda de Oleiros estivo durante s\u00e9culos centrada no sector agrario, gandeiro e pesqueiro. No porto de Lorb\u00e9 existe unha das depuradoras de mexill\u00f3ns m\u00e1is importantes de Galiza.\nA proximidade \u00e1 cidade da Coru\u00f1a fixo medrar a poboaci\u00f3n do concello que pasou dunha etapa de cidade dormitorio, nas zonas m\u00e1is pr\u00f3ximas, e de ocio preto das praias. Oleiros \u00e9 agora un concello residencial e de alta calidade de vida. O concello ten m\u00faltiples urbanizaci\u00f3ns, zonas de vivendas e equipamento residencial. Nos \u00faltimos anos constru\u00edronse zonas verdes, zonas peon\u00eds e infraestruturas para mellorar a vida diaria no concello. O novo acceso ao concello \u00e9 a V\u00eda \u00e1rtabra (AG-13), estrada de alta capacidade que ligar\u00e1 o concello coa autoestrada AP-9.\nPatrimonio.\nO museo dos Oleiros forma parte do Centro Cultural As Torres de Santa Cruz, unha das m\u00e1is importantes escolas de cer\u00e1mica popular. Acolle unha colecci\u00f3n \u00fanica en Europa de cer\u00e1mica popular, e \u00e9 sede dunha das feiras m\u00e1is importantes de cer\u00e1mica tradicional de Espa\u00f1a, que cada ano acolle centos de ceramistas que expo\u00f1en as s\u00faas pezas.\nLugares.\nPara unha lista completa de todos os lugares do concello de Oleiros vexa: Lugares de Oleiros."}
{"id": "4468", "revid": "85894", "url": "https://gl.wikipedia.org/wiki?curid=4468", "title": "Culleredo", "text": "Culleredo (AFI: ) \u00e9 un concello galego da provincia da Coru\u00f1a. Pertence \u00e1 comarca da Coru\u00f1a e est\u00e1 situado na \u00e1rea central da provincia, na comarca da Coru\u00f1a, no extremo sur da r\u00eda do Burgo, no ano 2014 ti\u00f1a 29.434 habitantes distribu\u00eddos en 62,3 km\u00b2. O seu xentilicio \u00e9 ou .\nNeste concello at\u00f3pase localizado o aeroporto de Alvedro, un dos tres aeroportos de Galicia. E ese mesmo nome, Alvedro, era o que recib\u00eda o concello antigamente.\nXeograf\u00eda.\nSituaci\u00f3n.\nLimita ao norte cos concellos da Coru\u00f1a e de Oleiros e a r\u00eda do Burgo, ao oeste co de Arteixo, ao leste co de Cambre e ao sur co de Carral, co concello da Laracha da comarca de Berganti\u00f1os e co concello de Cerceda da comarca de Ordes.\nOrograf\u00eda e hidrograf\u00eda.\nO concello est\u00e1 presidido polo monte Xalo (572 m) no extremo sur do mesmo, e a partir del vanse sucedendo vales e pequenos outeiros ata o nivel do mar na r\u00eda do Burgo. Os vales est\u00e1n sucados polo r\u00edo Vali\u00f1as e o rego de Trabe, todos eles pertencentes \u00e1 conca do r\u00edo Mero que desemboca na r\u00eda do Burgo.\nClima.\nClim\u00e1ticamente at\u00f3pase no mesmo clima que o resto de Galicia, de tipo oce\u00e1nico europeo, con temperaturas suaves e gran cantidade de precipitaci\u00f3ns.\nDemograf\u00eda.\nA poboaci\u00f3n a 1 de xaneiro de 2019 era de 30.402 habitantes, 14.635 homes e 15.717 mulleres, segundo o IGE.\nNa gr\u00e1fica p\u00f3dese apreciar claramente o forte incremento de poboaci\u00f3n a partir de 1970 debido \u00e1 s\u00faa condici\u00f3n de cidade dormitorio asociada \u00e1 cidade da Coru\u00f1a.\nXentilicio : .\nEconom\u00eda.\nEste \u00e9 un municipio fortemente influenciado pola s\u00faa proximidade \u00e1 cidade da Coru\u00f1a, o que provoca que as parroquias lim\u00edtrofes coa cidade estean moi urbanizadas, achegando a parroquia de Rutis 13.392 habitantes e a do Burgo 8.216 \u00e1 poboaci\u00f3n municipal no ano 2008. Estas parroquias est\u00e1n na s\u00faa meirande parte habitadas por xente moza que desenvolve as s\u00faas actividades profesionais na cidade da Coru\u00f1a ou nos pol\u00edgonos industriais das s\u00faas aforas. En cambio, as outras parroquias son semirrurais e a poboaci\u00f3n est\u00e1 integrada por persoas de maior idade en proporci\u00f3n e, en moitos m\u00e1is casos est\u00e1 dedicada \u00f3 sector primario. Dentro deste segundo grupo de parroquias cabe distinguir dous grupos, o formado por Almeiras e Culleredo, grandemente influenciados pola presenza do aeroporto de Alvedro e do pol\u00edgono industrial do mesmo nome. Concentradas no sector secundario, a primeira, e nos servizos institucionais, como capital do municipio (en Tarr\u00edo, na parroquia de Culleredo), e no sector gandeiro, a segunda. Por outro lado todas as demais est\u00e1n orientadas cara \u00f3 sector primario, a\u00ednda que tam\u00e9n sexa importante a presenza nelas de moitas segundas residencias de cidad\u00e1ns da Coru\u00f1a.\nInfraestruturas e transporte.\nEn canto \u00e1s comunicaci\u00f3ns, atravesan o municipio as autoestradas AP-9 (A Coru\u00f1a-Santiago-Vigo-Portugal) e A-6 (Madrid-A Coru\u00f1a); as li\u00f1as de tren a Santiago de Compostela, Madrid e Lugo; a N-550 A Coru\u00f1a-Tui, a AC-400 Muros-Sigr\u00e1s e a AC-211 San Pedro de N\u00f3s-A Pasaxe. Tam\u00e9n ten o aeroporto de Alvedro no termo municipal.\nHistoria e cultura.\nO Burgo de Faro, nome que recib\u00eda o concello nun principio, cobrou forza co traslado de moitos habitantes da Coru\u00f1a que pretend\u00edan protexerse das incursi\u00f3ns normandas. A prosperidade veu acompa\u00f1ada da instalaci\u00f3n dos templarios e a construci\u00f3n de aceas por parte do mosteiro de Sobrado.\nAfonso VIII ordenara repoboar a cidade da Coru\u00f1a e o Burgo inicia o seu declive pasando a depender dos Andrade, conserv\u00e1ndose unha das s\u00faas torres en Celas.\nToponimia.\nA terminaci\u00f3n do concello en -redo, \u00f3 igual que moitos outros top\u00f3nimos, fai referencia a nomes xerm\u00e1nicos de posuidores, como Guimaredo ou Recaredo.\nPatrimonio arqueol\u00f3xico e arquitect\u00f3nico.\nTuristicamente este municipio ten interesantes espazos e edificios:\nConta con diversas rutas de sendeirismo organizadas polo Concello por todo o municipio, moitas veces tem\u00e1ticas. A destacar entre estas as dos mu\u00ed\u00f1os, as das fontes e as das panader\u00edas.\nS\u00edmbolos.\nO concello ten como motivo principal do seu escudo a imaxe da ponte do Burgo, como queda definido na s\u00faa descrici\u00f3n: \"En campo de prata unha ponte de tres ollos a d\u00faas augas de ouro, mazonado e perfilado de sable sobre ondas de azur e prata superado dunha cruz patada de goles acompa\u00f1ada a cada lado dunha vieira de prata perfilada de azur. Ao timbre coroa real pechada.\"\nPol\u00edtica e goberno.\nDende 1983 o seu alcalde foi Julio Sacrist\u00e1n, que gobernou de forma continua ata a s\u00faa retirada o 26 de outubro de 2017, d\u00eda no que presentou a s\u00faa renuncia por motivos persoais. Foi substitu\u00eddo por Jos\u00e9 Ram\u00f3n Rioboo o 7 de novembro de 2017.\nLugares de Culleredo.\nPara unha listaxe completa de t\u00f3dolos lugares do concello de Culleredo vexa: Lugares de Culleredo."}
{"id": "4469", "revid": "5312", "url": "https://gl.wikipedia.org/wiki?curid=4469", "title": "1961", "text": "1961 (MCMLXI) foi un ano com\u00fan comezado en domingo segundo o calendario gregoriano.\nEste ano foi declarado o Ano Mundial da Semente pola ONU.\nOutros.\nHistoria ano a ano"}
{"id": "4470", "revid": "15490", "url": "https://gl.wikipedia.org/wiki?curid=4470", "title": "Alfoz", "text": "Alfoz \u00e9 un concello da provincia de Lugo, pertencente \u00e1 comarca da Mari\u00f1a Central. O seu xentilicio \u00e9 ou .\nXeograf\u00eda.\nSituaci\u00f3n.\nO concello ten unha superficie de 78\u00a0km\u00b2. Limita ao norte co concello de Foz, ao leste co de Mondo\u00f1edo, ao sur co de Abad\u00edn e ao noroeste co do Valadouro.\nOrograf\u00eda.\nNa xeograf\u00eda de Alfoz perc\u00edbense d\u00faas partes principais: no sur, unha zona monta\u00f1osa na que est\u00e1n as serras de Toxiza e do Xistral (cunha altitude m\u00e1xima de 1046 m); a segunda zona o val do r\u00edo Ouro con terras f\u00e9rtiles e abundantes precipitaci\u00f3ns. E, entre ambas, unha zona de transici\u00f3n onde as altitudes descenden por debaixo dos 250 m.\nA altitude media oscila entre os 180 m de Lagoa e os 200 m de Mor, ata os montes Leboreiro con 672 m, Pico da Pena Muneite (674 m) ou monte Queimado (763 m). Outros cumios son Pena do Boi (600 m), o Arnela (452 m), A Frouxeira (427 m), Pedrouso (588 m), Pico da Pedra (637 m), Pico Silloso (574 m) e T\u00e1boa do Souto (354 m).\nHidrograf\u00eda.\nO r\u00edo Ouro nace na serra do Xistral. Afluentes seus son o Beloi e Covas (pola dereita), Ferreira e Bao (pola esquerda).\nClima.\nO clima \u00e9 suave pola situaci\u00f3n de abrigo que presenta o municipio respecto aos ventos reinantes. As temperaturas oscilan entre os 17\u00a0\u00b0C no mes m\u00e1is quente e os 7,5\u00a0\u00b0C nos m\u00e1is fr\u00edos. Este clima benigno favorece a vexetaci\u00f3n dos seus vales, onde predominan as especies de repoboaci\u00f3n como o pi\u00f1eiro e o eucalipto.\nDemograf\u00eda.\nO concello de Alfoz ten 1.903 habitantes segundo o censo do 2014, e un movemento demogr\u00e1fico regresivo dende o censo de 1900. A densidade de poboaci\u00f3n situ\u00e1base en 2012 nos 25,92 hab./km\u00b2. A taxa de natalidade \u00e9 baixa (inferior ao seis por mil) e a taxa de mortaldade \u00e9 alta (superior ao doce por mil). Polo tanto, o crecemento vexetativo \u00e9 negativo e a poboaci\u00f3n ten un progresivo envellecemento, onde o 36,33 % dos habitantes son maiores de 65 anos.\nHistoria.\nSegundo o historiador Jos\u00e9 Villaamil Castro, o Castro de Ouro foi o antigo \"Burio\", ou o despois chamado \"Ourio\". Amor Meil\u00e1n asegura como indubidable que o territorio do castro foi reedificado por Mamed Vistremiro, quen o herdara do presb\u00edtero Teodisedo. \u00c1 s\u00faa morte pasou a varios sobri\u00f1os at\u00e9 que foi vendido, polos herdeiros arruinados, a Gutier Ganimir e, m\u00e1is tarde, ao Bispo de Mondo\u00f1edo, Armentario (983 - 1011). Nesta \u00e9poca in\u00edcianse os litixios entre o concello e o prelado. Estes preitos foron resoltos pola Coroa no s\u00e9culo XV a favor do concello. Xa na \u00e9poca de Don Sancho II (1065 - 1072), as diferenzas foron en aumento, estiveron resoltas momentaneamente polo acordo entre o bispo \u00c1lvaro I G\u00f3mez, o Concello e o Alcalde de Castro. Mais non todo queda a\u00ed. Un p\u00e1rroco da principios do s\u00e9culo XX testemu\u00f1aba que estaba recollido na documentaci\u00f3n (do ano 897) que no ano 747 a parroquia de San Vicente da Lagoa quedara en testamento ao ent\u00f3n bispo Odoario xunto coa Vila Centoia. En 1220 Afonso IX concedeulle a Alfoz o foro de Benavente.\nO Castro de Ouro foi denominada naquel ent\u00f3n capital do concello, pero no ano 1990 trasladouse \u00e1 Seara (no concello de Mor). O Castro de Ouro ten grande importancia na historia de Galicia, xa que nunha das casas da aldea foi preso, logo de varios anos de enfrontamento cos partidarios dos Reis Cat\u00f3licos, o Mariscal Pardo de Cela, quen estivo reducido na fortaleza da Frouxeira por Fernando de Acu\u00f1a (primeiro gobernador dos Reis Cat\u00f3licos en Galicia). Al\u00ed resistiu at\u00e9 que, o d\u00eda 7 de decembro de 1483, foi traizoado por Elvira de Muras e outros vinte e dous criados, abr\u00edndolle as portas da fortaleza a Don Lois Marcos Mudarra, capit\u00e1n do ex\u00e9rcito que a cercaba. Feito prisioneiro \u00e9 conducido at\u00e9 Mondo\u00f1edo, onde foi decapitado o d\u00eda 23 do mesmo mes.\nXa no ano 1840 Alfoz disolveuse para ser integrado no concello do Valadouro, disoluci\u00f3n que durou unicamente un ano, xa que no 1841 volv\u00eda a estar constitu\u00eddo. Finalmente, cabe salientar que o s\u00e9culo XVIII foi para Alfoz unha centuria de notable prosperidade econ\u00f3mica: a\u00ednda no ano 1787 funcionaban 99 teares cunha produci\u00f3n total de 4.066 varas. Igualmente, a agricultura, especialmente no sector vit\u00edcola, alcanzaba pola mesma data unha produci\u00f3n de 977 arrobas.\nEn Alfoz publicouse en 1907 o peri\u00f3dico \"El Guerrillero\".\nCultura.\nToponimia.\nA hip\u00f3tese m\u00e1is empregada \u00e9 que o nome puidera proceder do \u00e1rabe \"al-hawuz\", que en galego medieval indicaba o territorio sobre o que ti\u00f1a xurisdici\u00f3n unha vila ou unha cidade. Alfoz -antes terra chan do Val de Ouro (cf. o lim\u00edtrofe concello do Valadouro)- \u00e9 o nome co que se co\u00f1ece o conxunto do termo municipal sen que corresponda a entidade concreta algunha.\nPatrimonio.\nPatrimonio arqueol\u00f3xico.\nVestixios arqueol\u00f3xicos: Castro de Lagoa en Lagoa; Pena Abaladoira no Pereiro.\nPatrimonio arquitect\u00f3nico.\nDentro da arquitectura relixiosa existen neste concello bos exemplos:\nCon respecto \u00e1 arquitectura civil hai numerosos pazos e casas grandes:\nMenci\u00f3n \u00e1 parte merecen, tanto pola s\u00faa importancia hist\u00f3rica como pola art\u00edstica, o castelo do Castro de Ouro e a Torre de Adel\u00e1n.\nEtnograf\u00eda.\nFestas e celebraci\u00f3ns.\nFeiras:\nFestas e romar\u00edas:\nArtesan\u00eda.\nA artesan\u00eda est\u00e1 representada na tradicional confecci\u00f3n das t\u00edpicas \"zocas\" e na cester\u00eda. En Lagoa ten o seu taller un dos zoqueiros m\u00e1is importantes do territorio galego, Alberto Xeada, quen disp\u00f3n dunha exposici\u00f3n das s\u00faas creaci\u00f3ns no Museo da Zoca, no concello veci\u00f1o de Mondo\u00f1edo. O seu modelo \"Zoca Geada Fashion\" foi presentado na semana da moda \"Mercedes Benz Madrid Fashion Week 2014\". \nGastronom\u00eda\nNo referente \u00e1 gastronom\u00eda, as troitas, o a\u00f1ogoto asado e o lac\u00f3n son os pratos m\u00e1is t\u00edpicos.\nTradici\u00f3n oral.\nNo apartado etnogr\u00e1fico, familiarizouse coa alma popular unha personaxe hist\u00f3rica e lendaria como \u00e9 o Mariscal Pardo de Cela at\u00e9 tal punto que \u00e9 dif\u00edcil discernir entre a lenda e o feito hist\u00f3rico. A\u00ednda as\u00ed, quere a lenda que Pardo de Cela, se\u00f1or da torre de Cela, A Frouxeira e outros lugares, apareza enarborando a cruzada dos Irmandi\u00f1os en contra do centralismo dos Reis Cat\u00f3licos at\u00e9 que, sendo traizoado polos seus criados, que abriron as portas ao ex\u00e9rcito de Mudarra que cercaba a s\u00faa inexpugnable Torre da Frouxeira, foi feito prisioneiro co seu fillo e Pedro Miranda, e finalmente decapitados na praza da catedral de Mondo\u00f1edo, a pesar do indulto que xa conseguira a s\u00faa muller.\nEconom\u00eda.\nSector primario.\nNos \u00faltimos tempos, as explotaci\u00f3ns agrarias son orientadas, sobre todo, ao autoconsumo. Nos \u00faltimos anos reduciuse amplamente a superficie de explotaci\u00f3n..\nAgricultura.\nOs principais cultivos son: millo, patacas, trigo e produtos hortofrut\u00edcolas alternados coas pradeiras.\nGander\u00eda.\nNo sector gandeiro: gado bovino para a produci\u00f3n l\u00e1ctea (no 1995 hab\u00eda 1.924 cabezas) e porcino (401 cabezas no 1995), todos eles en pequenas explotaci\u00f3ns. Hai tam\u00e9n unhas 1.500 cabezas de gado cabalar, a maior parte en estado salvaxe. As hect\u00e1reas dedicadas a pasteiros permanentes son 921, fronte \u00e1s de labrad\u00edo, que suman 444 hect\u00e1reas.\nSilvicultura.\nA industria madeireira \u00e9 actualmente o principal recurso econ\u00f3mico deste concello debido \u00e1 s\u00faa importante superficie arb\u00f3rea, sobre todo de pi\u00f1eiro e eucalipto. Esta materia prima transf\u00f3rmase nos serradoiros que xeran moitos empregos e que est\u00e1n sendo modernizados e adaptados \u00e1 nova tecnolox\u00eda.\nIndustria.\nOutras empresas transcendentes son as relacionadas coa construci\u00f3n, os transformados met\u00e1licos, a montaxe de carrocer\u00edas e a extracci\u00f3n e procesado mineral.\nActualmente, desapareceu case por completo a industria t\u00e9xtil, que no s\u00e9culo XVIII comprend\u00eda 99 teares que fabricaban varas de lenzo para vender f\u00f3ra de Galicia. Por\u00e9n, a\u00ednda contin\u00faan activas varias costureiras repartidas por todo o concello, algunhas con afamada reputaci\u00f3n e cuxa clientela se estende al\u00e9n do territorio galego, como a modista Marisa Su\u00e1rez no Castro.\nDeporte.\nDentro das m\u00faltiples actividades culturais e deportivas que se poden realizar neste concello destacan as rutas de sendeirismo como a Ruta Pardo de Cela que percorre t\u00f3dolos lugares da Mari\u00f1a vinculados co mariscal Pardo de Cela.\nO ciclismo, tanto de ruta como de monta\u00f1a, \u00e9 un dos deportes emerxentes no concello nos \u00faltimos anos debido \u00e1s boas cualidades do terreo, atraendo ciclistas doutras localidades pr\u00f3ximas.\nO equipo de f\u00fatbol local, o Club Deportivo Alfoz, xoga actualmente en Segunda Divisi\u00f3n Auton\u00f3mica, logo de descender na tempada 2013-2014. Disputa os seus partidos como local no Campo de f\u00fatbol Municipal de Alfoz, inaugurado o 2 de agosto de 1981.\nLugares de Alfoz.\nPara unha lista completa de todos os lugares do concello de Alfoz vexa: Lugares de Alfoz."}
{"id": "4471", "revid": "15490", "url": "https://gl.wikipedia.org/wiki?curid=4471", "title": "Burela", "text": "Burela \u00e9 un concello da provincia de Lugo, pertencente \u00e1 Comarca da Mari\u00f1a Central. En 2015 ti\u00f1a 9.580 habitantes. O seu xentilicio \u00e9 , ou .\n\u00c9 o segundo concello m\u00e1is poboado da comarca despois de Foz. Est\u00e1 ba\u00f1ado polo Mar Cant\u00e1brico polo norte e leste. Limita polo oeste co concello de Cervo, e polo sur co de Foz. O seu porto \u00e9 un dos m\u00e1is importantes da costa galega, cunha gran frota pesqueira. A poboaci\u00f3n creceu considerablemente nos \u00faltimos anos do s\u00e9culo XX, pasando dos 7.834 habitantes de 1995 aos 9.660 que ten en 2014. A s\u00faa econom\u00eda bas\u00e9ase principalmente na pesca, destacando a pesca da pescada e do bonito. Como consecuencia desta actividade desenvolveuse tam\u00e9n a industria conserveira de gran calidade. Ademais disto conta tam\u00e9n con cer\u00e1micas, estaleiros, serradoiros e un hospital comarcal.\nAta 1994, cando se segrega, formaba parte de Cervo. Debido \u00e1 gran demanda de persoal para traballar no mar, Burela \u00e9 un concello multicultural, xa que actualmente residen nel comunidades de caboverdianos (establecidos desde hai anos) e recentemente incrementouse a chegada de suramericanos e filipinos.\nXeograf\u00eda.\nO concello de Burela at\u00f3pase na chamada Mari\u00f1a Luguesa e no bordo norte da chaira lucense. En Burela comeza a rasa cant\u00e1brica, superficie ch\u00e1 situada entre o mar e os contrafortes monta\u00f1osos, orixinando un tipo de costa li\u00f1al de longas praias formadas aos p\u00e9s dos cant\u00eds e separadas a mi\u00fado por farall\u00f3ns.\nBurela fai fronteira polo noroeste co concello de Cervo, polo norte co Mar Cant\u00e1brico, polo sueste co concello de Foz, e polo leste co Mar Cant\u00e1brico. A poboaci\u00f3n de Burela distrib\u00faese tan s\u00f3 nunha \u00fanica parroquia chamada Santa Mar\u00eda de Burela.\nHistoria.\nA historia de Burela rem\u00f3ntase aos tempos prerromanos. Os restos m\u00e1is antigos de poboaci\u00f3ns achados na zona corresponden ao Castro de Burela situado na parte extrema do cabo. Foron os habitantes destes castros, a poboaci\u00f3n castrexa, a que deixou un dos emblemas do concello, o \"Torque de Burela\" -que actualmente se atopa no museo Provincial de Lugo-, e que forma parte do escudo de Burela.\nCerca do porto de Burela, durante a construci\u00f3n da lonxa nova, atop\u00e1ronse restos dun hipocausto romano, datado inicialmente entre os s\u00e9culos II e III, cerca do porto de Burela en fase de escavaci\u00f3n.\nPreto dos restos castrexos at\u00f3pase un \"vilaris\" e unha vila romana. Este pequeno asentamento vai dar orixe a unha fregues\u00eda rural que se erixe en parroquia baixo a protecci\u00f3n de Santa Mar\u00eda no 1250, e pertencendo \u00e1 diocese de San Marti\u00f1o de Mondo\u00f1edo.\nBurela estivo baixo xurisdici\u00f3n da igrexa ata que en 1593 Filipe II incorpora \u00e1 Coroa Real a xurisdici\u00f3n do coto redondo de Santa Mar\u00eda de Burela e concede unha carta privilexio a favor do bispo de Mondo\u00f1edo.\nCoa Constituci\u00f3n das Cortes de C\u00e1diz (1812) termin\u00e1ronse as antigas xurisdici\u00f3ns e se\u00f1or\u00edas e xurdiron os novos concellos. Nunha lista de novos concellos publicados en 1835 aparecen os concellos de San Cibrao e o de Nois, pertencendo a parroquia de Burela a este \u00faltimo. Estes dous concellos tan s\u00f3 duraron 5 anos.\nEn 1840 produciuse unha reforma da divisi\u00f3n xudicial e municipal da provincia de Lugo que estableceu o concello de Cervo, ao que pasou a pertencer a parroquia de Burela. A capital do concello quedou establecida en Cervo.\nTramitouse varias veces o expediente para cambiar o nome do concello de Cervo polo Concello de Burela, sen resultado. Finalmente, en 1994 a localidade de Burela separouse de Cervo, constitu\u00edndose en concello.\nDemograf\u00eda.\nCunha poboaci\u00f3n de 9580 habitantes en 2015, Burela supera por primeira vez na d\u00e9cada do 2000 na s\u00faa historia os 9000 habitantes, e situase como o segundo maior concello da comarca despois de Foz e o oitavo da provincia.\nO concello pos\u00fae unha superficie de 7,3\u00a0km\u00b2 e unha densidade de poboaci\u00f3n de 1256,30 hab./km\u00b2, feito que o converte no primeiro concello da provincia de Lugo en densidade, e o cuarto concello galego con maior densidade, tan s\u00f3 despois das cidades da Coru\u00f1a, Vigo e Ourense. Burela constit\u00fae un dos concellos m\u00e1is novos de Galicia, xa que a s\u00faa historia como concello independente rem\u00f3ntase ao ano 1994 cando se segregou do veci\u00f1o Cervo.\nCunha idade media ao redor dos 41 anos, e unha poboaci\u00f3n moza que supera amplamente aos maiores de 65 anos, o concello de Burela \u00e9 un dos concellos m\u00e1is novos de Galicia e o de menor idade media da s\u00faa provincia. As\u00ed mesmo, Burela \u00e9 un dos concellos galegos cunha maior tradici\u00f3n de acollida de estranxeiros, 1193 do total de habitantes, e onde estes se atopan m\u00e1is integrados na sociedade, como exemplo c\u00f3mpre resaltar a s\u00faa comunidade caboverdiana que mora no concello dende hai d\u00e9cadas. A esta comunidade un\u00eduselle m\u00e1is recentemente inmigrantes procedentes de pa\u00edses latinoamericanos, principalmente do Per\u00fa e de Indonesia para traballar na pesca.\nEconom\u00eda.\nO sector pesqueiro ten o seu m\u00e1ximo expo\u00f1ente no porto de Burela, o m\u00e1is importante de todo o Mar Cant\u00e1brico. As especies m\u00e1is importantes neste porto son: a pescada, que sup\u00f3n o 50 % da facturaci\u00f3n da lonxa, o bonito, sendo Burela o porto boniteiro m\u00e1is importante do Cant\u00e1brico e, en menor medida, outras especies do cerco ou arrastre como a xarda, xurelo, sardi\u00f1a etc. Ao amparo da pesca xer\u00e1ronse ao redor de 4.476 postos de traballo cunha frota diversificada en palangre, artesanal, arrastre litoral e boniteira.\nO sector secundario at\u00f3pase representado polas industrias de transformaci\u00f3n da madeira, as cer\u00e1micas, as f\u00e1bricas de xeo, os talleres gr\u00e1ficos e mec\u00e1nicos, os estaleiros e os postos relacionados coa pr\u00f3xima Al\u00famina-Aluminio de San Cibrao, ademais do crecemento do subsector construtivo, en auxe polo desenvolvemento econ\u00f3mico e tur\u00edstico en todo o municipio.\nO sector terciario, en auxe nos \u00faltimos anos, alcanzou un gran desenvolvemento como consecuencia do \"boom\" demogr\u00e1fico, econ\u00f3mico e tur\u00edstico. \u00c9 destac\u00e1bel a existencia do Hospital da Costa, xa que xera un gran n\u00famero de empregos e presta un servizo b\u00e1sico para A Mari\u00f1a.\nComunicaci\u00f3ns.\nEstradas.\nA principal estrada do concello \u00e9 a N-642, co\u00f1ecida como a \"Estrada da Mari\u00f1a\" que vai de Ferrol a Foz. Actualmente bordea a vila de Burela en direcci\u00f3n noroeste-sueste, pois hai varios anos f\u00edxose esta circunvalaci\u00f3n que suprim\u00eda o paso da estrada polo centro da vila, pola Avenida Arcadio Pardi\u00f1as.\nFerrocarril.\nPolo concello de Burela pasa a li\u00f1a de ferrocarril de v\u00eda estreita que vai de Ferrol a Oviedo, pertencente a FEVE. No centro da vila est\u00e1 situada a estaci\u00f3n de ferrocarril de Burela.\nHai catro trens diarios procedentes de Oviedo e Ribadeo con destino a Ferrol, e outros catro en sentido contrario, dous a Ribadeo e os outros dous a Oviedo.\nComunicaci\u00f3ns a\u00e9reas.\nO aeroporto da Coru\u00f1a \u00e9 o aeroporto m\u00e1is pr\u00f3ximo a Burela, situado a 132\u00a0km. Dende este aeroporto hai voos directos a diversas cidades espa\u00f1olas e tam\u00e9n a europeas.\nO aeroporto de Santiago de Compostela est\u00e1 pouco m\u00e1is lonxe que o da Coru\u00f1a, a 159\u00a0km. Hai voos directos a varias cidades espa\u00f1olas peninsulares e insulares, e tam\u00e9n a cidades europeas e americanas.\nO Aeroporto de Asturias est\u00e1 a 136\u00a0km pola estrada N-642. Hai voos directos a varias cidades espa\u00f1olas peninsulares e insulares, e tam\u00e9n a Par\u00eds e Bruxelas.\nLugares de Burela.\nPara unha lista completa de todos os lugares do concello de Burela vexa: Lugares de Burela."}
{"id": "4472", "revid": "15490", "url": "https://gl.wikipedia.org/wiki?curid=4472", "title": "Foz", "text": "Foz \u00e9 un concello da provincia de Lugo, pertencente \u00e1 comarca da Mari\u00f1a Central, sendo a s\u00faa cidade m\u00e1is poboada. Segundo o IGE no 2014 ti\u00f1a 9899 habitantes . O seu xentilicio \u00e9 ou .\nXeograf\u00eda.\nLimita cos concellos de Burela, Barreiros Lourenz\u00e1, Mondo\u00f1edo, Valadouro, Alfoz e Cervo. Est\u00e1 situado na foz do r\u00edo Masma, de onde lle v\u00e9n o top\u00f3nimo.\nNa s\u00faa costa hai diversos areais, como a praia da Rapadoira, Llas, Peiz\u00e1s, Pampillosa, Arealonga, As P\u00f3las, Os Xuncos e Areoura, todas elas Bandeira Azul da UE. Outras praias do concello son Fond\u00e1s e a dos Alem\u00e1ns.\nHistoria.\nExisten restos da cultura castrexa nos castros de Fazouro e Pena do Altar. A zona estaba poboada polos egobarros.\nDurante o s\u00e9culo IX a zona viviu un pulo por mor do establecemento da s\u00e9 episcopal en San Marti\u00f1o de Mondo\u00f1edo.\nNos inicios da Idade Moderna Foz contaba cun importante peirao e cun dos tres estaleiros m\u00e1is importantes de Galicia, dedicado especialmente \u00e1 construci\u00f3n de embarcaci\u00f3ns para a captura de baleas.\nCultura.\nToponimia.\nFoz procede do lat\u00edn vulgar focem, que en lat\u00edn cl\u00e1sico era faucem 'gorxa, paso estreito, fauces', un lugar por onde un r\u00edo desemboca no mar, tam\u00e9n \u00e9 un paso estreito entre monta\u00f1as.\nFestas de interese.\nAmais da feira celebrada os martes, destacan as festas da Virxe do Carme (16 de xullo, patroa dos mari\u00f1eiros) e de San Lourenzo (10 de agosto). O s\u00e1bado anterior ao luns de Pentecost\u00e9s cel\u00e9brase a romar\u00eda do Santo.\nEconom\u00eda.\nFoz \u00e9 unha vila de tradici\u00f3n mari\u00f1eira. A fertilidade da comarca permite a existencia de diversas explotaci\u00f3ns gandeiras e forestais. Na actualidade unha das principais actividades econ\u00f3micas \u00e9 o turismo, debido \u00e1 calidade das diversas praias que hai ao longo da costa.\nA continuaci\u00f3n se mostra unha t\u00e1boa onde se reflicte o paro rexistrado segundo sexo, idade e sector da actividade econ\u00f3mica.\nLugares de Foz.\nPara unha lista completa de todos os lugares do concello vexa: Lugares de Foz."}
{"id": "4473", "revid": "15490", "url": "https://gl.wikipedia.org/wiki?curid=4473", "title": "Lourenz\u00e1", "text": "Lourenz\u00e1 \u00e9 un concello da provincia de Lugo, pertencente \u00e1 comarca da Mari\u00f1a Central. Segundo o IGE, en 2016 ti\u00f1a 2.259 habitantes . O seu xentilicio \u00e9 ou .\nXeograf\u00eda.\nO concello sit\u00faase na comarca da Mari\u00f1a Central, ao norte da provincia de Lugo. Limita ao norte con Foz, ao sur con Riotorto, ao leste con Trabada e Barreiros, e ao oeste con Mondo\u00f1edo. Abrangue catro parroquias: Santa Mar\u00eda, San Xurxo, San Tom\u00e9 e Santo Adrao.\nEstas tres \u00faltimas conforman o Val de Lourenz\u00e1, cun clima id\u00f3neo para a produci\u00f3n hort\u00edcola, desenvolvida nos \u00faltimos tempos coa plantaci\u00f3n masiva da faba de Lourenz\u00e1. Debido \u00e1 proximidade \u00e1 costa Cant\u00e1brica, o clima destaca pola suavidade t\u00e9rmica e a alta humidade ambiental.\nO r\u00edo Vaos, que nace no concello de Mondo\u00f1edo, atravesa o concello de suroeste a noroeste. No lugar de Maz\u00faa \u00faneselle o r\u00edo Bat\u00e1n, que nace en Riotorto, e xa na parroquia de Santa Mar\u00eda desemboca no r\u00edo Masma.\nHistoria.\nA historia destas terras est\u00e1 fortemente vencellada \u00e1 do mosteiro de San Salvador de Lourenz\u00e1, creado no s\u00e9culo X por Osorio Guti\u00e9rrez. Foi de car\u00e1cter familiar at\u00e9 o s\u00e9culo XII, cando pasou a pertencer \u00e1 orde de San Bieito. Acadou o seu maior esplendor cara ao s\u00e9culo XVII, e en 1642 Filipe IV concedeulle a \u00c1lvaro Qui\u00f1ones o marquesado de Lourenz\u00e1. O mosteiro pechou en 1835 por mor da desamortizaci\u00f3n de Mendiz\u00e1bal.\nNo Antigo R\u00e9xime hab\u00eda d\u00faas xurisdici\u00f3ns, O Val de Lourenz\u00e1 e Vilanova de Lourenz\u00e1, pertencentes \u00e1 provincia de Mondo\u00f1edo. Coa creaci\u00f3n dos primeiros concellos mant\u00edvose a divisi\u00f3n. En 1835 O Val inclu\u00eda as parroquias de San Xurxo, San Tom\u00e9 e Santo Adrao, e Vilanova as de Santa Mar\u00eda, Masma, Oir\u00e1n e Couboeira. En 1840 creouse o concello de Lourenz\u00e1, e malia que en 1844 as parroquias do Val reclamaron a segregaci\u00f3n, a Deputaci\u00f3n de Lugo non aceptou.\nA comezos do s\u00e9culo XX minguou moito a poboaci\u00f3n por mor da emigraci\u00f3n, especialmente cara a Cuba. Al\u00ed creouse a sociedade \"Hijos de Lorenzana\", fundada o 24 de abril de 1911, que posteriormente fixo doaz\u00f3ns ao concello para a construci\u00f3n de escolas e a compra do reloxo da Torre.\nPatrimonio.\nMosteiro de San Salvador.\nAs primeiras referencias sobre a s\u00faa existencia son do ano 947. No s\u00e9culo XII pasou a pertencer \u00e1 orde de San Bieito, e en 1505 integrouse na congregaci\u00f3n de San Benito de Valladolid. O 18 de outubro de 1835 desmantelouse a biblioteca do mosteiro, pech\u00e1ndose o mosteiro debido \u00e1 desamortizaci\u00f3n de Mendiz\u00e1bal. En 1878 o claustro principal viuse afectado por un incendio, e en 1910 as estancias foron ocupadas de novo por unha comunidade de monxes, pasando a ser un priorato dependente do mosteiro de Samos. O priorato disolveuse en 1942, sendo traspasadas as dependencias ao bispado de Mondo\u00f1edo, funcionando como Seminario Menor Diocesano at\u00e9 1970.\nSanta Mar\u00eda.\nA igrexa parroquial de Santa Mar\u00eda comezou a constru\u00edrse en 1732 da man de Frei Juan de Samos, sendo rematada por Fernando de Casas Novoa (fachada e parte alta do interior), como ensaio da fachada do Obradoiro da catedral de Compostela. Ten tres naves, con planta de cruz latina e c\u00fapula sobre pendente. O retablo neocl\u00e1sico \u00e9 de Ventura Rodr\u00edguez, e incl\u00fae imaxes de Xos\u00e9 Ferreiro.\nEntre o seu patrimonio hai un retablo renacentista de San Xos\u00e9, o de Santa Xertrude, coa Virxe de Monserrat, unha tapa do sepulcro dun cabaleiro e a l\u00e1pida de Villaroel. Hai d\u00faas capelas: a da Nosa Se\u00f1ora da Valvanera e a da Nosa Se\u00f1ora de Valdeflores, na que se atopa un sartego paleocristi\u00e1n de m\u00e1rmore do s\u00e9culo V. Segundo a tradici\u00f3n, o sartego foi tra\u00eddo polo Conde Santo dunha viaxe a Terra Santa. Nel repousaron os restos de Osorio Gutierres at\u00e9 1968.\nO museo de Arte Sacra foi creado en 1964. Alberga unha importante colecci\u00f3n de pinturas en t\u00e1boa, con escenas dos milagres do Conde Santo, pezas escult\u00f3ricas dos s\u00e9culos XVII e XVIII e un rico e variado n\u00famero de pezas de ouriver\u00eda. Destaca un relicario barroco do s\u00e9culo XVII, situado na sancrist\u00eda da igrexa. Na sala que acollera a biblioteca monacal cons\u00e9rvanse interesantes volumes.\nA capela de San Pedro Fiz da Cazolga foi constru\u00edda en 1940, substitu\u00edndo a antiga de San Fiz, situada no fondo do val e supervivente do mosteiro de San Fiz e os Macabeos, mandada constru\u00edr segundo a tradici\u00f3n polo pai do Conde Santo. Ten un sinxelo retablo barroco popular sen imaxes.\nA capela de Santa Cruz, no barrio da Tilleira, ten planta rectangular cuberta de madeira cunha r\u00fastica anteportada. Sobre a porta, o \"signo paz\", como indicador de pertenza ao mosteiro. Retablo sinxelo e moi popular cunha fornela e nela un crucifixo do s\u00e9culo XVII. Aos lados, Virxe de vestir e talla popular de San Roque, do s\u00e9culo XVI. Segundo a tradici\u00f3n, o Conde Santo, fundador do mosteiro de San Salvador, tirou desde este lugar unha pedra que rodou ata o lugar onde est\u00e1 hoxe situado o mosteiro.\nA capela de Nosa Se\u00f1ora da Gracia foi creada no s\u00e9culo XVIII, ten planta cadrada e est\u00e1 cuberta por unha c\u00fapula va\u00edda. Ten p\u00f3rtico r\u00fastico \u00e1 entrada e, xunto a el, p\u00falpito de pedra sostido por columnas rom\u00e1nicas. Loce o escudo de pedra policromado, cos s\u00edmbolos do mosteiro de San Salvador. Os retablos do interior son neocl\u00e1sicos, e a imaxe de Nosa Se\u00f1ora da Gracia \u00e9 barroca do s\u00e9culo XVIII.\nSan Xurxo.\nO templo parroquial foi constru\u00eddo no s\u00e9culo XVIII sobre edificaci\u00f3ns anteriores, encol dun antigo poboado castrexo, sobre o val de Lourenz\u00e1. Ten planta de cruz latina, con nave, capela maior e sancrist\u00eda \u00e1 esquerda desta. A comezos do s\u00e9culo XX anexion\u00e1ronse d\u00faas capelas laterais. Ante a fachada principal hai un p\u00f3rtico r\u00fastico, e sobre esta unha espadana dun corpo con dous vans. A porta principal ten arco carpanel, coa inscrici\u00f3n \"Es iglesia de refugio\". O presbiterio ten un retablo maior neocl\u00e1sico do s\u00e9culo XIX, feito en Mondo\u00f1edo.\nSan Tom\u00e9.\nO templo parroquial, do s\u00e9culo XVI, foi reformado no s\u00e9culo XVIII e nos \u00faltimos tempos. Ten tres naves separadas por arcos semicirculares con cuberta de madeira. A capela maior \u00e9 cadrada con b\u00f3veda de catro nervios, do s\u00e9culo XVI, apoiados en m\u00e9nsulas. Catro contrafortes na capela maior e, no muro dereito unha pequena espadana dun s\u00f3 van. No alto da fachada, ten gran frontispicio con imaxe de pedra de San Tom\u00e9 Ap\u00f3stolo.\nO presbiterio ten un retablo maior de estilo renacentista, con tres corpos, todos de orde corintia. Unha cartela do retablo sinala o ano de 1667. Nave lateral dereita: retablo de estilo barroco, s\u00e9culo XVIII, procedente da igrexa de San Pedro de Alc\u00e1ntara de Mondo\u00f1edo. Columnas barrocas, salom\u00f3nicas, de notable influencia colonial. Outro retablo barroco rexional, cun s\u00f3 corpo de d\u00faas columnas salom\u00f3nicas do s\u00e9culo XVII.\nA capela da Nosa Se\u00f1ora da O est\u00e1 situada no antigo Real Coto de Canedo, reconstru\u00edda na s\u00faa totalidade en 1962. Conserva un retablo renacentista do s\u00e9culo XVII, con dous corpos, e nela destaca a imaxe da Virxe da Expectaci\u00f3n do Parto, repintada, de finais do s\u00e9culo XVII. Da mesma \u00e9poca son as esculturas de Santo Antonio de Padua e San Miguel Arcanxo, o Pai Eterno. Talla de Santa Catarina de Alexandr\u00eda, de finais do s\u00e9culo XVI.\nA capela de San Xos\u00e9, situada no barrio de Oural, \u00e9 anterior a 1646, se ben sufriu un m\u00ednimo de tres reformas. Ten planta rectangular, espadana dun s\u00f3 corpo e p\u00f3rtico r\u00fastico, ademais da sancrist\u00eda detr\u00e1s do presbiterio. Cuberta de madeira a d\u00faas vertentes, pavimento de lastras e pila de auga bendita de gall\u00f3ns, do s\u00e9culo XVII. Retablo moderno cun San Xos\u00e9, do s\u00e9culo XVII, e un curioso grupo da Virxe impo\u00f1endo a casula de San Ildefonso, da mesma \u00e9poca; Santa B\u00e1rbara, popular; Santa Magdalena; un Santo monxe, s\u00e9culo XVII. Dous floreiros de opalina do s\u00e9culo XIX. Talla do Neno Xes\u00fas, s\u00e9culo XVIII. Na sancrist\u00eda, fermosa casula do s\u00e9culo XVI.\nSanto Adrao.\nA igrexa parroquial data do s\u00e9culo XVI, sendo restaurada en diferentes ocasi\u00f3ns. Ten nave principal e nave lateral \u00e1 dereita, separada por arcos de medio punto. Sancrist\u00eda detr\u00e1s do testeiro. A fachada principal leva espadana de dous corpos e tres vans, e nun lado reloxo de sol de lousa. No atrio, p\u00eda bautismal de pedra con tres cruces gravadas e dise que foi da primitiva igrexa. No lado esquerdo do presbiterio, un arco de medio punto que comunicaba coa derrubada capela dos Sarmiento.\nA capela de Santo Estevo \u00e9 unha r\u00fastica construci\u00f3n de madeira na cuberta, precedida dun p\u00f3rtico. Porta con lintel e, enriba arco que foi triunfal do primitivo edificio. Ten unha imaxe popular e policromada con Cristo no anverso e Santo Estevo no reverso. A p\u00eda de auga bendita \u00e9 un miliario romano dun metro de altura.\nA Capela de San Sebasti\u00e1n de Vilar foi constru\u00edda en 1947, substitu\u00edndo a antiga capela situada a uns 300 metros.\nPazo de Tovar.\n\u00c9 unha mansi\u00f3n se\u00f1orial fortificada, mandada constru\u00edr por Antonio de Tovar en 1530. De estilo g\u00f3tico isabelino, non se chegou a rematar. Unha inscrici\u00f3n na pedra de armas que decora a s\u00faa fachada certifica estes feitos: DN ANTONIOUS DE: DOMO KA IS: HANC: FE NA BLANCA M D XXX DE TOVAR ROLI: C\u00c9SAR CIT: CUM: CO: SVA: VXORE (No ano do se\u00f1or de 1530 Antonio de Tovar da Casa do C\u00e9sar: Carlos fixo esta casa con dona Branca, e a s\u00faa muller).\nA fortaleza ten d\u00faas torres cadradas, coroadas con ameas e dous pavill\u00f3ns e o comezo doutro. A entrada pos\u00fae un arco g\u00f3tico isabelino con dous bustos en baixorrelevo. A torre principal ten uns fermosos ventanais g\u00f3ticos, un grande escudo e l\u00e1pida con inscrici\u00f3n. No patio hai dous arcos isabelinos mixtil\u00edneos.\nEconom\u00eda.\nO sector da madeira \u00e9 fundamental, existindo empresas que completan todo o ciclo de produci\u00f3n desde a corta at\u00e9 a conversi\u00f3n en mobles e \u00fatiles. A industria da pedra tam\u00e9n ten importancia, con canteiras e empresas que transforman a pedra. No sector primario destaca o cultivo da faba e produtos de horta.\nFestas.\nO \u00faltimo s\u00e1bado de agosto cel\u00e9brase a Festa do Conde Santo. A comezos de outubro cel\u00e9brase a festa da faba de Lourenz\u00e1. O 9 de outubro cel\u00e9brase a feira de San Marcial.\nLugares de Lourenz\u00e1.\nPara unha lista completa de todos os lugares do concello de Lourenz\u00e1 vexa: Lugares de Lourenz\u00e1."}
{"id": "4474", "revid": "15490", "url": "https://gl.wikipedia.org/wiki?curid=4474", "title": "Mondo\u00f1edo", "text": "Mondo\u00f1edo (do lat\u00edn \"mindunietum\", medieval) \u00e9 un concello da provincia de Lugo, pertencente \u00e1 comarca da Mari\u00f1a Central. Segundo o IGE en 2014 ti\u00f1a 3.991 habitantes, cunha densidade de poboaci\u00f3n de 28 hab./km\u00b2. O seu xentilicio \u00e9 \u00ab\u00bb.\nMondo\u00f1edo ten s\u00e9 episcopal compartida con Ferrol. O bispo da diocese de Mondo\u00f1edo-Ferrol reside alternativamente nunha e noutra cidade.\nXeograf\u00eda.\nO concello de Mondo\u00f1edo at\u00f3pase na metade norte da provincia de Lugo, e ten unha superficie de 142,7\u00a0km\u00b2. Fai fronteira polo norte cos concellos de Alfoz e Foz, polo sur, coa Pastoriza e Riotorto, polo leste, con Lourenz\u00e1 e polo oeste, con Abad\u00edn. A poboaci\u00f3n de Mondo\u00f1edo distrib\u00faese ao longo das 15 parroquias que forman o concello.\n\u00c9 a capital da comarca da Mari\u00f1a Central, malia ser a terceira cidade en poboaci\u00f3n, despois de Foz e Burela.\nEntre o seu patrimonio natural destaca a cova do Rei Cintolo, situada no lugar de Supena (parroquia de Argomoso), e que cos seus 7.500 metros de lonxitude constit\u00fae a maior cova de Galicia, e os saltos naturais da Fervenza, formada polo r\u00edo Tronceda afluente do Masma e o Salto do Coro, formado polo rego de Argomoso, afluente do r\u00edo Vali\u00f1adares.\nDemograf\u00eda.\nA evoluci\u00f3n demogr\u00e1fica do concello presenta unha perda demogr\u00e1fica dende principios do s\u00e9culo XX. Dende a d\u00e9cada de 1900 ata a d\u00e9cada dos 40 os censos decenais mostraban unha progresiva mingua da poboaci\u00f3n mindoniense, ata o momento en que ten lugar unha certa recuperaci\u00f3n vencellada \u00e1 finalizaci\u00f3n da guerra civil (1936-1939), empezando de novo a diminuci\u00f3n da poboaci\u00f3n ata a d\u00e9cada dos 70, a partir da cal produciuse un estancamento da poboaci\u00f3n ata o d\u00eda de hoxe. A consecuencia desta diminuci\u00f3n da poboaci\u00f3n \u00e9 debido ao crecemento vexetativo de signo negativo e a emigraci\u00f3n (1950-1970).\nPor\u00e9n, nos \u00faltimos anos, o aumento da taxa de natalidade e a crecente chegada de inmigrantes \u00e1 cidade auguran, cando menos, unha estabilizaci\u00f3n da situaci\u00f3n. En Mondo\u00f1edo, actualmente, o \u00edndice de natalidade vai en aumento. Se ata finais do s\u00e9culo XX o \u00edndice descend\u00eda co paso dos anos, a partir do 2001 comezou unha importante tendencia ascendente. Chegouse, nun \u00fanico lustro, a case duplicar os valores de natalidade obtidos no ano 2000.\nOutro factor importante \u00e1 hora de falar de tendencias demogr\u00e1ficas \u00e9 a inmigraci\u00f3n. Nos \u00faltimos anos medrou considerablemente o n\u00famero de persoas chegadas ao concello dende f\u00f3ra de Espa\u00f1a. Os inmigrantes, en boa parte africanos e americanos, ve\u00f1en traballar maioritariamente no sector da construci\u00f3n. Se no ano 1996 s\u00f3 resid\u00edan 11 estranxeiros en Mondo\u00f1edo, situaci\u00f3n que se mantivo ata 1999, os datos do \u00faltimo censo confirman un considerable incremento. En 2006 xa hab\u00eda 136 estranxeiros na cidade, dos cales 36 chegaran de \u00c1frica e 55 de Am\u00e9rica.\nHistoria.\nO val no que se atopa o concello conserva numerosos restos arqueol\u00f3xicos como dolmens, castros, coma o de Zo\u00f1\u00e1n e petr\u00f3glifos, os cales amosan que xa exist\u00edan asentamentos na vila dende o neol\u00edtico.\nA primeira menci\u00f3n a Mondo\u00f1edo \u00e9 de 1112: a ra\u00ed\u00f1a Urraca trasladou a s\u00e9 episcopal de San Marti\u00f1o de Mondo\u00f1edo (da que herda o nome) a Vilamaior do Val de Brea (ou Vilamaior de Brea), ou Valibria (ou Vallibria), a actual Mondo\u00f1edo . En 1156 Afonso VII concedeulle a categor\u00eda de cidade. A s\u00e9 episcopal trasladouse a Ribadeo entre 1182 e 1230 para fomentar o poboamento desta vila.\nA vila \u00e9 onde se celebrou a primeira Festa da \u00c1rbore de Europa (1569).\nO episodio m\u00e1is soado da historia antiga de Mondo\u00f1edo foi a decapitaci\u00f3n do mariscal Pardo de Cela. Acusado de traiz\u00f3n e apresado no seu castelo da Frouseira, a s\u00faa muller obtivo o perd\u00f3n da ra\u00ed\u00f1a Isabel a Cat\u00f3lica, pero os inimigos do Mariscal detiveron os portadores do indulto real na ponte do Pasatempo o tempo preciso para que fose executado.\nO seu casco vello foi declarado Conxunto Hist\u00f3rico-Art\u00edstico en 1985, nel destacan a praza da catedral, monumento nacional constru\u00eddo no s\u00e9culo XIII e cara onde confl\u00faen todas as r\u00faas da vila. En Mondo\u00f1edo destacan outros edificios coma o Santuario dos Remedios, constru\u00eddo a mediados do s\u00e9culo XVIII, o Hospital de San Paulo, constru\u00eddo na mesma \u00e9poca, o Convento da Concepci\u00f3n, o Mosteiro dos Picos e o Seminario Conciliar. A paisaxe arquitect\u00f3nica da vila caracter\u00edzase polos tellados de lousa das casas que rematan nuns picos de pedra t\u00edpicos chamados \"ameas\" para protexerse contra o vento. A vila de Mondo\u00f1edo \u00e9 un dos puntos polos que pasa o Cami\u00f1o de Santiago, sendo lugar de descanso para os peregrinos. Aparece vencellada historicamente coa diocese de Britonia-moi posibelmente abranguendo terras entre a serra do Xistral e a foz do r\u00edo Navia- e coa chegada de poboaci\u00f3n bretoa procedente da illa do mesmo nome no s\u00e9culo V. Entre estes sobrancea a figura do bispo Mailoc.\nFoi capital da provincia de Mondo\u00f1edo, unha das sete provincias galegas hist\u00f3ricas at\u00e9 1833.\nCultura.\nToponimia.\nO top\u00f3nimo Mondo\u00f1edo procede probablemente do termo preindoeuropeo *\"mund\" (que significa 'monte'), mais a forma celta \"onna\" ('fonte' o 'r\u00edo', como en O\u00f1ate, Santo\u00f1a o Garona) co engadido do sufixo de reforzo \"-etu\", o que se corresponder\u00eda coa abundancia de r\u00edos e fontes na zona.\nLugares de Mondo\u00f1edo.\nPara unha lista completa de todos os lugares do concello de Mondo\u00f1edo vexa: Lugares de Mondo\u00f1edo."}
{"id": "4475", "revid": "85894", "url": "https://gl.wikipedia.org/wiki?curid=4475", "title": "O Valadouro", "text": "O Valadouro \u00e9 un concello da provincia de Lugo, pertencente \u00e1 comarca da Mari\u00f1a Central. Segundo o IGE a s\u00faa poboaci\u00f3n no 2014 era de 2.069 habitantes . O seu xentilicio \u00e9 \u00ab\u00bb.\nHistoria e patrimonio.\nOs restos humanos m\u00e1is antigos pertencen ao paleol\u00edtico.\nO sitio arqueol\u00f3xico de Chao da Cruz at\u00f3pase na chaira do Cabalar-A Veiga Rubia, ao p\u00e9 do couto do Cadram\u00f3n. Nel atop\u00e1ronse uns dous mil utensilios de soporte tipo lasca de cuarzo, cuarcita e cristal de rocha, as\u00ed como n\u00facleos sobre canto e prisma e abundantes restos de talla, de reducidas dimensi\u00f3ns e apenas retocados.\nO das Penas do Carballido at\u00f3pase no campo do Carballido, preto de Ferrocente. Nel atop\u00e1ronse 52 \u00fatiles sobre lasca de cuarzo, cristal de rocha, s\u00edlex e cuarcita.\nNeol\u00edtico.\nDo neol\u00edtico cons\u00e9rvanse diversas m\u00e1moas.\nA Casa dos Mouros, en Budi\u00e1n, est\u00e1 moi mal conservada, e conta con dous esteos verticais. Outra das pedras foi movida cara ao fondal do cercado, onde est\u00e1 chantada. A arca da Pena Moura, situada en Budi\u00e1n, non conserva a pedra cobertora. O Forno dos Mouros, situada nos Chaos, na parroquia do Cadram\u00f3n, conserva tres lastras verticais e outra soterrada, pero non a cobertora. A m\u00e1moa do Chao das Forcadas mant\u00e9n a carcasa de pedras de forma circular e o cono de violaci\u00f3n. A arca das Forcadas conserva dous esteos, coa cobertora movida. A arca do Carballo Seco ten tres esteos, dous deles cun \u00e1ngulo recto moi ben trazado; a pedra cobertora est\u00e1 movida. O dolmen de Ramasquide conserva dous esteos verticais e a cuberta, cunha pedra natural pechando o fondo; o chan da c\u00e1mara tam\u00e9n ten pedra. A arca do Padorno, tam\u00e9n \u00e9 chamada dolmen de San Tom\u00e9, do Chao do Padorno, m\u00e1moa do Curro ou Caselo de Couso, por estar situada no Cortello de Couso, pos\u00fae unha c\u00e1mara funeraria, formada por catro esteos, e a cuberta, en forma de pequena elevaci\u00f3n artificial do terreo; nela ach\u00e1ronse 20 fragmentos de cer\u00e1mica lisa e unha lasca de cuarzo. No Chao da Arca hai un conxunto de tres m\u00e1moas: unha delas, con cono de violaci\u00f3n, conserva tres esteos verticais e unha pedra m\u00e1is no fondo da c\u00e1mara; as outras d\u00faas est\u00e1n ben conservadas. No Coto do Carballo hai d\u00faas m\u00e1moas, outras d\u00faas no Campo de Chaos, 3 en Sabucedo, outra en Vilacampa, e outra na Granda.\nIdade de Bronce.\nDa idade de Bronce cons\u00e9rvase unha cruz ou estela antropomorfa, co\u00f1ecida como o Pau da Vella. \u00c9 unha cruz exenta, de factura basta, dunha soa peza, case plana, cos brazos apenas realizados.\nCultura castrexa.\nDa cultura castrexa cons\u00e9rvanse numerosos poboados castrexos, como o castro de Lagoa, o de Recar\u00e9, San Tom\u00e9 e Castro de Ouro, de Bacoi, Santa Cilla, Budi\u00e1n e Santa Cruz.\nDa primeira \u00e9poca cons\u00e9rvanse as Brosas de Recar\u00e9 e o caldeiro do Chao de Curr\u00e1s. Este caldeiro de bronce foi atopado en 1871 por Jos\u00e9 Villaamil Castro. De forma c\u00f3nica, est\u00e1 formado por l\u00e1minas de bronce batido remachadas na s\u00faa uni\u00f3n e d\u00faas argolas de lat\u00f3n que suxeitaban a asa. Ten ornamentos representando espirais e porci\u00f3ns de c\u00edrculos conc\u00e9ntricos. Ten 30\u00a0cm de di\u00e1metro na boca, pouco menos no fondo e algo m\u00e1is de altura.\nPosteriores son tres torques de ouro. Da posterior romanizaci\u00f3n cons\u00e9rvanse moedas e cer\u00e1mica.\nIdade Media.\nDurante a Alta Idade Media a zona seguiu organizada por tribos, adicada \u00f3 pastoreo cunha agricultura rudimentaria. O territorio estivo vencellado \u00e1 diocese de Britonia, asentada no norte da provincia de Lugo.\nNo s\u00e9culo XV estivo reclu\u00eddo o mariscal Pardo de Cela na fortaleza do Castro.\nNo s\u00e9culo XIX formouse un n\u00facleo econ\u00f3mico na Ferreira, debido ao establecemento de mercadores e comerciantes procedentes de Castela. Este n\u00facleo medrou co regreso de comerciantes desde Cuba a finais do s\u00e9culo XIX, e o 27 de xaneiro de 1894 a rexente Mar\u00eda Cristina deulle a Ferreira o t\u00edtulo de Vila.\nLugares do Valadouro.\nPara unha lista completa de todos os lugares do concello do Valadouro vexa: Lugares do Valadouro."}
{"id": "4477", "revid": "15490", "url": "https://gl.wikipedia.org/wiki?curid=4477", "title": "Ourol", "text": " \nOurol \u00e9 un concello da provincia de Lugo, pertencente \u00e1 comarca da Mari\u00f1a Occidental. Segundo o IGE, en 2014 ti\u00f1a 1.090 habitantes .\nXeograf\u00eda.\nO concello, de 142,1\u00a0km\u00b2, est\u00e1 situado ao norte da provincia de Lugo e abrangue oito parroquias. Limita ao norte cos concellos de Viveiro e do Vicedo, ao sur con Muras, ao leste co Valadouro e ao oeste con Ma\u00f1\u00f3n (provincia da Coru\u00f1a).\nA altitude media sobre o mar \u00e9 de 405 m. Os r\u00edos, que van dar ao mar Cant\u00e1brico, van en direcci\u00f3n sur a norte, con profundos vales e escarpadas zonas monta\u00f1osas entre eles, diminu\u00edndo a altitude media de sur a norte. O pico Veli\u00f1a (937 m) est\u00e1 no l\u00edmite cos concellos de Muras e O Valadouro, na fin da Serra do Xistral, que \u00e9 unha zona especial de conservaci\u00f3n (ZEC) da Rede Natura 2000. O Pico Carballosa (732 m) est\u00e1 no l\u00edmite das parroquias de Sisto e Ourol co concello de Muras.\nA rede fluvial vai dar a dous r\u00edos: o Landro e o Sor. O primeiro, que desemboca na r\u00eda de Viveiro, discorre en parte polo municipio e fai de fronteira co concello de Viveiro. Est\u00e1 tam\u00e9n declarado como ZEC \"R\u00edo Landro\". Destaca pola presenza do salm\u00f3n e polos h\u00e1bitats de xunqueiras na marisma. O r\u00edo Sor configura o l\u00edmite oeste de Ourol, co concello coru\u00f1\u00e9s de Ma\u00f1\u00f3n, e parte do l\u00edmite sur con Muras. A el van dar dous dos seus afluentes pola esquerda, os r\u00edos Toxoso e San Pantale\u00f3n, que atravesan as parroquias de Ambosores e Cabanas. Vai dar \u00e1 r\u00eda do Barqueiro.\nO municipio conta con clima oce\u00e1nico h\u00famido, con suavidade t\u00e9rmica por mor da influencia mari\u00f1a (11\u00a0\u00b0C de amplitude, cunha media anual de 14\u00a0\u00b0C) e con precipitaci\u00f3ns durante todo o ano (1400\u20131500\u00a0mm).\nDemograf\u00eda.\nA poboaci\u00f3n do concello tivo unha tendencia regresiva durante os s\u00e9culos XIX e XX, e contin\u00faa a diminu\u00edr na actualidade. Na primeira metade do s\u00e9culo XX houbo unha forte emigraci\u00f3n, mais compensouse cunha poboaci\u00f3n de estrutura nova e con altas taxas de natalidade, acus\u00e1ndose m\u00e1is o descenso nos \u00faltimos cincuenta anos.\nHistoria.\nEn Xestido (Mi\u00f1otos) atopouse un xacemento do mesol\u00edtico de industria microl\u00edtica laminar e xeom\u00e9trica.\nDa cultura megal\u00edtica cons\u00e9rvanse varias m\u00e1moas: na Veiga (Cabanas) hai un t\u00famulo semiesf\u00e9rico duns 12 m de di\u00e1metro e 1,3 de altura, cuberto de maleza e con cono de violaci\u00f3n. En Penido Vello hai un t\u00famulo duns 16 m de di\u00e1metro co dolmen. Na Pena do Toxo hai d\u00faas m\u00e1moas, no monte de Cristo dos Call\u00f3s jai unha necr\u00f3pole con sete t\u00famulos.\nHai trece petr\u00f3glifono concello, nos lugares de Chao de Sen\u00e1s e Coto de Xesto (Mi\u00f1otos).\nDa cultura castrexa cons\u00e9rvanse catro castros: o castro de Penagateira (Bravos), castro do Turrill\u00f3n (Mi\u00f1otos), outro poboado en Sisto, e o castro de Santa Apolonia en Goio (Xerdiz), circular con socalco e cunha capela do s\u00e9culo XVI na parte posterior da mesma.\nDa romanizaci\u00f3n de Galiza atopouse unha ara \"Lares Viais\" en Casas Vellas (Mi\u00f1otos). Estaba nun muro nun cami\u00f1o real. Foi dedicada por un fillo dun tal Flavus en cumprimento dunha promesa. En Xerdiz atopouse outra ara, dedicada por Seguia, filla de Catulia e esposa de Severino. Cons\u00e9rvase no Museo Provincial de Lugo.\nDurante a maior parte da idade media as terras do actual concello dependeron das ordes relixiosas, pasando na \u00faltima \u00e9poca e depender dos se\u00f1ores feudais. En 1128 o rei Afonso VII de Le\u00f3n dispuxo divisi\u00f3ns nas herdades eclesi\u00e1sticas e civ\u00eds da diocese de Mondo\u00f1edo. En 1392 o cabaleiro Fern\u00e1n Peres de Andrade o Boo obtivo autorizaci\u00f3n para edificar tres igrexas nas monta\u00f1as do Sor.\nTrala divisi\u00f3n territorial de Espa\u00f1a en 1833 as parroquias pasaron a depender do concello de Viveiro, constitu\u00edndose oficialmente o concello de Ourol o 31 de decembro de 1840. En 1854 o concello foi suprimido durante uns meses, sendo restitu\u00eddo por Real Decreto o 25 de agosto dese mesmo ano. Coa revoluci\u00f3n de 1868 a Xunta Revolucionaria volveu suprimir o concello, sendo restitu\u00eddo o 24 de novembro dese mesmo ano.\nS\u00edmbolos.\nEn 2009 o Pleno do Concello aprobou modificar o escudo do concello e crear unha bandeira municipal. O escudo \u00e9 de sinople, con banda de ouro acompa\u00f1ada dun vichelocrego ou gaimarelo (\"ariolus ariolus\") en cada oco; bordura de prata cargada con oito pi\u00f1eiros ao natural. Ao timbre, coroa real pechada. A bandeira, en pano verde leva unha banda de amarelo acompa\u00f1ada dun vichelocrego ou gaimarelo (\"ariolus ariolus\") de amarelo e \u00e1s de negro en cada oco.\nOs vichelocregos simbolizan o top\u00f3nimo Ourol, derivado do lat\u00edn \"aureolus\" (dourado). A banda recorda o cabaleiro Fern\u00e1n Peres de Andrade o Boo, que mandou p\u00f3r o seu escudo na igrexa de San Pantale\u00f3n de Cabanas, que mandou constru\u00edr no s\u00e9culo XIV. Os oito pi\u00f1eiros son polas oito parroquias do municipio e pola riqueza forestal do mesmo, que xunto coa cor sinople do campo, simbolizan o medio ambiente e o seu car\u00e1cter rural.\nLugares de Ourol.\nPara unha lista completa de todos os lugares do concello de Ourol vexa: Lugares de Ourol."}
{"id": "4478", "revid": "15490", "url": "https://gl.wikipedia.org/wiki?curid=4478", "title": "Cervo", "text": "Cervo \u00e9 un concello da provincia de Lugo, pertencente \u00e1 comarca da Mari\u00f1a Occidental. Segundo o IGE no 2014 ti\u00f1a 4.369 habitantes . O seu xentilicio \u00e9 ou .\nXeograf\u00eda.\nCervo est\u00e1 situado ao norte da provincia de Lugo, a media distancia entre Viveiro e Ribadeo.\nCervo \u00e9 un municipio de Espa\u00f1a pertencente \u00e1 Provincia de Lugo, na comunidade aut\u00f3noma de Galicia. Forma parte da comarca da Mari\u00f1a, e para m\u00e1is exactitude na Comarca da Mari\u00f1a Occidental. At\u00f3pase nas denominadas R\u00edas Altas, un teito de costa comprendido entre Ribadeo en Fisterra.\nConsta dunha extensi\u00f3n de 78 km\u00b2, sendo os seus l\u00edmites ao norte o Mar Cant\u00e1brico , ao Leste Burela e Foz, ao Sur O Valadouro e ao este Xove. \nA Orograf\u00eda do Concello de Cervo \u00e9 practicamente ch\u00e1 na zona costeira e bastante accidentado cara ao sur, onde chegan as partes baixas da Serra de Buio.\nCultura.\nEste concello disp\u00f3n dunha ampla oferta cultural como m\u00fasica, museos, festas, exposici\u00f3ns, teatro... \nCervo conta co Museo do Mar m\u00e1is antigo da comunidade. \nAs d\u00faas poblaci\u00f3ns m\u00e1is importantes do concello contan con bibliotecas municipais, en San Cibrao que se encontra no segundo andar da Casa da Cultura e a de Cervo at\u00f3pase no Centro Cultural e de Servizos a Cidadan\u00eda de Cervo (CCSCC) chegan a cultura a trav\u00e9s das p\u00e1xinas con m\u00e1is de 11.000 libros a disposici\u00f3n dos lectores.\nO concello conta con m\u00faltiples edificios e salas capaces de albergar exposici\u00f3ns que pon a disposici\u00f3n dos artistas, como a sala de Exposici\u00f3n (Casa da Cultura), o Auditorio (Casa da Cultura), as Antigas Carpinter\u00edas de Ribeira, a Antiga Carboeira do Conxunto Hist\u00f3rico Art\u00edstico de Sargadelos ou o Centro Culturar e de Servizos \u00e1 Cidadan\u00eda de Cervo.\nPatrimonio.\nCervo conta cun rico patrimonio natural, destacando a s\u00faa costa, r\u00edos, bosques... e a biodiversidade que as caracteriza. Contan con especies de suma importancia, como algunhas das aves que se atopan no longo da costa, esa costa que forma parte da Costa da Mari\u00f1a Occidental, declarada zona ZEPA (Zona de Especial Protecci\u00f3n de Aves) e LIC (Lugar de Importancia Comunitaria). Tam\u00e9n con conta con bens constru\u00eddos como museos, pazos, monumentos, esculturas, igrexas, capelas... e non se debe esquecer o Conxunto Hist\u00f3rico-Artistico de Sargadelos que incl\u00fae os restos do complexo industrial fundado a finais do s\u00e9culo XVIII por Antonio Raimundo Ib\u00e1\u00f1ez, Marqu\u00e9s de Sargadelos, ao levantar unha fundici\u00f3n de ferro e, a principios do XIX, as f\u00e1bricas de louza e vidro.\nA implantaci\u00f3n da industria cer\u00e1mica neste lugar non se debe ao azar, sen\u00f3n a riqueza natural en minas de caol\u00edn, materia prima fundamental para esta industria; \u00e1 existencia de fragas, que facilitou o uso directo de madeira nos procesos industriais; e \u00e1 proximidade do mar, que favoreceu o transporte.\nEste conxunto est\u00e1 formado polos seguintes bens patrimoniais: A presa, restos das instalaci\u00f3n sider\u00farxicas, Casa da Administraci\u00f3n, Antiga F\u00e1brica de Louza, Casa do Peso, Paseo dos Namorados, Pazo de Ib\u00e1\u00f1ez, Cami\u00f1o Real, Igrexa de Santiago de Sargadelos e cemiterio.\nActualmente conta co Centro de Emprendemento do Conxunto Hist\u00f3rico Art\u00edstico de Sargadelos, situado no Antigo Edificio das Cabalerizas, reformado e acondicionado polo concello de Cervo, con fondos procedentes da Xunta de Galicia, para a creaci\u00f3n dun centro de artesan\u00eda e de actividades singulares adaptadas \u00e1 contorna.\nNo edificio est\u00e1n instalados o establecemento de fabricaci\u00f3n e venda de t\u00e1boas de surf artesanais \u201cSerea Surfboards\u201d, o obradoiro creativo con tenda e estudo de tatuaxes \u201cEnigma\u201d, o centro ecuestre \u201cCabali\u00f1o de Pao\u201d, o caf\u00e9 bar cultural \u201cA Sacabeira\u201d, o establecemento de alimentaci\u00f3n ecol\u00f3xica \u201cMarmeladas A Morena\u201d e o centro terap\u00e9utico rehabilitador \u201cPasi\u00f1os na L\u00faa\u201d.\nHistoria.\nNo Antigo R\u00e9xime os territorios do concello pertenc\u00edan \u00e1 xurisdici\u00f3n de San Cibrao e ao couto redondo de Burela, pertencentes \u00e1 s\u00faa vez \u00e1 provincia de Mondo\u00f1edo. Coa primeira divisi\u00f3n de Galiza en concellos, Cervo pertenc\u00eda ao partido de Viveiro. Entre 1835 e 1840 estivo dividido en dous: San Cibrao (parroquias de Castelo, Cervo, Lieiro, R\u00faa, Sargadelos e Vilaestrofe) e San Xuli\u00e1n de Nois (parroquia de Santa Mar\u00eda de Burela). Esta divisi\u00f3n mant\u00edvose at\u00e9 2002, cando se independizou o concello de Burela.\nUn paseo o longo dos r\u00edos descubre parte da historia de Cervo. Seguindo o caudal do R\u00edo Cobo que, tras pasar pola Ponte Medieval de O Bao, desemboca fronte o Porto de San Cibrao, un dos primeiros portos baleeiros do Cant\u00e1brico.\nNesta desembocadura enc\u00f3ntrase unha das antigas F\u00e1bricas de Salaz\u00f3n que, xunto \u00e1 co\u00f1ecida como \"Castelo Mari\u00f1o\" de Cubelas, tiveron unha grande actividade anos atr\u00e1s. \u00c9 aqu\u00ed, onde a auga salgada e a auga doce toman contacto, o lugar onde asentaban as antigas carpinter\u00edas de ribeira; na actualidade s\u00f3 se conserva unha, a \u00fanica da provincia e unha das poucas da comunidade. A escasos metros do Museo do Mar, o m\u00e1is antigo dos galegos, que mostra os visitantes a trav\u00e9s das s\u00faas salas a historias e vida mari\u00f1\u00e9ira do municipio da costa lucense.\nDende San Cibrao, porto de especial importancia das \"Reais F\u00e1bricas de Sargadelos\", p\u00f3dese seguir pola primeira estrada de peaxe de Espa\u00f1a, que no s\u00e9culo XVIII levaba \u00e1s Antigas Reais F\u00e1bricas de Fundici\u00f3n e Louza de Sargadelos onde se asentan os seus restos \u00e1 beira do r\u00edo Xunco. O bordear este r\u00edo ata a s\u00faa desembocadura na praia de Rueta p\u00f3dense encontrar con diversos mu\u00ed\u00f1os que recordan eses oficios tradicionais de antano.\nPorto de San Cibrao.\nO porto viviu unha importante actividade a finais do s\u00e9culo XVIII como v\u00eda de comercializaci\u00f3n da industria de Sargadelos, primeiro como altos fornos e posteriormente como f\u00e1brica de cer\u00e1mica. No libro \"Cer\u00e1mica de Sargadelos\", de Felipe Bello Pi\u00f1eiro, p\u00f3dese ler:\n\u00c9 tan estreita a relaci\u00f3n entre a f\u00e1brica e o porto que mesmo poderiamos falar dunha certa simbiose entre eles. Paralelamente a esta actividade fabril, o porto de San Cipri\u00e1n non abandonou a actividade pesqueira. Este porto situ\u00e1base na zona dos Campos e na zona de Figueiras, de a\u00ed que na actualidade sexa co\u00f1ecida esta parte continental como \"Porto de Abaixo\", mentres que a illa se co\u00f1ece como \"Porto de Arriba\"; hoxe ambas conforman o que se co\u00f1ece como San Cipri\u00e1n (Pen\u00ednsula da Paz).\nSimbolos.\nEscudo de Cervo\nO aprobouse a modificaci\u00f3n do escudo her\u00e1ldico do concello de Cervo. O dese\u00f1o do escudo quedou como:\nEconom\u00eda.\nMalia que boa parte da econom\u00eda local depende do sector industrial tam\u00e9n existe o sector primario (agricultura, gander\u00eda e pesca) e o tur\u00edsmo.\nO valor industrial da zona naceu por mor da existencia de terreos arxilosos e de caol\u00edn na zona. Isto permitiu a creaci\u00f3n de factor\u00edas de ladrillos, tellas e louza, destacando a cer\u00e1mica de Sargadelos a finais do s\u00e9culo XVIII. \nTodos estes factores combinados coa tradicional dedicaci\u00f3n \u00e1 pesca e \u00e1 construci\u00f3n de pequenos nav\u00edos, as\u00ed como a incipiente actividade tur\u00edstica permite aos seus habitantes gozar dunha elevada calidade de vida que se pon ao servizo do visitante. \nIndustria.\nCervo est\u00e1 asociado a un dos proxectos empresariais m\u00e1is antigos e de m\u00e1is renome en Galicia: Sargadelos. Dende a s\u00faa \u00e9poca m\u00e1is remota na que funcionaba como fundici\u00f3n e f\u00e1brica de munici\u00f3ns para o Estado ata chegar a ser un dos maiores produtores de cer\u00e1mica de Espa\u00f1a. Despois de anos de abandono, o pulo de Isaac D\u00edaz Pardo reviviu o seu prestixio grazas \u00e1 produci\u00f3n de calidade decorativa, inspirada en motivos art\u00edsticos e naturais da propia terra. \nEn \u00e9poca m\u00e1is recente, a industrializaci\u00f3n deste territorio cobrou un novo pulo coa instalaci\u00f3n dun dos m\u00e1is grandes centros de fabricaci\u00f3n de aluminio de Europa, o complexo de Alcoa en San Cipri\u00e1n, do cal se sustenta a maior parte da comarca da Mari\u00f1a Lucense.\nNos seus l\u00edmites locais, Cervo conta cun pol\u00edgono industrial, onde se localiza a multinacional Alcoa, empresa estadounidense que se dedica a produci\u00f3n de aluminio. A s\u00faa contribuci\u00f3n \u00e1 econom\u00eda \u00e9 enorme para a econom\u00eda non s\u00f3 local, sen\u00f3n lucense, dando emprego a m\u00e1is de 1.000 persoas de maneira directa, e outras 400 de forma indirecta (auxiliares, etc.). As\u00ed, A Mari\u00f1a Occidental, especializou o seu sector na metalurxia e produtos met\u00e1licos, conscientes da importancia de Alcoa, mentres que as outras d\u00faas zonas da Mari\u00f1a (Central e Oriental), seguen especializadas no sector primario.\nTurismo.\nEn canto ao sector tur\u00edstico, o n\u00famero de turistas que elixiron Cervo aumentou considerablemente ao longo destes anos, focaliz\u00e1ndose maioritariamente en San Cibrao. Orientado cara a un turismo sostible e de calidade, Cervo converteuse nun dos puntos tur\u00edsticos m\u00e1is importante da Mari\u00f1a Lucense, se ben a\u00ednda carece de excesiva temporalidade.\nFestas.\nAmais das festas parroquiais, existen no concello varias festas gastron\u00f3micas, como a festa do ourizo (en marzo) e a festa do mexill\u00f3n (abril) en San Cibrao. Esta aldea acolle tam\u00e9n a festa da Maruxaina, celebrada o segundo s\u00e1bado de agosto desde 1985, e declarada de interese tur\u00edstico en 2002. Os veci\u00f1os re\u00fanense pola ma\u00f1\u00e1 vestidos de \u00e9poca (os homes de mari\u00f1eiros, con pantal\u00f3n azul, camisa branca e boina, e as mulleres de loito, con saia longa, mandil, camisa e pano na cabeza). Percorren a aldea co son das gaitas e os cornos, hai xantar popular na praia e celebraci\u00f3n de xogos populares. Coa chegada da noite, a Maruxaina chega en chalanas desde Os Farall\u00f3ns, e \u00e9 levada \u00e1 praza onde ten lugar un xu\u00edzo para decidir se \u00e9 queimada ou indultada. Tralo indulto, com\u00e9zase unha gran queimada.\nO s\u00e1bado seguinte ao 16 de agosto ten lugar en Cervo a queimada popular, declarada en 2001 festa galega de interese tur\u00edstico. Logo dunha representaci\u00f3n teatral da loita entre o ben e o mal, faise o conxuro da queimada e rep\u00e1rtese a augardente.\nLugares de Cervo.\nPara unha lista completa de todos os lugares do concello de Cervo vexa: Lugares de Cervo.\nO termo municipal de Cervo est\u00e1 situado nas denominadas R\u00edas Altas, ao norte da provincia de Lugo. O municipio, conformado por seis parroquias, est\u00e1 ba\u00f1ado polo Mar Cant\u00e1brico. Por iso \u00e9 necesario destacar a localidade de San Cipri\u00e1n (chamada \"Pen\u00ednsula da Paz\"), rodeada de tranquilos areais de fina area e augas cristalinas, como as praias do Torno, Cubelas ou A Caosa. \u00c9 digno de salientar o seu porto pesqueiro, onde nos s\u00e9culos XIV e XV se constru\u00edan carabelas e permanec\u00eda activa unha f\u00e1brica de salgadura, da cal a\u00ednda podemos contemplar os seus restos (co\u00f1ecidos como Castelo Mari\u00f1o).\nA parte superior da zona recreativa desta localidade, a Atalaia, est\u00e1 presidida polo Faro, que vix\u00eda no horizonte as m\u00edticas Illas dos Farall\u00f3ns, berce da lenda da Maruxaina (a s\u00faa historia \u00e9 representada anualmente nunha festa tipicamente popular e de Interese Tur\u00edstico Galego). Os paseos empedrados bordean os seus espectaculares areais, d\u00e1ndolle \u00e1 vila un aire tradicional, mesturado ao mesmo tempo coa modernidade. C\u00f3mpre, tam\u00e9n, subli\u00f1ar o areal de Rueta (Praia das Areas Gordas) situado na parroquia de Cervo.\nCervo, capitalidade do municipio, est\u00e1 presidido pola Casa do Concello, construci\u00f3n recente a\u00ednda que realizada mantendo a li\u00f1a est\u00e9tica das construci\u00f3ns da zona, entre as que destaca o Casco Antigo. Entre os m\u00faltiples actos que se realizan na restaurada Praza do Souto destacan o Mercado Tradicional e a xa consolidada Queimada Popular, tam\u00e9n de Interese Tur\u00edstico Galego e que congrega a milleiros de persoas.\nUnha das visitas obrigadas de todo aquel que se achegue ao termo municipal \u00e9 o Parque Natural de Sargadelos, situado na parroquia do mesmo nome. Dende Cervo p\u00f3dese acceder a Sargadelos mediante un agradable paseo polo Cami\u00f1o Real bordeando o R\u00edo Xunco e contemplando diversas fervenzas e mu\u00ed\u00f1os de auga. Unha vez chegados \u00e1s inmediaci\u00f3ns do Parque Natural de Sargadelos, as suxestivas paisaxes invaden a vista do tranquilo verdor, destacando o Conxunto Hist\u00f3rico Art\u00edstico, cos restos das Antigas Fundici\u00f3ns e F\u00e1bricas de Louza, fundadas por Antonio Raimundo Ib\u00e1\u00f1ez, Marqu\u00e9s de Sargadelos, no s\u00e9culo XVIII. Neste enclave natural p\u00f3dese cami\u00f1ar polo Paseo dos Namorados que finaliza nunha bonita fervenza. As\u00ed mesmo, p\u00f3dense contemplar nos seus arredores frondosos bosques salpicados de casas rurais, como a Casa da Administraci\u00f3n ou o Pazo do Marqu\u00e9s de Sargadelos, que definen a s\u00faa paisaxe como rural e se\u00f1orial. "}
{"id": "4479", "revid": "85894", "url": "https://gl.wikipedia.org/wiki?curid=4479", "title": "O Vicedo", "text": "O Vicedo \u00e9 un concello da provincia de Lugo, pertencente \u00e1 comarca da Mari\u00f1a Occidental. Segundo o IGE en 2014 ti\u00f1a 1.882 habitantes . O seu xentilicio \u00e9 ou .\nHistoria.\nO concello naceu coa constituci\u00f3n de 1812. O territorio que abrangu\u00eda non se correspond\u00eda co actual, sen\u00f3n que se divid\u00eda en tres concellos: Negradas, Val e Cabanas. En 1835 estableceuse unha nova divisi\u00f3n municipal segundo un real decreto, onde o territorio do concello se distribu\u00edu nos concellos de Galdo (O Vicedo, San Miguel de Negradas e San Rom\u00e1n de Vale) e Viveiro (Suegos, Mosende, R\u00edo Barba e Cabanas). Esta divisi\u00f3n durou s\u00f3 5 anos e o 18 de outubro de 1840 aparece o concello de Riobarba, no Bolet\u00edn Oficial da Provincia de Lugo coas parroquias actuais do municipio do Vicedo.\nDurante os seguintes anos mant\u00edvose certa estabilidade mant\u00e9ndose R\u00edo Barba como capital do municipio do mesmo nome, at\u00e9 que no ano 1952, mediante circular do gobernador civil de Lugo, cambiouse a capitalidade e o nome do municipio polo de \"Vicedo\" (\"sic\") o 14 de xullo de 1952, nome dun lugar da parroquia do mesmo nome. En 1983, mediante a Lei de normalizaci\u00f3n ling\u00fc\u00edstica, o top\u00f3nimo oficial pasou a ser O Vicedo.\nPatrimonio.\nNa parroquia do Vicedo est\u00e1 a igrexa de Santo Estevo do Vicedo.\nDemograf\u00eda.\nEvoluci\u00f3n da poboaci\u00f3n vicedense desde 1920 ata o ano 2009:\nLugares do Vicedo.\nPara unha lista completa de todos os lugares do concello do Vicedo vexa: Lugares do Vicedo."}
{"id": "4480", "revid": "85894", "url": "https://gl.wikipedia.org/wiki?curid=4480", "title": "Xove", "text": "Xove \u00e9 un concello da provincia de Lugo, pertencente \u00e1 comarca da Mari\u00f1a Occidental. Segundo o IGE en 2020 ti\u00f1a 3.277 habitantes . O seu xentilicio \u00e9 ou .\nXeograf\u00eda.\nSituaci\u00f3n.\nLimita cos concellos de Cervo e Viveiro. As s\u00faas costas est\u00e1n ba\u00f1ados polo mar Cant\u00e1brico. Ten unha superficie de 89,12\u00a0km\u00b2.\nOrograf\u00eda.\nO cumio m\u00e1is alto \u00e9 o Pao da Vella (705 m). Outro pico importante \u00e9 o monte Medela (346 m).\nDemograf\u00eda.\nFonte: IGE e INE.\nHistoria.\nNa zona hai numerosos enterramentos megal\u00edticos.\nO top\u00f3nimo poder\u00eda preoceder do lat\u00edn \"Villa Iovii\", Vila de X\u00fapiter, quizais referido a un templo ou altar constru\u00eddo trala romanizaci\u00f3n.\nDurante o antigo r\u00e9xime estas terras pertenceron \u00e1s xurisdici\u00f3ns de Portocelo, Galdo e Viveiro, dependentes da provincia de Mondo\u00f1edo. Coa nova divisi\u00f3n territorial a comezos do s\u00e9culo XIX converteuse no concello de Portocelo, integrado na provincia de Lugo. En 1940 adoptou a denominaci\u00f3n actual e a capitalidade pasou a Xove.\nEn 1973 o estado espa\u00f1ol proxectou a construci\u00f3n da central nuclear de Regodela, que ser\u00eda explotada por Fenosa, Electra do Viesgo e Hidroel\u00e9ctrica do Cant\u00e1brico. Tras fortes protestas veci\u00f1ais, a s\u00faa construci\u00f3n adiouse, e quedou paralizada coa moratoria nuclear de 1985.\nEn Xove tributa a factor\u00eda de Alcoa-S.Cibrao, a maior f\u00e1brica de Al\u00famina/Aluminio, por estaren localizadas neste concello as s\u00faas oficinas.\nLugares de Xove.\nPara unha lista completa de todos os lugares do concello de Xove vexa: Lugares de Xove."}
{"id": "4482", "revid": "5863", "url": "https://gl.wikipedia.org/wiki?curid=4482", "title": "Sociedade de Naci\u00f3ns", "text": "A Sociedade de Naci\u00f3ns foi concibida ideoloxicamente no decurso da primeira guerra mundial, cando l\u00edderes coma Woodrow Wilson comezaron a defende-la necesidade dunha organizaci\u00f3n supraestatal respons\u00e1bel de resoluci\u00f3n de potenciais conflitos entre as distintas naci\u00f3ns. Durante as negociaci\u00f3ns de paz de outubro de 1918, Woodrow Wilson propuxo os seus catorce puntos entre os que figuraba a creaci\u00f3n dunha \"Liga das Naci\u00f3ns\". A liga foi fundada axi\u00f1a, na conferencia de Paz de Par\u00eds que tivo lugar en 1919, establec\u00e9ndose a sede xeral en Xenebra (Su\u00edza). Entre os seus prop\u00f3sitos figuraban a promoci\u00f3n de v\u00eda diplom\u00e1tica en prol de solucionar os conflitos, de tal xeito que se acordou embargar comercialmente a aqueles pa\u00edses que declarasen guerras.\nPor\u00e9n, a liga endexamais contou con forzas internacionais. Os mesmos EUA neg\u00e1ronse a participar ao neg\u00e1rense a asinar o Tratado de Versalles. As\u00ed a todo, c\u00f3ntanse certos \u00e9xitos diplom\u00e1ticos da liga: a mediaci\u00f3n para evitar a guerra entre o Iraq e Turqu\u00eda, Grecia e Bulgaria e Polonia e Lituania, todos eles conflitos fronteirizos. Por\u00e9n, nunca foi quen de deter as arelas militaristas de Italia, o Xap\u00f3n e Alema\u00f1a. Durante a segunda guerra mundial estivo inactiva e logo foi substitu\u00edda polas Naci\u00f3ns Unidas."}
{"id": "4483", "revid": "43749", "url": "https://gl.wikipedia.org/wiki?curid=4483", "title": "Liga de Naci\u00f3ns", "text": ""}
{"id": "4484", "revid": "85894", "url": "https://gl.wikipedia.org/wiki?curid=4484", "title": "Trabada", "text": "Trabada \u00e9 un concello da provincia de Lugo, pertencente \u00e1 comarca da Mari\u00f1a Oriental. Segundo o IGE en 2014 ti\u00f1a 1 203 habitantes . O seu xentilicio \u00e9 \u00ab\u00bb.\nXeograf\u00eda.\nO concello, de 82,7\u00a0km\u00b2, sit\u00faase no nord\u00e9s da provincia de Lugo, na comarca da Mari\u00f1a Oriental. Ao norte limita cos concellos de Barreiros e Ribadeo, ao oeste con Lourenz\u00e1, ao suroeste con Riotorto, ao sur coa Pontenova, ao sueste con Santiso de Abres e ao leste coa A Veiga, estes dous en Asturias.. Dista 65\u00a0km da capital provincial, Lugo.\nO seu relevo \u00e9 accidentado, cun territorio que alterna os cumios de serras como A Cadeira (alto de Cerrochao, 770 m; O Picato, 752 m) con vales profundos e f\u00e9rtiles que desembocan na r\u00eda de Ribadeo. Est\u00e1 regado polo r\u00edo Eo e mais os seus afluentes, o Trabada e o Vilapena. Ten un clima oce\u00e1nico suave con leve oscilaci\u00f3n t\u00e9rmica provocada pola proximidade ao mar Cant\u00e1brico.\nEst\u00e1 comunicado con Lugo e Ribadeo a trav\u00e9s da N-640. Amais, a estrada LU-132 cruza o concello de oeste a leste.\nO concello de Trabada est\u00e1 inclu\u00eddo na Reserva da biosfera R\u00edo Eo, Ozcos e Terras de Bur\u00f3n.\nHistoria.\nO top\u00f3nimo Trabada ten orixe no lat\u00edn \"Tabulata\". As\u00ed aparece mencionada nun documento do s\u00e9culo VIII (o m\u00e1is antigo conservado na pen\u00ednsula Ib\u00e9rica, datado o 23 de agosto do 775 e conservado no arquivo da Catedral de Le\u00f3n), no que o rei Silo doa terreos de dominio real situados entre os r\u00edos Eo e Masma para que se constr\u00faa neles un lugar de oraci\u00f3n ou mosteiro, a trav\u00e9s do abade Sperautano. As\u00ed fundouse o mosteiro de San Marti\u00f1o de Esperautano, do cal non quedan vestixios.\nNa Idade Moderna constru\u00edron casas grandes e pazos familias como os Rocha, Pardo, Montenegro, Aguiar, Aenlle, Barreras, Miranda, Oia ou Rego, como se pode observar nas labras her\u00e1ldicas conservadas. As m\u00e1is antigas das que se conservan son do s\u00e9culo XVI, de estilo renacentista. A casa de Rigoio (parroquia de Sante) ten as armas dos D\u00edaz da Rocha. O pazo e torre de Terrafeita (Santa Mar\u00eda de Trabada), ten no escudo os emblemas dos Rocha, Aguiar e Pardo, rodeada por unha coroa laureada. A ermida de San Marti\u00f1o (en R\u00eda de Abres) foi constru\u00edda en 1585 por Pedro de Miranda e Villar e mais a s\u00faa dona, Mar\u00eda Osorio. Leva as armas dos Villar asturianos, Osorio, Miranda e Aguiar. Xa do s\u00e9culo XVII son a casa do Mosteiro (en Sante), con bras\u00f3ns dos Rocha, Baamonde, Luaces e Moscoso, e a casa de Boca de Canle (R\u00eda de Abres), con armas dos Rocha, Baamonde e Miranda. Outras casas grandes destacadas son as de Vinxoi (en Vilafernando, A Valboa) e a de Saavedra (en Vilapena).\nDurante a guerra da independencia espa\u00f1ola, o alcalde de Sante ofreceu resistencia ante as tropas francesas, dirixidas polo xeneral Fran\u00e7ois M. Fournier. En 1808 constitu\u00eduse a Xunta de Defensa de Ribadeo cunha gornici\u00f3n de vinte e cinco soldados, pero as tropas napole\u00f3nicas entraron na vila sen resistencia o 25 de xaneiro de 1809, con 150 homes enviados desde Mondo\u00f1edo, que xa estaba conquistada. Logo de que as tropas esixisen comida \u00e1s aldeas da periferia, Melchor D\u00edaz de la Rocha convocou a veci\u00f1anza de Sante, Vidal, Vilaosende, Cedofeita, Valboa e Couxela para se armaren en defensa. O 29 dese mesmo mes 300 veci\u00f1os con escopetas, chuzos e fouces presentaron batalla ante os franceses no cami\u00f1o da Nosa Se\u00f1ora da Ponte, entre Mondo\u00f1edo e Ribadeo, provocando a retirada do ex\u00e9rcito franc\u00e9s cara a Mondo\u00f1edo, logo de provocar a baixa de 60 soldados e 25 cabalos. Por\u00e9n, despois de recibir reforzos de Lugo e Ferrol, finalmente os franceses lograron asaltar Ribadeo. Na actualidade, o luns de Pentecoste conmem\u00f3rase a batalla no santuario de Nosa Se\u00f1ora das Virtudes da Ponte, na parroquia de Arante, Ribadeo. Al\u00ed asisten representantes das sete parroquias de Ribadeo e Trabada que participaran naquela batalla, portando os pend\u00f3ns e emblemas das mesmas.\nMembro de ilustres li\u00f1axes da nobreza galega, casou con Isabel Berm\u00fadez y Santiso de Sante, e fundou no ano 1720 a Capelan\u00eda do Rosario, na parroquia de San Xiao de Sante. D\u00edaz de la Rocha, home culto, de car\u00e1cter en\u00e9rxico, forte e dominante, morreu \u00e1 idade de 83 anos no seu pobo natal, tras vivir na Coru\u00f1a, totalmente ignorado, durante varios anos.\nTrala fin do antigo r\u00e9xime, e coa divisi\u00f3n territorial de Espa\u00f1a en 1833, parroquias de varias xurisdici\u00f3ns constitu\u00edron os concellos de Sante, Trabada e Vilaform\u00e1n. En 1840 fusion\u00e1ronse no de Sante, e a partir de 1841 pasou a denominarse Trabada.\nCultura.\nToponimia.\nO top\u00f3nimo Trabada ten orixe no lat\u00edn \"Tabulata\". As\u00ed aparece mencionada nun documento do s\u00e9culo VIII (o m\u00e1is antigo conservado na pen\u00ednsula Ib\u00e9rica, datado o 23 de agosto do 775 e conservado no arquivo da Catedral de Le\u00f3n), no que o rei Silo doa terreos de dominio real situados entre os r\u00edos Eo e Masma para que se constr\u00faa neles un lugar de oraci\u00f3n ou mosteiro, a trav\u00e9s do abade \"Sperautano\".\nPatrimonio.\nDa \u00e9poca do megalitismo cons\u00e9rvanse diversas m\u00e1moas, a\u00ednda sen escavar. Da cultura castrexa permanecen os castros de Trabada, Sante e Vidal. O menhir do Marco da Pena Verde aparece citado xa no diploma do rei Silo como confluencia de cami\u00f1os.\nA igrexa de Sante constru\u00eduse no s\u00e9culo XVI e foi reformada no XVIII. A de Vilapena conta na capela maior cun retablo barroco restaurado recentemente, e na nave esquerda outro do s\u00e9culo XVI. A igrexa de Valboa, reformada en 1923, conserva dous retablos laterais do s\u00e9culo XVII, e a de Vilaform\u00e1n ten un de 1735. Na capela de Vilafernando hai unha escultura en pedra de Santo Ant\u00f3n e destaca tam\u00e9n o retablo maior. Na igrexa de Trabada hai unha imaxe da Inmaculada.\nAmais est\u00e1n as igrexas parroquiais de F\u00f3rnea e Vidal, e mais as capelas de San Xos\u00e9, Santo Ant\u00f3n e San Bricio (Sante); San Rom\u00e1n, Santo Ant\u00f3n, San Marcos, Santo Estevo e San Miguel (Trabada); San Ram\u00f3n (R\u00eda de Abres); San Fernando (Valboa) e Santo Ant\u00f3n (Bargo-Vilapena).\nEconom\u00eda.\nA actividade econ\u00f3mica xira arredor da agricultura, a gander\u00eda (produci\u00f3n de leite de gando vac\u00fan) e o sector forestal.\nLugares de Trabada.\nPara unha lista completa de todos os lugares do concello de Trabada vexa: Lugares de Trabada."}
{"id": "4485", "revid": "15490", "url": "https://gl.wikipedia.org/wiki?curid=4485", "title": "Barreiros", "text": "Barreiros \u00e9 un concello da provincia de Lugo, pertence \u00e1 comarca da Mari\u00f1a Oriental. Segundo o IGE en 2014 ti\u00f1a 2994 habitantes . O seu xentilicio \u00e9 ou .\nXeograf\u00eda.\nO concello ten 72,4\u00a0km\u00b2. Limita \u00f3 leste con Ribadeo, \u00f3 sur con Trabada e Lourenz\u00e1 e \u00f3 oeste con Foz.\nHidrograf\u00eda.\nA parte occidental do concello est\u00e1 ba\u00f1ada polo r\u00edo Masma e a r\u00eda de Foz en que desemboca, as\u00ed como polos pequenos regatos que desaugan neles. O resto de cursos fluviais do concello son curtos e desembocan directamente no mar Cant\u00e1brico. Unicamente o rego de Portobrag\u00e1n (formado pola confluencia do rego de Cambite e o rego da F\u00f3rnea) e mailo Rego das Teixeiras (ou dos Gambitos), na parroquia de Vilamart\u00edn Pequeno, pertencen \u00e1 conca da r\u00eda de Ribadeo.\nPraias.\nO litoral de Barreiros rep\u00e1rtese entre os 8 km de cornixa cant\u00e1brica e os preto de 4 km que constit\u00faen a beira oriental da r\u00eda de Foz. Aga a praia de Anguieira, que est\u00e1 na r\u00eda, os areais barreiregos dan en mar aberto. De oeste a leste, estes son o do Altar, San Bartolo e Remior na parroquia de San Cosme; Coto, Balea, Fontela e L\u00f3ngara en Benquerencia; A Pasada en San Miguel de Reinante; Arealonga entre San Miguel e Santiago de Reinante; e Moledo en Santiago de Reinante.\nPatrimonio.\nEn San Miguel de Reinante est\u00e1n a capela de Santo Estevo do Ermo e o monte Comado, onde se pode practicar paracaidismo. Na mesma parroquia cel\u00e9brase o Festival Internacional Folcl\u00f3rico do Emigrante a primeira fin de semana de agosto.\nNo mesmo contorno de Santo Estevo est\u00e1 a fervenza hom\u00f3nima, conectada coa ermida e varias fontes por unha ruta a p\u00e9.\nLugares de Barreiros.\nPara unha lista completa de todos os lugares do concello de Barreiros vexa: Lugares de Barreiros."}
{"id": "4486", "revid": "15490", "url": "https://gl.wikipedia.org/wiki?curid=4486", "title": "Palas de Rei", "text": "Palas de Rei \u00e9 un concello da provincia de Lugo, pertencente \u00e1 comarca da Ulloa. Segundo o IGE en 2014 ti\u00f1a 3.601 habitantes. O seu xentilicio \u00e9 \u00ab\u00bb.\nToponimia.\nO lugar aparece mencionado nun documento de 1153 como \"pallatium Regis\" por ser Witiza, o rei visigodo que, segundo a tradici\u00f3n, matar\u00eda a F\u00e1fila, duque de Galicia e pai de Don Pelaio, nestas terras de Palas de Rei, onde, ao mesmo tempo, ter\u00eda o seu pazo. Con todo, poder\u00eda non derivar de pazo sen\u00f3n do top\u00f3nimo Palas, referido a covas de lugares calcarios. Son m\u00e1is as voces que ven no Palas unha orixe non latina. As\u00ed, V\u00e1zquez Rodr\u00edguez destaca que a orixe do termo poder\u00eda estar nas palabras do galego com\u00fan pala e, polo tanto, preindoeuropea, mentres que Edelmiro Bascuas considera que o primeiro elemento poder\u00eda ser un derivado da ra\u00edz indoeuropea *pel-, \"encher, verter, flu\u00edr\", polo que poder\u00eda ser, na realidade, un R\u00edo de Rei.\nHistoria.\nNo concello cons\u00e9rvanse restos prehist\u00f3ricos, como m\u00e1moas, dolmens e castros. Trala romanizaci\u00f3n, o lugar estaba atravesado por unha v\u00eda romana cara a Lugo. No s\u00e9culo VI pertenc\u00eda ao condado de \"Ulliensis\".\nNa Idade Media o cami\u00f1o de Santiago trouxo, amais do estilo rom\u00e1nico, a prosperidade \u00e1 vila, que aparece citada no \"C\u00f3dice Calixtino\". Na parroquia de Vilar de Donas est\u00e1 a Igrexa rom\u00e1nica de Vilar de Donas, de orixe mon\u00e1stica. A fundaci\u00f3n do mosteiro atrib\u00faeo a tradici\u00f3n a unhas donas (representadas nas pinturas g\u00f3ticas da capela maior), co que se explicar\u00eda o top\u00f3nimo. En realidade, o seu fundador foi Arias P\u00e9rez de Monterroso, a mediados do s\u00e9culo XII.\nCons\u00e9rvanse restos de fortalezas, torres, castelos, pazos e casas brasonadas, como a casa-torre de Filgueira, a casa-torre de Fontecuberta; o Pazo de Laia (que conserva o escudo de armas dos condes de Traba, antecesores do fundador de Pambre), a casa de Ulloa (cos escudos dos Saavedra, Montenegro, Gaioso e Deza), o pazo Mari\u00f1ao, a fortaleza do Castro de Seixas (en Merl\u00e1n, de onde procede a li\u00f1axe dos V\u00e1zquez de Seixas), o pazo de Pacheco e o castelo de Pambre, erguido por Gonzalo Ozores de Ulloa cara a 1375,unha das fortalezas mellor conservadas de Galicia, que resistiu a Gran Guerra Irmandi\u00f1a en 1467.\nNa segunda guerra carlista Palas de Rei foi un dos poucos concellos nos que triunfou a sublevaci\u00f3n en 1846, constitu\u00edndose unha Xunta Revolucionaria.\nO mesmo que noutros moitos lugares de Galicia, no 1936 en Palas tam\u00e9n tiveron lugar asasinatos, como o de Camilo D\u00edaz Bali\u00f1o.\nComunicaci\u00f3ns.\nA vila de Palas de Rei est\u00e1 atravesada pola v\u00eda francesa do Cami\u00f1o de Santiago. Amais, atrav\u00e9saa a estrada N-547, que comunica cara ao oeste con Santiago de Compostela, Melide e Arz\u00faa, e cara ao leste coa estrada N-540, que leva cara a Lugo e Ourense.\nLugares de Palas de Rei.\nPara unha lista completa de todos os lugares do concello de Palas de Rei vexa: Lugares de Palas de Rei."}
{"id": "4487", "revid": "15490", "url": "https://gl.wikipedia.org/wiki?curid=4487", "title": "Monterroso", "text": "Monterroso \u00e9 un concello da provincia de Lugo, pertencente \u00e1 Comarca da Ulloa. Segundo o INE en 2021 ti\u00f1a 3.562 habitantes (1771 homes e 1791 mulleres). O seu xentilicio \u00e9 monterrosina/monterrosino.\nHistoria.\nA denominaci\u00f3n Monterroso non aparece ata mediados do s\u00e9culo XII cando era o nome dun monte, e pasou a denominar a un asentamento humano. O documento m\u00e1is antigo relacionado coa comarca \u00e9 de 572 e ref\u00edrese \u00e1 confirmaci\u00f3n da divisi\u00f3n da diocese lucense en doce condados. O territorio de Monterroso abrangu\u00eda a comarca da Ulloa e pasar\u00eda os seus l\u00edmites ata \u00e1 Terra de Melide e cara ao Mi\u00f1o.\nNo s\u00e9culo XII, dentro do conflito entre Pedro Froilaz e o matrimonio real de Urraca de Le\u00f3n e Afonso o Batallador, entrando este en Galicia e asediando ao Conde de Traba no castelo de Monterroso (o que hoxe \u00e9 a torre de Penas) conseguindo vencer a seus rivais, pero po\u00f1\u00e9ndose a mal o Batallador coa s\u00faa muller ao asasinar a un nobre amigo de Urraca que se refuxiara baixo seu manto.\nA finais de 1920 comezou a editarse en Monterroso o peri\u00f3dico \"El Eco del Ulla\", \"\u00d3rgano del Sindicato Cat\u00f3lico Agrario de Monterroso\".\nEn Monterroso hai un centro penitenciario para reclusos mozos, na Vacaloura, Penas, a seis quil\u00f3metros do centro da vila.\nLugares de Monterroso.\nPara unha lista completa de todos os lugares do concello de Monterroso vexa: Lugares de Monterroso."}
{"id": "4488", "revid": "15490", "url": "https://gl.wikipedia.org/wiki?curid=4488", "title": "Antas de Ulla", "text": "Antas de Ulla \u00e9 un concello da provincia de Lugo, pertencente \u00e1 comarca da Ulloa. Segundo o IGE, en 2014 ti\u00f1a 2 152 habitantes . O seu xentilicio \u00e9 seoan\u00e9s, ou .\nXeograf\u00eda.\nO concello limita ao norte con Palas de Rei, ao sur con Taboada, ao oeste con Agolada e Rodeiro e ao leste con Monterroso. A capital municipal, do mesmo nome, dista 45\u00a0km da capital provincial, Lugo.\nDo seu relevo, tendente \u00e1 horizontalidade, destaca o monte Farelo, con 951 m de altura, e da s\u00faa hidrograf\u00eda o r\u00edo Ulla, que nace na parroquia de Olveda e conta con afluentes coma o Estanco, o Fadal, o Peizal, o Medeiros, o Peib\u00e1s ou o Pequeno.\nDemograf\u00eda.\n&lt;/noinclude&gt;&lt;noinclude&gt;Fonte: INE\nHistoria.\nO Neol\u00edtico: os primeiros poboadores.\nCrese que os primeiros poboadores do territorio que na actualidade ocupa o Concello de Antas de Ulla se asentaron nesas terras no per\u00edodo Neol\u00edtico. \nO Megalitismo.\nDe especial interese \u00e9 o Megalitismo, xa que son moitas as antas (tam\u00e9n chamadas m\u00e1moas, modias ou dolmens) que podemos atopar no Concello, a\u00ednda que ningunha est\u00e1 escavada. De feito, crese que \u00e9 da civilizaci\u00f3n megal\u00edtica da que prov\u00e9n o top\u00f3nimo (anta). Ademais, tam\u00e9n existe na capital do Concello o chamado Campo das Antas cuxo nome se pode deber aos numerosos dolmens existentes na zona. Neste lugar constru\u00eduse unha capela cristi\u00e1 e, dalg\u00fan xeito, cristian\u00edzase tam\u00e9n o seu nome pola confusi\u00f3n que na pronuncia pode haber entre Campo das Antas e Campo das Santas.\nO Bronce.\nDo Bronce inicial ou Protoatl\u00e1ntico cons\u00e9rvanse unhas espirais de prata rectangulares, que se poden ver no Museo Provincial de Pontevedra.\nA arte rupestre: os petr\u00f3glifos do Monte Farelo.\nA medio cami\u00f1o entre a Idade de Bronce e a Cultura castrexa \u00e9 onde se sit\u00faa unha arte rupestre fortemente relacionada co comercio do metal, da que destacan os petr\u00f3glifos. Os petr\u00f3glifos que hoxe podemos atopar no Monte Farelo son as mostras desta arte rupestre m\u00e1is afastadas da costa que atopamos en Galiza e tam\u00e9n as mellor conservadas.\nSon un total de 54 petr\u00f3glifos que presentan formas de catro tipos: cazoletas, combinaci\u00f3ns circulares, espirais e labirintos.\nDestes, 22 foron descubertos en 2003 pola investigadora Cristina Varela Cadah\u00eda. Con todo, a maior\u00eda do conxunto est\u00e1 sen catalogar e o \u00faltimo estudo publicado sobre el, que data de 2000 (Mar\u00eda Jos\u00e9 B\u00f3veda e Mar\u00eda Paz Blanco), s\u00f3 se refire a 16 petr\u00f3glifos. Ademais, non se tomou ningunha medida para protexelos nin est\u00e1n debidamente sinalados.\nA Cultura castrexa.\nO mundo castrexo, que se estende desde o s\u00e9culo IV a.C. at\u00e9 a ca\u00edda do Imperio Romano no 476 d.C., tam\u00e9n deixou unha importante pegada no Concello de Antas de Ulla. De feito, o centro de Galiza \u00e9 un dos lugares do pa\u00eds no que son m\u00e1is abundantes estes asentamentos. Son moitos os castros que podemos atopar, como \u00e9 o caso do das parroquias de Santa Mari\u00f1a do Castro de Amarante, Amoexa, Olveda ou o Castro de Seoane, situado na capitalidade do Concello no lugar no que hoxe se atopan as instalaci\u00f3ns deportivas municipais.\nOs castros do concello son:\nIdade Media.\nNa Idade Media o poder represent\u00e1bao nestas terras o Castelo de Amarante, situado na parroquia de Castro de Amarante, propiedade dos Noguerol, e que m\u00e1is tarde pasar\u00eda a formar parte da casa de Camarada.\nA construci\u00f3n das igrexas parroquiais do Concello datan deste per\u00edodo, e nelas predomina o estilo rom\u00e1nico. Ademais, coma no resto de Galiza, son moitos os cruceiros que podemos atopar, de entre os que destaca o cruceiro de Amoexa.\nMalia seren numerosas as igrexas parroquiais, o grande centro de poder no concello era o Castelo de Amarante, unha boa mostra de que en Antas de Ulla, coma no resto da Ulloa, o poder civil era m\u00e1is importante c\u00f3 relixioso. De feito, a Ulloa \u00e9 a \u00fanica comarca de Galiza na que acontece isto, xa que non atopamos nesta comarca ning\u00fan mosteiro, convento ou catedral, ag\u00e1s o antigo convento de Vilar de Donas en Palas de Rei.\nIdade contempor\u00e1nea.\nAt\u00e9 1916 recib\u00eda simplemente o nome de Antas, pero nese ano pasou a ser chamado Antas de Ulla para distinguilo do concello de Antas (Almer\u00eda)..\nCultura.\nToponimia.\nO top\u00f3nimo procede do nome com\u00fan \"anta\" (dolmen ou menhir) combinado coa do r\u00edo \"Ulla\", que tam\u00e9n lle d\u00e1 nome \u00e1 comarca da Ulloa onde est\u00e1 asentada. O rexistro m\u00e1is antigo do top\u00f3nimo \"Antas\" nun documento en galego data de 1390. Tr\u00e1tase dun foro do arquivo de Vilar de Donas en que se fai referencia ao actual Antas de Ulla como \"Sayoane das Antas\", forma abreviada de San Xo\u00e1n das Antas. A forma moderna, Seoane das Antas, rex\u00edstrase por primeira vez en 1473, nunha relaci\u00f3n de bens do Tumbo de Pergami\u00f1o de Oseira. Non se documenta nos textos medievais o top\u00f3nimo Antas de Ulla, nome oficial do concello, da parroquia en que se atopa a s\u00faa capitalidade e dun dos lugares desa mesma parroquia.\nEconom\u00eda.\nA econom\u00eda da zona bas\u00e9ase principalmente no sector primario, agricultura e gander\u00eda. O sector primario ocupa \u00f3 60% da poboaci\u00f3n. No sector gandeiro predomina a cabana vac\u00fan: a rubia galega para carne, e a raza frisoa na produci\u00f3n leiteira.\nOs produtos elaborados m\u00e1is co\u00f1ecidos de Antas son:\nAdemais de ovos, casta\u00f1as, cogomelos, esp\u00e1rragos e outros produtos da terra.\nLugares de Antas de Ulla.\nPara unha lista completa de todos os lugares do concello de Antas de Ulla vexa: Lugares de Antas de Ulla."}
{"id": "4491", "revid": "85894", "url": "https://gl.wikipedia.org/wiki?curid=4491", "title": "Covelo", "text": "Covelo \u00e9 un concello da provincia de Pontevedra, pertence \u00e1 comarca da Paradanta. Segundo o IGE no 2014 ti\u00f1a 2719 habitantes. O seu xentilicio \u00e9 \u00ab/\u00e1\u00bb ou \u00ab\u00bb.\nPoboaci\u00f3n.\nLimita cos concellos de Avi\u00f3n e Mel\u00f3n (na provincia de Ourense), A Ca\u00f1iza, Mondariz e Fornelos de Montes.\nPatrimonio.\nConta cun foxo de lobo restaurado en 2013 na parroquia de Campo, con dous fun\u00eds de entrada e unha profundidade de dous metros.\nNa Serra do Su\u00eddo at\u00f3panse os singulares chozos.\nLugares de Covelo.\nPara unha lista completa de todos os lugares do concello de Covelo vexa: Lugares de Covelo."}
{"id": "4492", "revid": "85894", "url": "https://gl.wikipedia.org/wiki?curid=4492", "title": "Crecente", "text": "Crecente \u00e9 un concello da provincia de Pontevedra, pertence \u00e1 comarca da Paradanta. Segundo o IGE, en 2021 ti\u00f1a 1.961 habitantes. O seu xentilicio \u00e9 \u00ab\u00bb.\nXeograf\u00eda.\nLimita cos concellos de Arbo e A Ca\u00f1iza (provincia de Pontevedra); Mel\u00f3n, Arnoia, Cortegada, Pontedeva e Padrenda (provincia de Ourense) e fai fronteira con Portugal, separado polo r\u00edo Mi\u00f1o. Ten 57,1\u00a0km\u00b2.\nCara ao norte est\u00e1 formado por unha zona monta\u00f1osa, e cara ao sur est\u00e1 formado por un grupo de vales profundos, dirixidos cara ao r\u00edo Mi\u00f1o, que o separa de Ourense e Portugal.\nHistoria.\nNo l\u00edmite co concello de Arbo at\u00f3panse uns petr\u00f3glifos no monte, e nos lindeiros coa provincia de Ourense un t\u00famulo megal\u00edtico.\nDurante a idade de ferro, coa cultura castrexa constru\u00edronse varios castros: castro da Cid\u00e1 ou castro de Sabanle, na parroquia de Quintela, onde se atoparon un tr\u00edscele (conservado no Museo de Pontevedra) e un torso de guerreiro castrexo (no Museo Qui\u00f1ones de Le\u00f3n de Vigo). Os castros do Cerco (na aldea de Bouza de Padrosos), o de Coutofurado ou de San Sebasti\u00e1n, en Parada de Rebordech\u00e1n e o do lugar de Castro no propio Crecente est\u00e1n todos eles romanizados. Durante a dominaci\u00f3n romana constru\u00eduse unha calzada bordeando o r\u00edo Mi\u00f1o, e unha torre (orixe da de Fornelos).\nNa idade media a zona formou parte do condado de Turonia, fronteira durante o Reino de Asturias e logo demarcaci\u00f3n entre os condados de Galicia e Portugal, pertencendo parte dese concello \u00e1 ra\u00ed\u00f1a Tareixa (nai do futuro rei de Portugal Henriques). \u00d3 ser lugar de fronteira sufriu diversas escaramuzas e de a\u00ed prove\u00f1en as fortificaci\u00f3ns de Fornelos e Sendelle, sendo as diversas parroquias posesi\u00f3ns de diversos se\u00f1ores feudais, entre os que destacan os templarios (que fundaron o mosteiro de San Pedro de Crecente) o mosteiro de Mel\u00f3n, e a li\u00f1axe dos Soutomaior. Esta familia obtivo numerosos bens e os seus conflitos foron moi soados.\nO rei Fernando IV de Espa\u00f1a outorgou a Fernando Y\u00e1\u00f1ez o se\u00f1or\u00edo de Crecente. Durante a idade moderna, xa en 1642, o rei Filipe IV de Espa\u00f1a concedeu o t\u00edtulo de conde de Crecente a Baltasar de Soutomaior por intercesi\u00f3n dun familiar seu na corte de Madrid. Durante a Guerra de Restauraci\u00f3n Portuguesa Crecente volveu \u00f3 ambiente militar, coa refortificaci\u00f3n de Fornelos e varios outeiros para impedir ataques e lanzar ofensivas \u00f3 pa\u00eds veci\u00f1o, a\u00ednda que estivo lonxe dos grandes conflitos b\u00e9licos desta guerra, que suced\u00edan en Salvaterra de Mi\u00f1o.\nNatureza.\nO contorno natural de Crecente est\u00e1 demarcado polos diversos vales, destacando \u00e1 vista o encoro do r\u00edo Frieira. Desde o monte de Chan de Moeiras, en Filgueira, hai unhas boas vistas panor\u00e1micas dos meandros do Mi\u00f1o, desde Mer\u00e9ns ata Cortegada.\nPatrimonio.\nO pazo da Fraga, en Albeos, e o pazo de Barreiro, en Vilar, son de orixe medieval.\nO rom\u00e1nico tivo implantaci\u00f3n na zona, como se ve no mosteiro de San Paio de Albeos, adicado a San Paio, santo orixinario deste concello. A igrexa de Crecente, antiga colexiata, foi constru\u00edda sobre as ru\u00ednas do mosteiro templario de San Pedro, constru\u00eddo no s\u00e9culo XIV.\nO castelo de Fornelos ten a s\u00faa orixe nunha torre romana que vixiaba a calzada romana de Crecente e logo ficou en ru\u00ednas ata a s\u00faa reconstruci\u00f3n durante as guerras de creaci\u00f3n de Portugal, entre Afonso VII e Afonso Henriques. Na actualidade cons\u00e9rvase a torre da homenaxe (nela o nobre Pedro Madruga mantivo encarcerado ao bispo de Tui Diego de Murosno s\u00e9culo XV) a\u00ednda que ti\u00f1a tam\u00e9n muralla e varias dependencias anexas, tivo uso ata a Guerra de Restauraci\u00f3n ou Guerra de Independencia de Portugal do dominio espa\u00f1ol.\nA capela da Virxe do Cami\u00f1o, de estilo rom\u00e1nico tard\u00edo, sit\u00faase nunha antiga ruta do cami\u00f1o de Santiago, e conta cun cruceiro ornamental. Na capela de F\u00e1tima, no Couto da Cruz, ven\u00e9rase a primeira imaxe existente en Espa\u00f1a vinculada \u00e1 Virxe de F\u00e1tima, tra\u00edda a ombreiros dende Portugal.\nLugares de Crecente.\nPara unha lista completa de todos os lugares do concello de Crecente vexa: Lugares de Crecente."}
{"id": "4494", "revid": "85894", "url": "https://gl.wikipedia.org/wiki?curid=4494", "title": "Doz\u00f3n", "text": "Doz\u00f3n \u00e9 un concello da provincia de Pontevedra, pertencente \u00e1 comarca do Deza. Segundo o IGE en 2015 ti\u00f1a 1174 habitantes.\nXeograf\u00eda.\nO concello est\u00e1 situado no nordeste da provincia de Pontevedra. Limita ao noroeste con Lal\u00edn, ao nordeste con Rodeiro, e ao sur co Irixo e Pi\u00f1or (provincia de Ourense). Con 75\u00a0km\u00b2, \u00e9 o municipio m\u00e1is pequeno da comarca do Deza. Ten 8 parroquias e 54 aldeas, sendo a capital O Castro.\nEst\u00e1 situado nas terras altas do val do r\u00edo Deza, na vertente Oeste da Dorsal Occidental Galega, nos contrafortes das serras do Faro e dos montes do Testeiro, a altitude media \u00e9 superior os 740 m. O teito do concello constit\u00faeo a Pena de Francia, de 914 m. Tam\u00e9n destacan os montes Cubelos (833 m) e A G\u00e1ndara (870 m), estas elevaci\u00f3ns forman a divisoria das augas das concas do Mi\u00f1o e do Ulla, e Coto da Lebre (770 m).\nNeses montes nacen diversos r\u00edos e regatos, que conforman unha extensa rede fluvial. O r\u00edo Asneiro, tam\u00e9n chamado Doz\u00f3n, nace nas proximidades da Pena de Francia. D\u00e1 nome \u00e1 zona, e \u00e9 popularmente co\u00f1ecido coma Deza debido a un erro ortogr\u00e1fico na cartograf\u00eda do s\u00e9culo XIX.\nDemograf\u00eda.\nEvoluci\u00f3n da poboaci\u00f3n no intervalo 2000 - 2013:\nHistoria.\nNun documento do ano 832 hai unha referencia a \"Dez\u00f3n\", mant\u00e9ndose este top\u00f3nimo at\u00e9 o s\u00e9culo XIII. En 1226 aparece o top\u00f3nimo actual, nun documento no que Gonzalo Rodr\u00edguez subscribe coma primeiro titular o establecemento do arcediagado de Doz\u00f3n.\nNo termo municipal est\u00e1 establecido o nacemento do lendario rei Vamba , se ben a tradici\u00f3n oral matiza e sinala que Wamba, era fillo do rei visigodo Recesvinto e dunha das s\u00faas criadas, que ao ser expulsada da Corte, veu vivir ao que hoxe co\u00f1\u00e9cesamento como \u201cCastro Real de Doz\u00f3n\u201d. Unha vez falecido o fillo lex\u00edtimo de Recesvinto, este mandou \u00f3s seus cabaleiros a buscar a Wamba, xa maior. Cando chegaron, Wamba estaba arando na terra e negouse a marchar con aqueles homes, se ben tralas presi\u00f3ns e as amezas, aquel home aceptou, reinando posteriormente como Wamba.\nNo s\u00e9culo X converteuse en Real Couto de Doz\u00f3n por iniciativa do rei Sancho I de Le\u00f3n e da s\u00faa muller, logrando privilexios coma a exenci\u00f3n do pago de impostos. O Real Couto foi orixinariamente se\u00f1or\u00edo da abadesa do mosteiro de San Pedro de Doz\u00f3n, pero m\u00e1is tarde converteuse en se\u00f1or\u00edo do abade do mosteiro de Oseira, do que a\u00ednda se conservan escudos nalg\u00fan dos edificios m\u00e1is senlleiros da bisbarra.\nDurante o reinado de Filipe II, Doz\u00f3n converteuse en Reguengo.\nPatrimonio.\nA vila do Castro as\u00e9ntase sobre un dos moitos castros fundados na idade de Bronce, dos que a\u00ednda se conservan numerosas pegadas. Destacan polo seu bo estado de conservaci\u00f3n o castro de San Breixo, en Maceiras, e o de Santa Mar\u00eda, na parroquia de Doz\u00f3n.\nDo per\u00edodo da romanizaci\u00f3n cons\u00e9rvanse as s\u00faas pontes e restos dunha calzada cara \u00e1s terras de Camba.\nA igrexa de San Pedro de Vilanova de Doz\u00f3n \u00e9 un templo rom\u00e1nico do s\u00e9culo XII. A igrexa de Santa Mar\u00eda de Doz\u00f3n ten elementos pertencentes ao barroco. Ademais das outras igrexas parroquiais, est\u00e1n as ermidas de San Domingos en Sangui\u00f1edo, a de Santo Amaro e O Pilar, no Sisto, e a da Virxe da Pena de Francia.\nLugares de Doz\u00f3n.\nPara unha lista completa de todos os lugares do concello de Doz\u00f3n vexa: Lugares de Doz\u00f3n."}
{"id": "4495", "revid": "85894", "url": "https://gl.wikipedia.org/wiki?curid=4495", "title": "Lal\u00edn", "text": "Lal\u00edn \u00e9 un concello da provincia de Pontevedra, pertencente \u00e1 comarca do Deza. O municipio ti\u00f1a unha poboaci\u00f3n de habitantes (), repartida entre o n\u00facleo urbano, onde viven algo m\u00e1is de 10.000 persoas, e as 47 parroquias do rural. Lal\u00edn \u00e9 a capital e a vila principal da s\u00faa comarca e o noveno concello m\u00e1is poboado da provincia, despois da Estrada. O concello pos\u00fae unha densidade de poboaci\u00f3n de 61,83 hab./km\u00b2 e unha superficie de 326,8 km\u00b2, o que o converte no concello m\u00e1is grande de Pontevedra e o cuarto de Galicia.\nO concello at\u00f3pase no nordeste da provincia de Pontevedra. Limita cos concellos de Silleda e Vila de Cruces polo noroeste, con Forcarei polo oeste, con Agolada e Rodeiro polo nordeste, con Doz\u00f3n polo suroeste e co Irixo polo sur. Todos eles pertencen \u00e1 comarca do Deza ag\u00e1s O Irixo, concello da provincia de Ourense.\nHistoria.\nEn tempos prehist\u00f3ricos, xa estiveran poboadas estas terras. As\u00ed o testemu\u00f1an os castros de Donramiro e Goi\u00e1s, a pouca distancia de Lal\u00edn, e mesmo o castro que alg\u00fans historiadores sit\u00faan no lugar que hoxe ocupa o parque do aviador Loriga, sobre o que na \u00e9poca sueva se constru\u00edu unha torre-fortaleza. Precisamente ao abeiro desta fortaleza medieval xurdiu o casal da Torre, que con outros casais illados formou o primitivo n\u00facleo urbano de Lal\u00edn no s\u00e9culo XIX. Torre-fortaleza que logo pasar\u00eda aos Su\u00e1rez de Deza-Churruchao, e nos \u00faltimos tempos, antes da s\u00faa destruci\u00f3n, ao Conde de Lemos. Derrubado en 1846, s\u00f3 quedou en p\u00e9 ata os primeiros anos deste s\u00e9culo a torre da homenaxe, \u00e1 beira da que se ergu\u00eda un vello carballo chamado \"da manteiga\". A finais do XVIII, o lugar da Torre estaba formado por sete casas, nas que se daba comida e aloxamento a moitos feirantes, que concorr\u00edan \u00e1s d\u00faas feiras mensuais, e aos viaxeiros que transitaban de Ourense a Santiago, e de Lugo a Pontevedra.\nEn Lal\u00edn edit\u00e1ronse os peri\u00f3dicos \"La Defensa\" (1905-1909), \"La Lucha\" (1916-1918), \"Verdad y Justicia\" (1922-1924) e \"Raz\u00f3n\" (1933-1934).\nA vila de Lal\u00edn, formada xa polos casais da Torre, Barrio de Abaixo, Tirabeque, Cacharela, Pontill\u00f3n e outros, contaba en 1930 con pouco m\u00e1is de trescentos veci\u00f1os. Vir\u00edan logo os anos do desenvolvemento e do progreso, ata converterse nos nosos d\u00edas nunha vila de referencia da Galicia Central.\nCultura.\nToponimia.\nO nome de Lal\u00edn v\u00e9n de \"Lalino\", un colono do Conde de Deza que tivo ao seu cargo as terras nas que, anos m\u00e1is tarde (980), se erixiu o mosteiro de San Marti\u00f1o de Lal\u00edn de Arriba.\nPatrimonio.\nPatrimonio natural.\nO concello salienta pola s\u00faa paisaxe de pastos e fragas. C\u00f3mpre destacar a fraga de Catas\u00f3s, carballeira declarada monumento natural en 2000 na parroquia de Catas\u00f3s.\nActividade cultural.\nO concello conta cunha escola de teatro infantil e xuvenil, Esmutel\u00edn.\nEconom\u00eda.\nNas cifras de 1996, predominaba o sector primario cun 38% da poboaci\u00f3n ocupada. A construci\u00f3n daba emprego a un 13% da poboaci\u00f3n ocupada. O sector secundario posu\u00eda o seu peso supo\u00f1endo un 18%. O sector servizos ti\u00f1a importancia co 31% dos activos.\nOs datos do ano 2001 amosan unha reduci\u00f3n importante do sector primario, pasando dun 38% a un 27%. Por\u00e9n, a construci\u00f3n aumenta un punto ata chegar ao 14%, igual que o sector industrial cun 19%. O crecemento m\u00e1is salient\u00e1bel encab\u00e9zao o sector servizos cun 40%, presentando unha serie de servizos tanto p\u00fablicos como privados (comercio, sanidade, educaci\u00f3n, xustiza etc.).\nConcentraci\u00f3n industrial.\nPode dicirse que, igual que A Estrada \u00e9 a \"capital do moble\", Lal\u00edn \u00e9 unha das \"capitais da moda\" de Galicia. Nos l\u00edmites do seu territorio p\u00f3dense atopar factor\u00edas das seguintes marcas do sector t\u00e9xtil:\nGaler\u00eda de imaxes.\nConxunto escult\u00f3rico creado por Sergio Portela Campos, en 2002, na carballeira do Rodo, pr\u00f3xima \u00f3 casco urbano: \nLugares de Lal\u00edn.\nPara unha lista completa de todos os lugares do concello de Lal\u00edn vexa: Lugares de Lal\u00edn."}
{"id": "4496", "revid": "85894", "url": "https://gl.wikipedia.org/wiki?curid=4496", "title": "Rodeiro", "text": "Rodeiro \u00e9 un concello da provincia de Pontevedra, pertencente \u00e1 comarca do Deza. Segundo o IGE en 2022 ti\u00f1a 2.317 habitantes.\nTop\u00f3nimo.\n\"Rodeiro\" \u00e9 un top\u00f3nimo latino que se refire aos cumes circulares, como poden ser os outeiros ou as localizaci\u00f3ns de castros.\nXeograf\u00eda.\nEst\u00e1 situado no centro de Galicia, ao nordeste da provincia de Pontevedra, nas terras altas da dorsal galega. Ten 154,2\u00a0km\u00b2, e conta con 146 entidades de poboaci\u00f3n repartidas entre 20 parroquias.\nCara ao leste o concello est\u00e1 orientado \u00e1 serra do Faro, con cumios de m\u00e1is de 1.000 m de altitude. Cara ao oeste, est\u00e1 o curso alto do r\u00edo Arnego e o val de Camba, cunha altitude media entre os 600 e os 700 metros.\nHistoria.\nNo ano 832 Afonso II cedeu a Salvador de Oviedo o goberno de varias igrexas da zona, a\u00ednda que baixo a autoridade do bispo de Lugo, para pagar o censo eclesi\u00e1stico. Nesa \u00e9poca xa se co\u00f1ece a zona como Terra de Camba.\nA vila de Rodeiro naceu ao amparo dunha antiga fortaleza medieval, da que apenas quedan restos. A Casa - Fortaleza de Camba aparece mencionada no s\u00e9culo XIV no testamento de Andr\u00e9s S\u00e1nchez de Gres, a quen lla legara seu t\u00edo Afonso S\u00e1nchez a condici\u00f3n de formar v\u00ednculo con ela.\nEn 1345 a fortaleza foi vendida por Alonso Su\u00e1rez de Deza, \"Churruchao\", xunto con outras propiedades que a s\u00faa esposa, Maior V\u00e1zquez de Rodeiro, recibira do seu pai, Vasco de Rodeiro, e que foran concedidas polos reis Sancho IV de Castela e Fernando III. Logo de ser confiscada aos Churruchaos, pasou a ser o baluarte m\u00e1is importante da mitra compostel\u00e1 na bisbarra.\nFernando de Camba, se\u00f1or da fortaleza de Seoane de Camba, participou na toma de Granada no 1492.\nLugares de Rodeiro.\nPara unha lista completa de todos os lugares do concello de Rodeiro vexa: Lugares de Rodeiro."}
{"id": "4497", "revid": "85894", "url": "https://gl.wikipedia.org/wiki?curid=4497", "title": "Silleda", "text": "Silleda \u00e9 un concello da provincia de Pontevedra pertencente \u00e1 comarca do Deza. Ocupa 169\u00a0km\u00b2, e segundo o IGE en 2022 ti\u00f1a 8.860 habitantes, distribu\u00eddos en 33 parroquias e 250 lugares. O concello de Silleda \u00e9 co\u00f1ecido tam\u00e9n como Trasdeza. O seu xentilicio \u00e9 \u00ab\u00bb.\nEn Silleda ten a s\u00faa sede a Feira Internacional de Galicia, onde se celebra anualmente a Semana Verde de Galicia.\nXeograf\u00eda.\nSituaci\u00f3n.\nSilleda local\u00edzase preto do centro xeogr\u00e1fico de Galicia, no norte da provincia de Pontevedra. Os seus 169\u00a0km\u00b2 est\u00e1n delimitados pola Serra do Cand\u00e1n e o San Sebasti\u00e1n de Meda, que o separan polo oeste e sur dos concellos de Forcarei e A Estrada; o r\u00edo Ulla polo noroeste, que separa Silleda de Boqueix\u00f3n; e o r\u00edo Deza, que fai de linde con Vila de Cruces polo norte e Lal\u00edn ao leste. Foi este \u00faltimo r\u00edo o que lle d\u00e1 \u00e1s terras de Silleda o nome de \"Trasdeza\".\nAdministraci\u00f3n.\nO seu territorio rep\u00e1rtese en 33 parroquias, con advocaci\u00f3ns moi diversas, a\u00ednda que merece a pena destacar San Marti\u00f1o, patr\u00f3n de seis parroquias, Santa Mar\u00eda, con cinco, San Miguel con catro e San Salvador con tres. Como dato curioso, \u00e9 necesario sinalar que, a\u00ednda que a pr\u00e1ctica totalidade das parroquias pertencen \u00e1 diocese de Lugo, as de Cira e Dornelas pertencen \u00e1 arquidiocese de Santiago.\nAccesos.\nEste concello est\u00e1 atravesado pola estrada N-525, que une Ourense con Santiago de Compostela, situ\u00e1ndose a capital municipal a 40\u00a0km de Compostela; e pola autoestrada central galega, que tam\u00e9n une as devanditas cidades. Conta con dous enlaces a esta \u00faltima.\nNo tocante ao transporte por tren, por Silleda discorren d\u00faas v\u00edas do ferrocarril: a primeira, inaugurada en 1958, un\u00eda Ourense e Santiago dentro da li\u00f1a Zamora - A Coru\u00f1a; e a segunda, inaugurada no 2011, tr\u00e1tase da li\u00f1a de alta velocidade entre as mencionadas cidades galegas.\nDemograf\u00eda.\nVariaci\u00f3n da poboaci\u00f3n entre a ano 2000 e o 2011 das 33 parroquias que compo\u00f1en o concello:\nHistoria.\nA denominaci\u00f3n de Trasdeza aparece xa mencionada na Alta Idade Media e a parroquia de Santa Mar\u00eda de Cortegada en Trasdeza, figura en documentos.\nNo s\u00e9culo XVII menci\u00f3nase o arciprestado de Trasdeza como dependente do arcediagado de Deza, da diocese de Lugo. Trasdeza aparece, polo tanto, como denominaci\u00f3n eclesi\u00e1stica que en 1645 designa o arciprestado dese nome.\nA maior parte destas parroquias aparecen formando parte da xurisdici\u00f3n de Trasdeza, no s\u00e9culo XVII, que pertenc\u00eda \u00e1 provincia de Santiago. Desta xurisdici\u00f3n eran vinte e cinco das actuais parroquias; as demais pertenc\u00edan \u00e1s xurisdici\u00f3ns de Cira, Carboeiro e Camanzo; a de Parada, antes parroquia, \u00e1 xurisdici\u00f3n de Deza e a de Refoxos ao Couto de Acibeiro.\nNo actual territorio do concello houbo, a principios do s\u00e9culo XIX, oito municipios constitucionais. Coa divisi\u00f3n municipal de 1835 o actual concello denominouse Chapa, establec\u00e9ndose, desde aquel momento, unha pugna con Silleda pola capital e pola denominaci\u00f3n do concello. Esta loita rematou en 1853 ao adoptarse como nome definitivo o de Silleda.\nCultura.\nPatrimonio.\nPatrimonio hist\u00f3rico, art\u00edstico e natural.\nNa parroquia de Abades at\u00f3panse:\nNa parroquia de Ansemil:\nNa parroquia de Breixa:\nNa parroquia de Carboeiro:\nNa parroquia do Castro:\nNa parroquia de Cira:\nNa parroquia de Dornelas:\nNa parroquia de Escuadro:\nNa parroquia de Fiestras:\nNa parroquia de Graba:\nNa parroquia de Pazos:\nNa parroquia de Ponte:\nNa parroquia de Siador:\nNa parroquia de Silleda:\nNa parroquia de Taboada:\nNa parroquia de Xestoso:\nPatrimonio cultural.\nActualmente, existen d\u00faas agrupaci\u00f3ns band\u00edsticas, a Banda Municipal de Silleda e a Banda Recreativa e Cultural de Bandeira, a\u00ednda que tam\u00e9n existiron outro par, a Banda de m\u00fasica de Cira, que esmoreceu na segunda metade do s\u00e9culo XX, e a Banda de m\u00fasica de Lamela, que desapareceu na d\u00e9cada de 1910.\nEtnograf\u00eda.\nFestas e celebraci\u00f3ns.\nNos meses de marzo ou abril:\nNo mes de xullo:\nNo mes de agosto:\nNo mes de setembro:\nE no mes de outubro:\nAdemais, o derradeiro domingo do mes de xu\u00f1o, o contorno do Santuario da Virxe da Saleta, en Siador acolle a Romar\u00eda do Rapaz. Tam\u00e9n se celebra nesta mesma parroquia a romar\u00eda da Saleta, no mes de setembro, sendo o d\u00eda m\u00e1is importante o 19 de dito mes.\nNa parroquia de Escuadro, cel\u00e9brase a romar\u00eda de santa Isabel o d\u00eda 2 de xullo e o domingo seguinte.\nEconom\u00eda local.\nO motor principal da econom\u00eda trasdez\u00e1 son as industrias do sector primario, secundario e terciario vinculadas ao sector agropecuario. Sector que, se ben segue a manter no Concello unha intensa actividade, debido as s\u00faas numerosas crises afectou a moitos pequenos gandeiros. Isto pode explicar o decrecemento demogr\u00e1fico do Concello nas \u00faltimas d\u00e9cadas, pois, a\u00ednda que a vila de Silleda medrou en poboaci\u00f3n, no total do Concello, maioritariamente rural, a poboaci\u00f3n total descendeu ata os albores do s\u00e9culo XXI, cando se rachou con esta tendencia negativa, coincidindo coa construci\u00f3n da autoestrada Santiago-Ourense e posteriormente do mesmo tramo Santiago-Ourense do ferrocarril de alta velocidade (AVE) que supuxeron unha activaci\u00f3n da econom\u00eda do Concello. En parte por isto e pola auxe do sector inmobiliario, o Concello acolleu a nova poboaci\u00f3n emigrante, principalmente dos pa\u00edses do Leste e Suram\u00e9rica, o que permitiu esa ruptura da tendencia de decrecemento demogr\u00e1fico recuperando poboaci\u00f3n moderadamente durante a primeira d\u00e9cada do s\u00e9culo XX.\nAs industrias metal\u00farxica, da construci\u00f3n ou da imprenta, entre outras, tam\u00e9n forman parte da actividade econ\u00f3mica do Concello xunto cos servizos, con pequenos comercios especialmente na vila de Silleda e da Bandeira. O pol\u00edgono industrial situado preto da vila de Silleda recentemente empezou a estar ocupado por industrias e negocios.\nServizos p\u00fablicos.\nEducaci\u00f3n.\nNeste concello existen varios centros de ensino: o CEIP de Silleda, o CEIP da Bandeira e o IES Pintor Colmeiro, todos eles de car\u00e1cter p\u00fablico; e o Colexio Mar\u00eda Inmaculada, centro concertado. Ademais, a car\u00f3n do CEIP da capital at\u00f3pase a Escola Infantil \"Gali\u00f1a Azul\".\nSanidade.\nO concello conta con dous centros m\u00e9dicos, un en cada n\u00facleo urbano: Silleda e A Bandeira.\nPol\u00edtica.\nTradicionalmente, o PPdeG obti\u00f1a folgadas maior\u00edas absolutas neste Concello. No 2003 a maior\u00eda absoluta do PP xa non \u00e9 tan folgada coma en lexislaturas anteriores ao ser conseguida por poucos votos e grazas tam\u00e9n ao voto emigrante, que resultou decisivo. No 2007 o PP perde a Alcald\u00eda, cando o PSdeG-PSOE empatou en escanos co PP. Foi ent\u00f3n cando o BNG co seu \u00fanico escano apoiou a Paula Fern\u00e1ndez, da lista do PSdeG-PSOE, como Alcaldesa. Por\u00e9n, o BNG e PSdeG-PSOE non chegan a pactar en ning\u00fan intre un goberno de coalici\u00f3n e Paula Fern\u00e1ndez Pena formar\u00e1 un goberno sen maior\u00eda absoluta dende o comezo da lexislatura. Pese a isto, e aos conflitos que se manifestan entre membros da propia lista do PSdeG-PSOE dende os seus inicios, nos dous primeiros anos Paula Fern\u00e1ndez Pena e o seu reducido equipo de goberno conseguen gobernar sen grandes atrancos, contando, xeralmente, co apoio da concelleira do BNG nas votaci\u00f3ns dos plenos e cos apoios dos membros do PSdeG-PSOE que van ficando f\u00f3ra do goberno por se autoexclu\u00edr (caso de Javier Cu\u00ed\u00f1a e Ofelia Rey Recimil) ou por seren exclu\u00eddos pola propia Alcaldesa (caso de L\u00e1zara). Esta estabilidade comeza a crebar cando o bipartito perde as elecci\u00f3ns no 2009 e N\u00fa\u00f1ez Feij\u00f3o \u00e9 proclamado Presidente da Xunta. \u00c9 a\u00ed cando os membros da lista electa do PSdeG-PSOE -que ag\u00e1s Gerardo L\u00e1zara (o \u00fanico que non se presenta en dita lista como \"independente\"), est\u00e1 composta por xente que se incorpora nova \u00e1 pol\u00edtica ou que v\u00e9n do CIS (partido local que nace dunha escisi\u00f3n do PP e que no 2003 obtivera 3 concelleiros)- Javier Cu\u00ed\u00f1a (l\u00edder do antigo CIS) e Ofelia Rey empezan a facer oposici\u00f3n e pactar co PP local, baixo a intervenci\u00f3n de Rafael Louz\u00e1n, unha moci\u00f3n de censura para tombar o goberno de Paula Fern\u00e1ndez Pena.\nAs\u00ed, foi en outubro do ano 2009 cando o Partido Popular, xunto con 2 tr\u00e1nsfugas do PSOE presentou unha moci\u00f3n de censura para derrocar ao goberno da Alcaldesa Paula Fern\u00e1ndez Pena. Este acto contou coa oposici\u00f3n de gran parte da veci\u00f1anza. Isto levou \u00e1 recollida de sinaturas e unha manifestaci\u00f3n multitudinaria e unha concentraci\u00f3n de apoio a Paula Fern\u00e1ndez. O 19 de outubro,Ofelia Rey Recimil, concelleira electa nas listas do PSdeG, converteuse na alcaldesa de Silleda co apoio do outro edil tr\u00e1sfuga do PSOE e de 5 ed\u00eds elixidos nas listas do PP.\nNas elecci\u00f3ns municipais de maio de 2011, o PSOE recupera a alcald\u00eda, repet\u00edndose a repartici\u00f3n de escanos das anteriores elecci\u00f3ns e Paula Fern\u00e1ndez conv\u00e9rtese de novo en alcaldesa, co apoio do edil do BNG, Mat\u00edas Rodr\u00edguez da Torre. En xullo de 2013 Paula Fern\u00e1ndez abandona a alcald\u00eda tras resultar designada senadora pola Comunidade Aut\u00f3noma, e o pleno elixe alcalde a Manuel Cu\u00ed\u00f1a Fern\u00e1ndez, que repite no cargo tralos comicios do 2015, obtendo maior\u00eda absoluta.\nLugares de Silleda.\nPara unha lista completa de todos os lugares do concello de Silleda vexa: Lugares de Silleda."}
{"id": "4498", "revid": "85894", "url": "https://gl.wikipedia.org/wiki?curid=4498", "title": "Vila de Cruces", "text": "Vila de Cruces \u00e9 un concello da provincia de Pontevedra, pertencente \u00e1 comarca do Deza. Limita cos concellos de Boqueix\u00f3n, Touro, Arz\u00faa e Santiso (da provincia da Coru\u00f1a), e Silleda, Agolada e Lal\u00edn (provincia de Pontevedra).\nHistoria.\nO concello denominouse Carbia ata 1944, por estar nesta parroquia a capitalidade. O 19 de setembro de 1944 o concello inaugurou a s\u00faa nova sede en Vila de Cruces, tomando esta denominaci\u00f3n oficialmente.\nPoboaci\u00f3n.\nSegundo o Padr\u00f3n municipal de habitantes a poboaci\u00f3n en 2015 era de 5.556 persoas. O seu xentilicio \u00e9 ou .\nFestas e celebraci\u00f3ns.\nA Patroa da vila \u00e9 a Nosa Se\u00f1ora da Piedade e cel\u00e9brase a s\u00faa festa a fin de semana seguinte \u00f3 4 de agosto (ag\u00e1s se \u00e9 s\u00e1bado que pasar\u00eda a ser o seguinte).\nVarias parroquias celebran o entroido cos altos dos xenerais.\nTam\u00e9n celebra festas gastron\u00f3micas como a da Casta\u00f1a en novembro, a do Chourizo en febreiro e a do Galo de Curral en maio, todas elas con degustaci\u00f3n gratu\u00edta de produtos da zona.\nOs d\u00edas de feira na Vila son 4 e o 17 de cada mes.\nLugares de Vila de Cruces.\nPara unha lista completa de todos os lugares do concello de Vila de Cruces vexa: Lugares de Vila de Cruces."}
{"id": "4499", "revid": "23204", "url": "https://gl.wikipedia.org/wiki?curid=4499", "title": "Estrasburgo", "text": "Estrasburgo (; ; ) \u00e9 unha cidade situada no leste de Francia, na marxe esquerda do r\u00edo Rin. \u00c9 a capital da rexi\u00f3n administrativa francesa do Gran Leste e do departamento do Baixo Rin.\nA aglomeraci\u00f3n urbana prol\u00f3ngase ata Alema\u00f1a, \u00e1 cidade de Kehl, que \u00e9 o espello xeogr\u00e1fico de Estraburgo do lado oposto do Rin.\nXeograf\u00eda.\nAtravesada polo r\u00edo Ill, afluente do Rin, que se divide para formar ata cinco brazos no centro da cidade (no sector da \"Petite France\"), a cidade est\u00e1 composta de barrios de forte identidade, como Robertsau, Cronenbourg, Koenigshoffen, Hautepierre, Elsau, Krutenau, Neudorf, Meinau e Neuhof. Situada a unha altitude media de 140 m por riba do nivel do mar, Estrasburgo caracter\u00edzase por un relevo relativamente plano. As\u00ed, no centro da cidade, perc\u00edbense soamente leves ondulaci\u00f3ns do terreo, culminando \u00e1 proximidade da catedral e no cruzamento da Grand-Rue (Grande r\u00faa) e da r\u00faa do Foss\u00e9-des-Tanneurs, correspondendo \u00e1s zonas de habitaci\u00f3ns m\u00e1is antigas.\nA cidade \u00e9 tam\u00e9n co\u00f1ecida como unha das capitais da Europa, debido \u00e1s numerosas instituci\u00f3ns europeas que alberga, entre as cales o Consello de Europa, o Parlamento europeo (dividido con Bruxelas) e a Corte Europea dos Dereitos Humanos, sen esquecer a cadea de televisi\u00f3n binacional franco-xerm\u00e1nica Arte.\nHistoria.\nEstrasburgo, co\u00f1ecida polos romanos como \"Argentoratum\", foi fundada o 12 a.C. Era ent\u00f3n un campo militar fortificado posicionado sobre o \"limes\" (fronteira do Imperio Romano) do Rin. Un \"canabae\" (aglomeraci\u00f3n de habitaci\u00f3ns civ\u00eds) desenvolveuse ao redor do campo e en direcci\u00f3n ao oeste, preludio do desenvolvemento futuro da cidade.\nEstrasburgo foi incorporada ao Imperio franco no s\u00e9culo V. En 842, a cidade foi palco do Xuramento de Estrasburgo, m\u00e1is antiga testemu\u00f1a escrita das linguas francesa e alem\u00e1.\nA catedral de Estrasburgo foi terminada en 1439, torn\u00e1ndose o m\u00e1is alto edificio do mundo, superando a gran Pir\u00e1mide de Giza. Durante a d\u00e9cada de 1520, a cidade abrazou as teses relixiosas de Marti\u00f1o Lutero, cuxos adeptos estabeleceron unha universidade no s\u00e9culo seguinte.\nCidade libre e aut\u00f3noma do Imperio, Estrasburgo foi anexada a Francia soamente en 1681, estatuto confirmado polo Tratado de Ryswick (1697). Lu\u00eds XIV mandou destru\u00edr simbolicamente parte das fortificaci\u00f3ns da cidade, creando unha abertura pola cal entrou en Estrasburgo, e marcando as\u00ed a submisi\u00f3n da cidade ao poder real. Mandado polo rei, Jacques Fran\u00e7ois Blondel dese\u00f1ou un plano de embelecemento de Estrasburgo que, por falta de financiamento, ser\u00e1 parcialmente realizado. Estrasburgo d\u00e9belle principalmente a construci\u00f3n da \"Aubette\" na praza Kl\u00e9ber e a reforma da praza March\u00e9-Gaillot. Diversos edificios cl\u00e1sicos ser\u00e1n constru\u00eddos, o primeiro dos cales foi o Palacio Rohan, morada de pr\u00edncipes constru\u00edda \u00e1s marxes do r\u00edo Ill, fronte \u00e1s habitaci\u00f3ns burguesas. Mais foron principalmente as fortificaci\u00f3ns de Vauban as que marcaron este per\u00edodo, coa construci\u00f3n dunha protecci\u00f3n sobre o Ill, fronte \u00e1s Pontes Cobertas (\"Ponts Couverts\"), e a dunha impo\u00f1ente cidadela ao sueste, situada fronte a Alema\u00f1a. Co crecemento da industria e do comercio, a poboaci\u00f3n triplicouse no s\u00e9culo XIX, alcanzando os 150 000 habitantes.\nEstrasburgo foi anexada ao Imperio Xerm\u00e1nico como capital do Reichsland da Alsacia-Lorena (Alsace-Lorraine) en 1871, ap\u00f3s a Guerra franco-prusiana (Tratado de Frankfurt). Este per\u00edodo marca o apoxeo da dominaci\u00f3n pol\u00edtica e territorial de Estrasburgo. Beneficia igualmente da intenci\u00f3n alem\u00e1 de transformar a cidade no escaparate da cultura alem\u00e1, e mostrar ao mundo e a Francia a superioridade da cultura xerm\u00e1nica. Estrasburgo recibiu ent\u00f3n numerosos edificios p\u00fablicos, entre os cales o Palacio do Emperador (actualmente Palacio do Rin), o parlamento da Alsacia-Lorena e o Palacio Universitario. A m\u00e1is importante extensi\u00f3n urbana de Estrasburgo \u00e9 ent\u00f3n planificada, tendo como resultado a duplicaci\u00f3n da superficie da zona urbana en trinta anos.\nA cidade volveu a Francia logo da primeira guerra mundial en 1919, polo Tratado de Versalles. Tornouse novamente parte da Alema\u00f1a durante a segunda guerra mundial, de 1940 a 1945, para retornar a Francia no final da guerra.\nAs universidades da Academia de Estrasburgo.\nEstrasburgo ten un pouco menos de 50.000 estudantes , dos cales 37.500 nas s\u00faas tres universidades. Os estudantes estranxeiros constit\u00faen case un quinto do efectivo (18,5 %)."}
{"id": "4513", "revid": "98629", "url": "https://gl.wikipedia.org/wiki?curid=4513", "title": "Historia da Rep\u00fablica Checa", "text": "As terras checas emerxeran nos fins do s\u00e9culo IX cando foran unificadas polos Premislides (\"premyslids\"). O reino de Bohemia foi unha potencia rexional con significado, m\u00e1is conflitos relixiosos como as Guerras Hussitas do s\u00e9culo XV e a Guerra dos Trinta Anos do s\u00e9culo XVII foran devastadoras. M\u00e1is tarde, Bohemia caeu baixo a influencia dos Habsburgos e pasou a formar parte da Austria-Hungr\u00eda.\nDespois do colapso deste estado os checos e os seus veci\u00f1os eslovacos xunt\u00e1ronse e formaron a rep\u00fablica independente de Checoslovaquia en 1918. Este xove pa\u00eds conti\u00f1a unha minor\u00eda alem\u00e1 de grandes dimensi\u00f3ns, o que ir\u00eda levar \u00e1 disoluci\u00f3n de Checoslovaquia cando Alema\u00f1a anexou a minor\u00eda por v\u00eda do Acordo de M\u00fanic en 1938, e Eslovaquia tam\u00e9n se separou. O resto do estado checo foi ocupado polos alem\u00e1ns en 1939.\nDespois da segunda guerra mundial, Checoslovaquia caeu na esfera de influencia sovi\u00e9tica. En 1968, a invasi\u00f3n de tropas do Pacto de Varsovia puxo fin aos esforzos dos l\u00edderes do pa\u00eds para liberalizar o r\u00e9xime e crear un \"socialismo de rostro humano\", durante a Primavera de Praga.\nEn 1989, Checoslovaquia recuperou a liberdade por v\u00eda dunha \"Revoluci\u00f3n de Veludo\" pac\u00edfica. A 1 de xaneiro de 1993, o pa\u00eds dividiuse en dous pacificamente, conformando as rep\u00fablicas independentes checa e eslovaca.\nA Rep\u00fablica Checa adheriuse \u00e1 OTAN en 1999 e \u00e1 Uni\u00f3n Europea no 2004."}
{"id": "4514", "revid": "65337", "url": "https://gl.wikipedia.org/wiki?curid=4514", "title": "Econom\u00eda da Rep\u00fablica Checa", "text": "A econom\u00eda da Rep\u00fablica Checa est\u00e1 baseada en industrias sider\u00farxicas, de autom\u00f3biles, bebidas e cristais (o co\u00f1ecido cristal de Bohemia). O pa\u00eds mant\u00e9n unha agricultura baseada na produci\u00f3n de trigo para a exportaci\u00f3n.\nTralo abandono da econom\u00eda socialista, a comezos dos 1990, como outros pa\u00edses da s\u00faa contorna, Chequia comezou a ter un maior investimento estranxeiro en bens de consumo. As reestruturaci\u00f3ns das industrias pesadas remataron en tan s\u00f3 unha d\u00e9cada co sector terciario como o maioritario (59%).\nAs principais industrias son as do tratamento do aceiro, o ferro e de construci\u00f3n de maquinaria que est\u00e1n a pasar un custoso proceso de modernizaci\u00f3n. As exportaci\u00f3ns trocaron nos \u00faltimos quince anos de Europa oriental cara as econom\u00edas tradicionalmente de mercado de Europa occidental. Trala crise de 1997 provocada por un importante aumento do d\u00e9ficit por conta corrente e d\u00e9ficit p\u00fablico; nos anos 2000 e 2001, o crecemento arredor do 10% levou o pa\u00eds a ingresar na Uni\u00f3n Europea cunha boa carta de presentaci\u00f3n.\nAs reformas a\u00ednda est\u00e1n lonxe de finalizar, estando pendentes a transformaci\u00f3n do sector inmobiliario, a privatizaci\u00f3n do sistema de sa\u00fade e do sector bancario e cuesti\u00f3ns de tipo medioambiental.\nOs maiores vendedores de cr\u00e9ditos son Alema\u00f1a, Pa\u00edses Baixos e Estados Unidos. Os maiores socios comerciais son Alema\u00f1a e Eslovaquia.\nA Rep\u00fablica Checa ingresou na Uni\u00f3n Europea o 1 de maio de 2004 e non se espera que adopte o euro antes de 2020 ."}
{"id": "4515", "revid": "98629", "url": "https://gl.wikipedia.org/wiki?curid=4515", "title": "Rep\u00fablica Checa", "text": "A Rep\u00fablica Checa (en checo: \"\u010cesk\u00e1 republika\"), tam\u00e9n co\u00f1ecida como Chequia (en checo: \"\u010cesko\") \u00e9 un pa\u00eds do centro de Europa, limitado ao norte por Polonia, ao leste por Eslovaquia, ao sur por Austria e ao noroeste por Alema\u00f1a. Xunto con Polonia, Eslovaquia e Hungr\u00eda, integra o Grupo Visegr\u00e1d. Est\u00e1 formada polas rexi\u00f3ns hist\u00f3ricas de Bohemia, Moravia e Silesia. Bohemia ocupa a parte occidental do pa\u00eds, est\u00e1 rodeada de montes baixos e forma unha cunca regada polos r\u00edos Labe (Elba) e Vltava (Moldava). Moravia, na parte oriental, est\u00e1 regada polo r\u00edo Morava. Silesia, situada ao norte de Moravia, fai fronteira con Polonia.\nO Estado Checo, ou as terras da Coroa de Bohemia, como era co\u00f1ecido at\u00e9 1918, formouse no final do s\u00e9culo IX. Despois da Batalla de Moh\u00e1cs en 1526, o Reino de Bohemia foi integrado na monarqu\u00eda dos Habsburgo xunto con Austria e Hungr\u00eda. A rep\u00fablica independente de Checoslovaquia formouse en 1918, tralo colapso do Imperio Austroh\u00fangaro ao remate da Primeira guerra mundial. O Pacto de M\u00fanic (asinado pola Alema\u00f1a nazi, Francia, Reino Unido e Italia) estabeleceu unilateralmente a incorporaci\u00f3n de Checoslovaquia \u00e1 Alema\u00f1a. En agradecemento pola liberaci\u00f3n da maior parte da Rep\u00fablica polo Ex\u00e9rcito Vermello, o Partido Comunista obtivo maior\u00eda relativa (38 %) nas elecci\u00f3ns de 1946.\nDous anos despois, en 1948, Checoslovaquia converteuse nunha ditadura por mor dun golpe de estado. En 1968 a crecente insatisfacci\u00f3n culminou nunha tentativa de reformar o r\u00e9xime. Os acontecementos co\u00f1ecidos como a Primavera de Praga de 1968 terminaron coa invasi\u00f3n por parte dos ex\u00e9rcitos dos pa\u00edses do Pacto de Varsovia (coa excepci\u00f3n de Roman\u00eda). As tropas permaneceron no pa\u00eds at\u00e9 a Revoluci\u00f3n de Veludo de 1989, cando caeu o r\u00e9xime. O 1 de xaneiro de 1993 Checoslovaquia dividiuse pacificamente en dous estados, a Rep\u00fablica Checa e Eslovaquia. O 1 de maio de 2004, Chequia ingresou na Uni\u00f3n Europea.\nHoxe a Rep\u00fablica Checa \u00e9 unha democracia parlamentaria pluripartidista. O presidente V\u00e1clav Klaus \u00e9 o actual xefe de Estado, mentres que Petr Ne\u010das \u00e9 o Primeiro Ministro e Xefe de Goberno. O Parlamento ten d\u00faas c\u00e1maras: a C\u00e1mara de Deputados e o Senado. Dende a s\u00faa creaci\u00f3n a Rep\u00fablica Checa fixo reformas econ\u00f3micas como as privatizaci\u00f3ns r\u00e1pidas. O crecemento do seu Produto Interior Bruto (PIB) situouse en torno ao 6 % at\u00e9 o estalido da recente crise econ\u00f3mica mundial. O pa\u00eds foi o primeiro membro da antiga COMECON en acadar o status de pa\u00eds desenvolvido segundo o Banco Mundial. O seu IDH en 2010 def\u00edneo como unha naci\u00f3n cun \"desenvolvemento humano moi alto\".\nEtimolox\u00eda.\nA actual Rep\u00fablica Checa ch\u00e1mase en checo \"\u010cesk\u00e1 republika\", denominaci\u00f3n que deriva do nome da maior rexi\u00f3n do pa\u00eds, \"\u010cechy\" (Bohemia) ou do etn\u00f3nimo \"checos\", nome dunha das tribos eslavas que habitaron o actual territorio do pa\u00eds despois da \u00e9poca das migraci\u00f3ns e que dominou a zona cara ao 530. A orixe do nome da tribo \u00e9 desco\u00f1ecido. De acordo cunha lenda, o nome v\u00e9n do l\u00edder Praotec \u010cech (\"pai Checo\").\nComponse de tres territorios hist\u00f3ricos: Bohemia (en checo: \"\u010cechy\") ao oeste, Moravia (\"Morava\") ao sueste e a Silesia Checa (\"Slezsko\"), a parte m\u00e1is pequena da Silesia hist\u00f3rica, a maior\u00eda da cal se atopa hoxe dentro da moderna Polonia. Conxuntamente, estas tres partes poden ser describir como \"terras checas\", fal\u00e1ndose nelas a lingua checa. Cando a naci\u00f3n checa recuperou a s\u00faa independencia en 1918, o novo estado de Checoslovaquia constitu\u00eduse para reflectir a uni\u00f3n dos territorios checos e eslovacos que se fusionaron despois da primeira guerra mundial (ademais dunha pequena parte do oeste de Ucra\u00edna).\nHistoria.\nPrehistoria.\nOs arque\u00f3logos atoparon evidencias de asentamentos humanos prehist\u00f3ricos na zona, os cales se remontan \u00e1 era do Neol\u00edtico. Na \u00e9poca cl\u00e1sica, dende o s\u00e9culo III a.C. migraci\u00f3ns celtas establec\u00e9ronse al\u00ed, como os \"Boii\" e m\u00e1is tarde no s\u00e9culo I as tribos xerm\u00e1nicas dos marcomanos e os quadi. Durante o per\u00edodo de migraci\u00f3n dos pobos b\u00e1rbaros, ao redor do s\u00e9culo V, moitas tribos xerm\u00e1nicas traslad\u00e1ronse cara ao oeste e cara ao sur de Europa Central.\nOs pobos eslavos das rexi\u00f3ns do Mar Negro e os C\u00e1rpatos establec\u00e9ronse na zona (nun movemento que foi estimulado pola arremetida dos pobos de Siberia e Europa do Leste: hunos, \u00e1varos, b\u00falgaros e maxiares). Seguindo o ronsel dos alem\u00e1ns, traslad\u00e1ronse cara ao sur, en Bohemia, Moravia e alg\u00fans lugares da actual Austria. Durante o s\u00e9culo VII, o comerciante franco Samo, apoiou os eslavos na loita contra os gobernantes \u00e1varos e converteuse no gobernante do primeiro estado eslavo co\u00f1ecido en Europa Central. O principado de Moravia xurdiu no s\u00e9culo VIII.\nBohemia.\nO estado de Bohemia ou \"\u010cechy\" xurdiu no final do s\u00e9culo IX, cando foi unificado pola dinast\u00eda dos Premislitas. O reino foi unha importante potencia rexional durante a Idade Media e parte do Sacro Imperio Romano durante toda a existencia da confederaci\u00f3n.\nEn 1212, o rei P\u0159emysl Otakar I (1198-1230), que xa se fac\u00eda chamar co t\u00edtulo de \"rei\" dende 1198, extraeu unha \"Bula de Ouro de Sicilia\" (un decreto formal) do Emperador que confirmaba o seu t\u00edtulo real e o dos seus descendentes. O s\u00e9culo XIII foi tam\u00e9n un per\u00edodo de inmigraci\u00f3n xerm\u00e1nica en grande escala. En 1235, o poderoso ex\u00e9rcito mongol lanzouse \u00e1 invasi\u00f3n de Europa e despois da Batalla de Legnica, os mongois levaron o seu ataque devastador cara Moravia.\nO rei P\u0159emysl Otakar II (1253\u20131278) recibiu o alcume de \"Rei do Ouro e do Ferro\" por mor do seu poder militar e riquezas. Conquistou Austria, Estiria e Carintia, expandindo as\u00ed o territorio bohemio at\u00e9 o mar Adri\u00e1tico. Con todo, atopou a morte na Batalla de Marchfeld en 1278, nunha guerra fronte ao seu rival, o rei Rodolfo I de Alema\u00f1a. O fillo de Ottokar, Venceslau II adquiriu a coroa polaca en 1300 para si mesmo e a coroa h\u00fangara para o seu fillo. Por\u00e9n, en 1306, a dinast\u00eda premislida morreu e despois dunha serie de guerra, a casa de Luxemburgo ga\u00f1ou a coroa bohemia.\nO s\u00e9culo XIV, especialmente durante o reinado de Carlos IV (1342 a 1378), consid\u00e9rase a idade de ouro da historia checa. De particular importancia foi a fundaci\u00f3n da Universidade Carolina de Praga en 1348. A peste negra, que azoutou Europa dende 1347 at\u00e9 1352, decimou o Reino de Bohemia en 1380, matando preto do 10 % da poboaci\u00f3n.\nNo s\u00e9culo XV, o reformista relixioso e social Jan Hus formou un movemento, o cal posteriormente recibiu o seu nome. A pesar de que Hus foi chamado herexe e queimado en Constanza en 1415, os seus seguidores separ\u00e1ronse da Igrexa cat\u00f3lica e nas guerras husitas (1419-1434) derrotaron a cinco cruzadas organizadas na s\u00faa contra polo Sacro Emperador Romano Sexismundo.\nDurante os seguintes dous s\u00e9culos, o 90 % da poboaci\u00f3n converteuse \u00e1 corrente husitas do protestantismo. Despois de 1526 Bohemia foi caendo cada vez m\u00e1is baixo o control dos Habsburgo, primeiro elixidos de xeito democr\u00e1tico para pasar ser despois gobernantes hereditarios. A defenestraci\u00f3n de Praga e a posterior rebeli\u00f3n contra os Habsburgo en 1618 marcou o inicio da Guerra dos Trinta Anos, que se estendeu rapidamente en toda Europa Central. En 1620, a rebeli\u00f3n foi esmagada en Bohemia na Batalla da Monta\u00f1a Branca e os v\u00ednculos entre Bohemia e as terras dos Habsburgo en Austria fortalec\u00e9ronse. A guerra tivo un efecto devastador na poboaci\u00f3n local, \u00e1 xente d\u00e9uselle a opci\u00f3n de ou converterse ao catolicismo ou abandonar o pa\u00eds.\nO seguinte per\u00edodo, de 1620 ata o final do s\u00e9culo XVIII, \u00e9 a mi\u00fado co\u00f1ecido como a \"Idade Escura\". A poboaci\u00f3n das terras checas reduciuse nun terzo debido \u00e1 guerra, \u00e1s enfermidades, \u00e1 fame e \u00e1 expulsi\u00f3n dos checos protestantes. Os Habsburgo prohibiron t\u00f3dalas relixi\u00f3ns distintas do catolicismo. Os turcos otom\u00e1ns e os t\u00e1rtaros invadiron Moravia en 1663, tomando doce mil escravos. Nos anos 1679 e 1680 as terras checas enfront\u00e1ronse cunha devastadora praga e cun alzamento da servidume.\nOs reinados de Mar\u00eda Tareixa de Austria (1740-1780) e o seu fillo Xos\u00e9 II (1780-1790), emperador do Sacro Imperio e corexente dende 1765, caracteriz\u00e1ronse polo despotismo ilustrado. En 1742, a maior parte de Silesia, e a continuaci\u00f3n a posesi\u00f3n da coroa de Bohemia, foron conquistadas polo rei Frederico II de Prusia na Guerra de Sucesi\u00f3n austr\u00edaca. Coa gran fame, que durou de 1770 at\u00e9 1771, morreu ao redor dunha d\u00e9cima parte da poboaci\u00f3n checa, ou uns 250.000 habitantes, o que levou \u00e1 radicalizaci\u00f3n das campi\u00f1as, con campesi\u00f1os liderando os levantamentos.\nDespois da ca\u00edda do Sacro Imperio Romano Xerm\u00e1nico, Bohemia pasou a formar parte do Imperio Austr\u00edaco e logo de Austria-Hungr\u00eda. A servidume non foi abolida por completo at\u00e9 1848. Despois das revoluci\u00f3ns de 1848, o emperador Francisco Xos\u00e9 I de Austria institu\u00edu unha monarqu\u00eda absoluta nunha tentativa por equilibrar os intereses \u00e9tnicos no imperio.\nChecoslovaquia.\nEst\u00edmase que uns 150.000 soldados checos morreron durante a primeira guerra mundial. M\u00e1is de 100.000 voluntarios checos formaron as lexi\u00f3ns checoslovacas en Rusia, onde loitaron contra as Potencias Centrais e m\u00e1is tarde contra as tropas bolxeviques. Trala ca\u00edda do Imperio Austroh\u00fangaro trala Gran Guerra, a rep\u00fablica independente de Checoslovaquia foi creada en 1918. Este novo pa\u00eds incorporou as rexi\u00f3ns de Bohemia, Moravia, Silesia, Eslovaquia e a Rutenia Subcarp\u00e1tica (co\u00f1ecida na \u00e9poca como Rus subcarp\u00e1tica) con significantes minor\u00edas de falas alem\u00e1s, h\u00fangaras, polacas e rutenas.\nA pesar de que Checoslovaquia era un estado unitario, sempre outorgou amplos dereitos \u00e1s s\u00faas minor\u00edas, a\u00ednda que nunca lles cedeu ning\u00fan tipo autonom\u00eda pol\u00edtica territorial. Non facelo tivo como resultado certo descontento e un algunha tentativa de certas minor\u00edas de romper o pa\u00eds. Adolf Hitler aproveitouse desta circunstancia e, co apoio do Partido Alem\u00e1n dos Sudetes (SdP) de Konrad Henlein, obtivo practicamente a totalidade da zona xermanofalante de Sudetenland a trav\u00e9s dos Acordos de M\u00fanic de 1938. Polonia anexionouse a \u00e1rea ao redor de \u010cesk\u00fd T\u011b\u0161\u00edn. Tam\u00e9n Hungr\u00eda ga\u00f1ou partes de Eslovaquia e a Rutenia Subcarp\u00e1tica como resultado da \"Primeira arbitraxe de Viena\" en novembro de 1938.\nFinalmente o que quedaba de Eslovaquia e da Rutenia Subcarp\u00e1tica adquiriu unha maior autonom\u00eda, e mesmo o estado cambiou o nome a \"Checo-Eslovaquia\" (a \"Segunda Rep\u00fablica\"). Despois da ameaza de anexi\u00f3n por parte da Alema\u00f1a nazi dunha parte de Eslovaquia, permitindo que o resto da rexi\u00f3n se dividise entre Hungr\u00eda e Polonia, Eslovaquia optou por manter a s\u00faa integridade nacional e territorial separ\u00e1ndose de \"Checo-Eslovaquia\" e ali\u00e1ndose, como esixencia alem\u00e1, coa coalici\u00f3n de Hitler.\nO territorio checo restante foi ocupado por Alema\u00f1a, que o transformou o chamado de Protectorado de Bohemia e Moravia. O protectorado foi proclamado parte do Terceiro Reich e o Presidente e o Primeiro Ministro pasaron a ser subordinados do \"Reichsprotektor\" (\"protector imperial\"). A Rutenia Subcarp\u00e1tica declarou a s\u00faa independencia como Rep\u00fablica C\u00e1rpato-Ucra\u00edna o 15 de marzo de 1939, sendo invadida por Hungr\u00eda o mesmo d\u00eda e anexionada formalmente ao d\u00eda seguinte. Aproximadamente 345.000 cidad\u00e1ns checoslovacos, inclu\u00edndo 277.000 xudeus, foron asasinados ou executados, mentres que outros centos de miles foron enviados a prisi\u00f3ns e campos de concentraci\u00f3ns ou utilizados como man de obra forzada. \u00c9 probable que d\u00faas terceiras partes da naci\u00f3n checa estivese destinada para o exterminio ou a s\u00faa eliminaci\u00f3n. Existiu un campo de concentraci\u00f3n nazi en Terez\u00edn, ao norte de Praga.\nHoubo resistencia checa \u00e1 ocupaci\u00f3n nazi, tanto no \u00e1mbito local como no estranxeiro, sendo a acci\u00f3n m\u00e1is notable o asasinato do l\u00edder nazi Reinhard Heydrich nun suburbio de Praga o 27 de maio de 1942. Tanto o goberno checoslovaco no exilio como o seu ex\u00e9rcito, que loitaba contra os alem\u00e1ns, foron reco\u00f1ecidos polas Forzas Aliadas. As tropas checoslovacas loitaron no Reino Unido, Norte de \u00c1frica, Oriente Medio e a Uni\u00f3n Sovi\u00e9tica. A ocupaci\u00f3n alem\u00e1 terminou o 9 de maio de 1945 coa chegada dos ex\u00e9rcitos sovi\u00e9ticos e americanos e a Insurrecci\u00f3n de Praga. Est\u00edmase que 140.000 soldados sovi\u00e9ticos morreron na loita pola liberaci\u00f3n de Checoslovaquia.\nEntre 1945 e 1946, case toda a minor\u00eda alem\u00e1 en Checoslovaquia, ao redor de 2,7 mill\u00f3ns de persoas, foron expulsados cara Alema\u00f1a e Austria. Durante este tempo, miles de alem\u00e1ns foron retidos en c\u00e1rceres e campos de detenci\u00f3n, ou utilizados como man de obra forzada. Os \u00fanicos alem\u00e1ns non expulsados foron os que participaran activamente na resistencia contra os nazis ou foron considerados de importancia econ\u00f3mica (uns 250.000), a\u00ednda que moitos acabaron emigrando m\u00e1is tarde. Tras un referendo organizado pola Uni\u00f3n Sovi\u00e9tica en 1946, a Rutenia Subcarp\u00e1tica pasou a formar definitivamente parte da Rep\u00fablica Socialista Sovi\u00e9tica de Ucra\u00edna co nome de Oblast de Zakarpattia.\nChecoslovaquia tratou de xogar con inquietude o papel de \"ponte\" entre Occidente e Oriente. Con todo, o Partido Comunista aumentou rapidamente en popularidade, debido \u00e1 desilusi\u00f3n xeral con Occidente polos Acordos de M\u00fanic da preguerra, e unha actitude favorable \u00e1 Uni\u00f3n Sovi\u00e9tica, debido ao papel dos sovi\u00e9ticos na liberaci\u00f3n de Checoslovaquia do r\u00e9xime alem\u00e1n. Nas elecci\u00f3ns de 1946, os comunistas ga\u00f1aron o 38 % dos votos e converteuse no partido m\u00e1is representado dentro do Parlamento Checoslovaco. Formou un goberno de coalici\u00f3n con outros partidos da Fronte Nacional, mov\u00e9ndose rapidamente para consolidar o seu poder. O paso decisivo produciuse en febreiro de 1948, durante unha serie de eventos chamados polos comunistas como \"revoluci\u00f3n\" e polos anticomunistas \"toma\": as Milicias Populares aseguraron o control dos lugares clave en Praga e formouse un novo goberno de car\u00e1cter comunista.\nDurante os seguintes 41 anos, Checoslovaquia foi un estado comunista dentro do Bloque do Leste. Este per\u00edodo caracterizouse por varios acontecementos sociais. O goberno comunista nacionalizou completamente os medios de produci\u00f3n e estabeleceu unha econom\u00eda planificada. A econom\u00eda medrou rapidamente durante as d\u00e9cadas de 1950 e 1960, mais sufriu unha desaceleraci\u00f3n nos anos 1970, aumentando de problemas durante a d\u00e9cada de 1980. O clima pol\u00edtico fora moi represivo durante a d\u00e9cada de 1950, inclu\u00edndo varias farsas xudiciais, pero f\u00edxose m\u00e1is aberta e tolerante durante a 1960, que culminou na Primavera de Praga de 1968 liderada por Alexander Dub\u010dek, a cal tentou crear un \"socialismo con rostro humano\" e talvez mesmo introducir o pluralismo pol\u00edtico. Con todo a revoluci\u00f3n rematou pola forza o 21 de agosto de 1968 trala invasi\u00f3n dos pa\u00edses do Pacto de Varsovia (excepto Roman\u00eda).\nA invasi\u00f3n foi seguida por un duro programa de \"normalizaci\u00f3n\" entre os anos 1960 e 1970. At\u00e9 1989, a clase pol\u00edtica baseouse na censura da oposici\u00f3n, a\u00ednda que con m\u00e1is \"mel\" que \"l\u00e1tego\" para lograr a pasividade da poboaci\u00f3n. Os disidentes publicou a Carta 77 (en checo e eslovaco: \"Charta 77\") en 1977, a primeiro dunha onda de protestas rexistradas at\u00e9 1988. Entre 1948 e 1989 m\u00e1is de 250.000 checos e eslovacos foron enviados \u00e1 prisi\u00f3n por \"actividades contra o Estado\", e houbo m\u00e1is de 400.000 emigrados.\nRevoluci\u00f3n de Veludo e independencia.\nEn novembro de 1989, Checoslovaquia regresou a unha democracia liberal a trav\u00e9s da pac\u00edfica Revoluci\u00f3n de Veludo. Nas elecci\u00f3ns de 1992, os checos elixiron como Presidente a V\u00e1clav Havel, icona da Revoluci\u00f3n de Veludo, que pretend\u00eda crear unha federaci\u00f3n entre checos e eslovacos. O 3 de xullo o parlamento federal non logrou elixilo como \u00fanico candidato a presidente debido \u00e1 falta de apoio dos deputados eslovacos. Pese \u00e1s negociaci\u00f3ns as aspiraci\u00f3ns nacionais eslovacas fortalec\u00e9ronse e o 17 de xullo o Parlamento eslovaco adoptou a s\u00faa Declaraci\u00f3n de Independencia. Havel renunciou \u00e1 presidencia o 20 de xullo, e tres d\u00edas m\u00e1is tarde os pol\u00edticos decidiron disolver pacificamente Checoslovaquia nunha reuni\u00f3n en Bratislava.\nO 25 de novembro o Parlamento adoptou a Lei Constitucional que marcaba a fin da existencia de Checoslovaquia. A disoluci\u00f3n f\u00edxose efectiva o 1 de xaneiro de 1993, divid\u00edndose o pa\u00eds nas independentes Rep\u00fablica Checa e Eslovaquia. Ambos os pa\u00edses pasaron polas reformas econ\u00f3micas e privatizaci\u00f3ns, coa intenci\u00f3n de crear unha econom\u00eda capitalista. Este proceso tivo grande \u00e9xito, en 2006 a Rep\u00fablica Checa foi reco\u00f1ecida polo Banco Mundial como un \"pa\u00eds desenvolvido\" e en 2009, o \u00cdndice de Desenvolvemento Humano clasificou a naci\u00f3n como de \"moi alto desenvolvemento humano\". Dende 1991, a Rep\u00fablica Checa, orixinalmente como parte de Checoslovaquia e agora no seu propio dereito, foi membro do Grupo Visegr\u00e1d e dende 1995 da OCDE. A Rep\u00fablica Checa uniuse \u00e1 OTAN o 12 de marzo de 1999 e \u00e1 Uni\u00f3n Europea o 1 de maio de 2004. Ostentou a Presidencia da Uni\u00f3n Europea o primeiro semestre de 2009.\nPol\u00edtica e goberno.\nA Rep\u00fablica Checa \u00e9 rep\u00fablica parlamentaria pluripartidista. O xefe de Estado \u00e9 o Presidente, que \u00e9 elixido en sesi\u00f3n conxunta polas d\u00faas c\u00e1maras cada cinco anos. Actualmente \u00e9 V\u00e1clav Klaus. Non pode gobernar m\u00e1is de d\u00faas lexislaturas seguidas. O Xefe do Goberno \u00e9 o Primeiro Ministro que sae da lista m\u00e1is votada nas elecci\u00f3ns xerais ao Parlamento (ou dunha coalici\u00f3n de partidos, como o modelo galego). Esta votaci\u00f3n real\u00edzase cada catro anos.\nO Parlamento (en checo: \"Parlament \u010cesk\u00e9 republiky\") \u00e9 bicameral, cunha C\u00e1mara de Deputados (\"Poslaneck\u00e1 sn\u011bmovna\", 200 membros) e o Senado (\"Sen\u00e1t\", 81 membros). Os deputados cumpren mandatos de catro anos. Os partidos deben acadar un m\u00ednimo do 5% dos votos para ter representaci\u00f3n. No senado os mandatos son de seis anos e cada dous anos ren\u00f3vanse 27 escanos.\nO Presidente da Rep\u00fablica \u00e9 seleccionado polo Parlamento para un mandato de cinco anos, con non m\u00e1is de dous mandatos consecutivos. O presidente \u00e9 o xefe do Estado con competencias espec\u00edficas limitadas, sendo a m\u00e1is importante declarar os proxectos de lei do Parlamento, designar os xu\u00edces do Tribunal Constitucional para a s\u00faa aprobaci\u00f3n no Senado e disolver o Parlamento baixo certas circunstancias especiais e inusitadas. Tam\u00e9n nomea o Primeiro Ministro, as\u00ed como os demais membros do gabinete, baixo proposta do propio Primeiro Ministro.\nDivisi\u00f3ns administrativas.\nDende o ano 2000 a Rep\u00fablica Checa est\u00e1 dividida en trece rexi\u00f3ns (en checo: \"kraje\", singular \"kraj\") e a capital Praga. Cada rexi\u00f3n ten a s\u00faa propia Asemblea Rexional (\"krajsk\u00e9 zastupitelstvo\") e \"hejtman\" (ou \"presidente\"). En Praga, as s\u00faas competencias son executadas polo Concello e o Alcalde.\nOs antigos setenta e seis distritos, (\"okresy\", singular \"okres\") entre eles tres \"cidades estatutarias\" (sen contar Praga, que ti\u00f1a un status especial), perderon gran parte da s\u00faa importancia en 1999 coa reforma administrativa; agora permanecen como divisi\u00f3ns territoriais e como asentos dalgunhas ramas da administraci\u00f3n estatal.\nXeograf\u00eda.\nA Rep\u00fablica Checa at\u00f3pase aproximadamente situada entre as latitudes 48\u00b0 e 51\u00b0 N (norte), e lonxitudes 12\u00b0 e 19\u00b0 E (leste); sen costa e estratexicamente situado sobre algunhas das rutas terrestres m\u00e1is antigas e significativas de Europa. Est\u00e1 formada polas rexi\u00f3ns tradicionais de Bohemia e Moravia, as\u00ed como por unha pequena parte de Silesia. Ten unha superficie de 78.866\u00a0km\u00b2, d\u00faas veces e media Galicia.\nA paisaxe da Rep\u00fablica Checa \u00e9 moi variada. Bohemia, ao oeste, \u00e9 unha conca drenada polos r\u00edos Elba e Moraba, cercada por de montes baixos, entre os cales se atopa o punto m\u00e1is alto do pa\u00eds, o monte Sn\u011b\u017eka con 1.601 msnm. F\u00e1lase do \"cuadril\u00e1tero de Bohemia\" en referencia a este altiplano rodeado de monta\u00f1as: os montes Sudetes, montes Met\u00e1licos (\"Erz Gebirge\"), os montes Xigantes (\"Risen Gebirge\") e a selva de Bohemia, que formaban historicamente a fronteira natural dos chamados \"Pa\u00edses Checos\". S\u00f3 a fronteira sueste do pa\u00eds carece de cadeas monta\u00f1osas. O punto m\u00e1is baixo \u00e9 a sa\u00edda do r\u00edo Elba do territorio checo.\nMoravia, a parte oriental, \u00e9 tam\u00e9n monta\u00f1osa; est\u00e1 formada por un asuco subalpino que se atopa entre os C\u00e1rpatos occidentais ao leste e os outeiros de Moravia ao leste, que \u00e9 o que a separa de Bohemia. A Porta Morava (en checo: \"Moravsk\u00e1 br\u00e1na\") \u00e9 un corredor militar tradicional entre a chaira norteeuropea e o Danubio por Europa central. Tr\u00e1tase dun trazo xeomorfol\u00f3xico formado pola depresi\u00f3n entre as monta\u00f1as dos C\u00e1rpatos no leste e os Sudetes no Oeste. Perc\u00f3rreo a drenaxe entre o r\u00edo Oder e o mar B\u00e1ltico ao norte e o r\u00edo Be\u010dva da conca do Danubio.\nOs principais r\u00edos da Rep\u00fablica Checa son o Elba e os seus afluentes o Moldava (\"Moldau\") e o Oh\u0159e; o Morava, cos seus numerosos afluentes, drena Moravia. Estes cursos de auga da Rep\u00fablica Checa fl\u00faen a tres mares distintos: o mar do Norte, o mar B\u00e1ltico e o mar Negro. Ao Elba, e de a\u00ed ao mar do Norte, van o o Oh\u0159e, o Tepl\u00e1 e o Vltava. O Oder pasa pola conca \u00e1 que d\u00e1 o seu nome e acaba no B\u00e1ltico. A conca do Morava vai ao mar Negro, e o seu afluente m\u00e1is destacado \u00e9 o Regen ou \u0158ezn\u00e1.\nClima.\nA Rep\u00fablica Checa ten un clima continental t\u00e9pedo, con ver\u00e1ns relativamente c\u00e1lidos e invernos fr\u00edos, nubrados e con neve. O clima continental \u00e9 extremado en Bohemia e t\u00e9pedo en Moravia. A maior parte da choiva cae durante o ver\u00e1n. A diferenza de temperatura entre o ver\u00e1n e o inverno \u00e9 relativamente alta, debido \u00e1 s\u00faa posici\u00f3n xeogr\u00e1fica sen sa\u00edda ao mar. Dentro da Rep\u00fablica Checa, as temperaturas var\u00edan enormemente dependendo da altitude.\nEn xeral, a altitudes m\u00e1is elevadas, as temperaturas baixan e as precipitaci\u00f3ns increm\u00e9ntanse. A zona m\u00e1is h\u00famida na Rep\u00fablica Checa at\u00f3pase ao redor de B\u00edl\u00fd Potok nas monta\u00f1as Jizera e a rexi\u00f3n m\u00e1is seca \u00e9 o distrito de Louny ao noroeste de Praga. Outro factor importante \u00e9 a distribuci\u00f3n das monta\u00f1as. No pico m\u00e1is alto do pa\u00eds, o Sn\u011b\u017eka, a temperatura media \u00e9 de -0,4\u00a0\u00b0C, mentres nas chairas da rexi\u00f3n de Moravia Meridional, a temperatura media chega at\u00e9 10\u00a0\u00b0C. A capital do pa\u00eds, Praga, ten unha temperatura media semellante, a\u00ednda que iso est\u00e1 influ\u00eddo por factores urbanos.\nO mes m\u00e1is fr\u00edo \u00e9 normalmente xaneiro, seguido por febreiro e decembro. Durante estes meses, hai normalmente neve nas monta\u00f1as e \u00e1s veces nas principais cidades e na chaira. Durante marzo, abril e maio, a temperatura increm\u00e9ntase rapidamente, especialmente durante abril, cando a temperatura e o tempo tende a variar amplamente ao longo do d\u00eda. A primavera tam\u00e9n se caracteriza por altos niveis de auga, debido ao desxeo da neve con inundaci\u00f3ns ocasionais. O mes m\u00e1is c\u00e1lido do ano \u00e9 xullo, seguido por agosto e xu\u00f1o. De media, as temperaturas no ver\u00e1n son ao redor de vinte graos m\u00e1is altas que durante o inverno. O ver\u00e1n tam\u00e9n se caracteriza por choiva e tormentas. O outono xeralmente comeza en setembro, que \u00e9 a\u00ednda relativamente c\u00e1lido e seco. Nesta estaci\u00f3n, as temperaturas usualmente caen por baixo dos 10 ou 15\u00a0\u00b0C e as \u00e1rbores caducifolias comezan a perder as s\u00faas follas. A finais de novembro, as temperaturas usualmente est\u00e1n ao redor do punto de conxelaci\u00f3n.\nEconom\u00eda.\nA Rep\u00fablica Checa pos\u00fae unha econom\u00eda altamente desenvolvida, cunha renda per c\u00e1pita do 82% da media da Uni\u00f3n Europea. Sendo un dos m\u00e1is pr\u00f3spero e estable estado poscomunista, a Rep\u00fablica Checa experimentou un crecemento de m\u00e1is do 6 % anual durante os \u00faltimos tres anos. Este crecemento est\u00e1 liderado polas exportaci\u00f3ns \u00e1 Uni\u00f3n Europea, especialmente a Alema\u00f1a, e o investimento estranxeiro; a demanda interna est\u00e1 revivindo.\nA maior parte da econom\u00eda privatizouse, inclu\u00eddos os bancos e as telecomunicaci\u00f3ns. O actual goberno ten previsto continuar coa privatizaci\u00f3n, inclu\u00edda a industria da enerx\u00eda e o aeroporto de Praga. Acordouse recentemente a venda dun 7% das participaci\u00f3ns na produci\u00f3n de enerx\u00eda, grupo \u010cEZ, coa venda da cervexer\u00eda Bud\u011bjovick\u00fd Budvar (\"Budweiser\") tam\u00e9n discutida. Un estudo realizado en 2009 en colaboraci\u00f3n coa Asociaci\u00f3n Econ\u00f3mica Checa revelou que a maior\u00eda dos economistas checos est\u00e1n a favor de continuar a liberalizaci\u00f3n da meirande parte dos sectores econ\u00f3micos.\nO pa\u00eds forma parte dende o 21 de decembro de 2007 do Espazo Schengen despois de suprimir os controis fronteirizos e abrir completamente as s\u00faas fronteiras con t\u00f3dolos seus veci\u00f1os: Alema\u00f1a, Austria, Polonia e Eslovaquia. A Rep\u00fablica Checa \u00e9 tam\u00e9n membro en membro da Organizaci\u00f3n Mundial do Comercio.\nO \u00faltimo goberno checo encabezado polos socialdem\u00f3cratas expresou o seu desexo de adoptar o euro en 2010, m\u00e1is o posterior goberno de centro dereita suspendeu o plan en 2007. A data exacta non foi fixada, mais o Ministerio de Finanzas comunicou que a adopci\u00f3n da moeda \u00fanica en 2012 era unha data m\u00e1is realista. Con todo, o plan m\u00e1is recente para a adopci\u00f3n do euro omite dar ningunha data. A\u00ednda que o pa\u00eds economicamente est\u00e1 mellor situado que outros membros da UE para adoptar o euro, o cambio non se espera antes de 2013, debido \u00e1 falta de vontade pol\u00edtica na materia.\nO 1 de xaneiro de 2009, o ex primeiro ministro checo, Mirek Topol\u00e1nek, declarou que o 1 de novembro de 2009, o Goberno checo dar\u00eda a co\u00f1ecer unha data fixa para a adopci\u00f3n do euro, xa que o pa\u00eds \"na actualidade cumpre t\u00f3dolos criterios para a adopci\u00f3n do euro\". Con todo, en declaraci\u00f3ns posteriores fixeron discutible o prazo. Hai varios desaf\u00edos, con todo. A taxa da corrupci\u00f3n segue sendo unha das m\u00e1is altos entre os pa\u00edses desenvolvidos da OCDE e os orzamentos p\u00fablicos seguen estando en d\u00e9ficit a pesar do forte crecemento da econom\u00eda nos \u00faltimos anos. No Programa internacional de avaliaci\u00f3n do alumnado, coordinado pola OCDE, sit\u00faa ao sistema educativo checo como o d\u00e9cimo quinto mellor do mundo.\nInfraestruturas.\nO aeroporto internacional de Ruzyn\u011b \u00e9 o principal aeroporto internacional do pa\u00eds. En 2009, manexou 11.643.366 pasaxeiros, o que o converte nun dos principais aeroportos de Europa Central. No total, Rep\u00fablica Checa ten 46 aeroportos con pistas pavimentadas, seis dos cales prestan servizos a\u00e9reos internacionais.\n\u010cesk\u00e9 dr\u00e1hy (\"Ferrocarr\u00eds Checos\") \u00e9 o principal operador de tren na Rep\u00fablica Checa con preto de 180 mill\u00f3ns de pasaxeiros transportados anualmente. A s\u00faa divisi\u00f3n de mercador\u00edas, \u010cD Cargo, \u00e9 o quinto maior operador de trens de mercador\u00edas da Uni\u00f3n Europea. Con 9.505 quil\u00f3metros de v\u00edas, a Rep\u00fablica Checa pos\u00fae unha das redes ferroviarias m\u00e1is densas de Europa. A partir dese n\u00famero, 2.926 quil\u00f3metros son de v\u00eda electrificada, 7.617 quil\u00f3metros son li\u00f1as de v\u00eda sinxela e 1.866 quil\u00f3metros son de v\u00eda dobre. A rede de estradas ten unha lonxitude total de 55.653 quil\u00f3metros.\nEn 2005, segundo a Instituto Checo de Estat\u00edstica, o 65,4 % da electricidade foi producida no vapor, en centrais de t\u00e9rmicas e de ciclo combinado (principalmente carb\u00f3n), o 30% en centrais nucleares, e o 4,6 % de fontes renovables, inclu\u00edndo a enerx\u00eda hidroel\u00e9ctrica. Rusia, por medio de gasodutos a trav\u00e9s de Ucra\u00edna e, en menor medida, Noruega, a trav\u00e9s de Alema\u00f1a, subministran ao pa\u00eds con gas licuado e natural.\nHoxe estase a reducir a dependencia do altamente contaminante carb\u00f3n lignito como fonte de enerx\u00eda. A enerx\u00eda nuclear, que proporciona actualmente o 30 % das necesidades de enerx\u00eda total, prevese que aumente participaci\u00f3n at\u00e9 o 40 %. O gas natural \u00e9 adquirido da compa\u00f1\u00eda ruso Gazprom, que aporta aproximadamente tres cuartas partes do consumo interno, e de diferentes empresas norueguesas, que representan algo m\u00e1is do cuarto restante. O gas ruso \u00e9 importado a trav\u00e9s de Ucra\u00edna (polo oleoduto de Druzhba, o m\u00e1is longo do mundo) e o gas de Noruega transp\u00f3rtase a trav\u00e9s de Alema\u00f1a. O consumo de gas (aproximadamente 100 TWh no per\u00edodo 2003-2005) \u00e9 case d\u00faas veces maior que o consumo de electricidade. Moravia Meridional ten pequenos dep\u00f3sitos de petr\u00f3leo e gas.\nTurismo.\nA econom\u00eda checa obt\u00e9n gran parte dos seus ingresos grazas turismo. En 2001, o total de ingresos procedentes do turismo acadaron os 118.130 mill\u00f3ns de coroas checas (3.688 mill\u00f3ns de euros), o que representa o 5,5 % do PNB e o 9,3 % dos ingresos de exportaci\u00f3n en xeral. A industria emprega m\u00e1is de 110.000 persoas, o que sup\u00f3n m\u00e1is do 1% da poboaci\u00f3n. En 2008, con todo, houbo unha ca\u00edda no n\u00famero de turistas en Praga, posiblemente debido \u00e1 fortaleza da coroa checa, que converteu o pa\u00eds en demasiado caro en comparaci\u00f3n co nivel de servizos dispo\u00f1ibles.\nA reputaci\u00f3n do pa\u00eds tam\u00e9n sufriu por mor da informaci\u00f3n vertida en gu\u00edas de viaxe e por alg\u00fans turistas, que falan de problemas como a sobrecarga de prezo por parte dos taxistas e a presenza de carteiristas. Dende 2005, o alcalde de Praga, Pavel B\u00e9m, traballa para mellorar a reputaci\u00f3n da cidade mediante a loita contra a pequena delincuencia. Quitando eses problemas, Praga \u00e9 unha cidade segura. Ademais, a Rep\u00fablica Checa no seu conxunto ten un \u00edndice de criminalidade moi baixo.\nHai varios centros da actividade tur\u00edstica. A cidade hist\u00f3rica de Praga \u00e9 a principal atracci\u00f3n tur\u00edstica, sendo ademais o punto habitual de entrada para os turistas que visitan outras partes do pa\u00eds. Moitas outras cidades atraen un n\u00famero significativo de turistas, mais os balnearios, tales como Karlovy Vary, Mari\u00e1nsk\u00e9 L\u00e1zn\u011b e Franti\u0161kovy L\u00e1zn\u011b, son destinos moi populares. Outros sitios tur\u00edsticos con grande afluencia de turistas son os numerosos castelos e palacios. Lonxe das cidades, lugares tales como \u010cesk\u00fd r\u00e1j, a Selva de Bohemia e os montes de Krkono\u0161e atraen visitantes que buscan actividades ao aire libre.\nDemograf\u00eda.\nDe acordo co censo do ano 2001, a meirande parte dos habitantes da Rep\u00fablica Checa son de etnia checa (94,24 %), inclu\u00edndo moravos e silesianos. A minor\u00edas m\u00e1is importantes son: os eslovacos (1,89 %); polacos (0,51 %); alem\u00e1ns (0,38 %); ucra\u00ednos (0,22 %); vietnamitas (0,17 %); h\u00fangaros (0,14 %); rusos (0,12 %); xitanos (0,11 %); b\u00falgaros (0,04 %); e gregos (0,0 3%). De acordo con algunhas estimaci\u00f3ns, hai na realidade polo menos 250.000 xitanos no pa\u00eds.\nSegundo o Ministerio do Interior checo hab\u00eda en outubro 2009 436.116 estranxeiros residentes no pa\u00eds, sendo os grupos m\u00e1is importantes os precedentes de Ucra\u00edna (132.481), Eslovaquia (75.210), Vietnam (61.102), Rusia (29.976), Polonia (19.790), Alema\u00f1a (14.156), Moldavia (10.315), Bulgaria (6.346), Mongolia (5.924), Estados Unidos (5.803), China (5.314), Reino Unido (4.461), Belar\u00fas (4.441), Serbia (4.098), Roman\u00eda (4.021), Casaquist\u00e1n (3.896), Austria (3.114), Italia (2.580), os Pa\u00edses Baixos (2.553), Francia (2.356), Croacia (2.351), Bosnia e Hercegovina (2.240), Armenia (2.021), Uzbekist\u00e1n (1.969), Macedonia do Norte (1.787) e o Xap\u00f3n (1.581).\nA poboaci\u00f3n xud\u00eda de Bohemia e Moravia, 118.000 segundo o censo de 1930, foi practicamente aniquilada polos nazis durante o Holocausto. En 2005 hab\u00eda aproximadamente uns 4.000 xudeus na Rep\u00fablica Checa. O ex primeiro ministro checo, Jan Fischer, \u00e9 de orixe e fe e xud\u00edas.\nDende a disoluci\u00f3n de Checoslovaquia os cidad\u00e1ns da antiga rep\u00fablica pod\u00edan cruza-la fronteira en \u00e1mbolos dous sentidos. En \u010cesk\u00fd T\u011b\u0161\u00edn, na rexi\u00f3n de Moravia-Silesia, os polacos constit\u00faen entre o 10 e o 45 % da poboaci\u00f3n, sendo o polaco cooficial en varios concellos e aprendido en escolas p\u00fablicas. Os alem\u00e1ns constitu\u00edan ata o fin da segunda guerra mundial case a terceira parte da poboaci\u00f3n, segundo o censo de 2001 s\u00f3 en trece concellos os alem\u00e1ns superan o 10% da poboaci\u00f3n.\nA taxa de fecundidade \u00e9 baixa, 1,5 fillos por muller. A inmigraci\u00f3n provocou un aumento da poboaci\u00f3n de case un 1% en 2007. Preto de 77.000 novos estranxeiros establ\u00e9cense na Rep\u00fablica Checa cada ano. Os inmigrantes vietnamitas comezaron a establecerse na Rep\u00fablica Checa durante o per\u00edodo comunista, cando foron convidados en calidade de traballadores polo goberno checoslovaco. Na actualidade, est\u00edmase que hai uns 70.000 vietnamitas na Rep\u00fablica Checa. En contraste cos ucra\u00ednos, vietnamitas chegaron \u00e1 Rep\u00fablica Checa para vivir permanentemente. No s\u00e9culo XX, Chicago era a cidade coa terceira poboaci\u00f3n m\u00e1is grande checos despois de Praga e Viena. Segundo o censo de 2006 dos Estados Unidos hai 1.637.218 de estadounidenses de ascendencia checa, xa sexa total ou parcial.\nRelixi\u00f3n.\nA Rep\u00fablica Checa ten unha das poboaci\u00f3ns menos relixiosas da Terra. Historicamente, os checos caracteriz\u00e1ronse como \"tolerantes e mesmo indiferentes ante a relixi\u00f3n\". Segundo o censo de 2001, o 59 % da poboaci\u00f3n \u00e9 agn\u00f3stica, atea ou non relixiosa, o 26,8 % \u00e9 cat\u00f3lica e o 2,5 % \u00e9 protestante. De 1991 a 2001, o n\u00famero de persoas que se identifican con ningunha relixi\u00f3n aumentou un 19,1 %, o que sup\u00f3n dous mill\u00f3ns de persoas, o que representa o aumento maior do grupo. A adhesi\u00f3n ao cristianismo diminu\u00edu en m\u00e1is dun mill\u00f3n de persoas.\nSegundo unha enquisa do Eurobar\u00f3metro en 2005, o 19 % da cidadan\u00eda checa respondeu que \"cre que hai un Deus\" (a segunda m\u00e1is baixa entre os pa\u00edses da Uni\u00f3n Europea, despois de Estonia cun 16 %), mentres que o 50 % respondeu que \"cre que existe alg\u00fan tipo de esp\u00edrito ou forza vital\". O 30 % declarou que \"non cre que haxa ning\u00fan tipo de esp\u00edrito, Deus ou forza vital\".\nCultura.\nLingua.\nA principal lingua falada do pa\u00eds \u00e9 o checo (\"\u010de\u0161tina\"), unha das linguas eslavas do oeste de Europa, xunto co caxubio, o eslovaco, o polaco e o sorabo. \u00c9 falado por uns doce mill\u00f3ns de persoas en todo o mundo, das cales 9,5 mill\u00f3ns viven na Rep\u00fablica Checa. O checo utiliza o alfabeto latino con sinais diacr\u00edticas para a s\u00faa escrita. A fonolox\u00eda do checo pode ser dif\u00edcil para falantes doutras linguas. Por exemplo, algunhas palabras non parecen ter vogais: \"ztvrdl\" (endurecido), \"scvrkl\" (afondado), \"blb\" (bobo), \"vlk\" (lobo), e \"smrt\" (morte). Hai un exemplo popular disto na frase \"str\u010d prst skrz krk\", que significa \"insire o dedo pola gorxa\".\nAs linguas checa e eslovaca son mutuamente intelix\u00edbeis e pr\u00f3ximas na escrita, mais difiren fon\u00e9tica e gramaticalmente. A maior\u00eda dos adultos eslovacos e checos son capaces de comprenderse mutuamente sen dificultade, tendo estado en contacto coas d\u00faas linguas por medio da radio e da televisi\u00f3n nacionais at\u00e9 a disoluci\u00f3n de Checoslovaquia no 1993. Aqueles que non viviron esta situaci\u00f3n, en particular os m\u00e1is novos, poden experimentar dificultades de comprensi\u00f3n.\nLiteratura.\nAntes do checo, na Rep\u00fablica Checa tam\u00e9n se escrib\u00eda en antigo eslavo eclesi\u00e1stico, lat\u00edn e alem\u00e1n. Moitos autores modernos checos escriben noutros idiomas, por exemplo en alem\u00e1n, polo que hai unha importante literatura checa que non est\u00e1 escrita na lingua propia do pa\u00eds. As\u00ed por exemplo, Franz Kafka, a\u00ednda que viviu toda a s\u00faa vida en Bohemia, escribiu en alem\u00e1n. A literatura en lingua checa est\u00e1 dividida en diversos per\u00edodos temporais: a Idade Media; o Per\u00edodo husita; os anos da recatolizaci\u00f3n e o Barroco; a Ilustraci\u00f3n e o \"espertar checo\" do s\u00e9culo XIX; as vangardas de entreguerras; os anos do Comunismo e da Primavera de Praga; e finalmente o per\u00edodo poscomunista da Rep\u00fablica Checa.\nOs primeiros escritos datan do s\u00e9culo X, xeralmente en forma de palabras soltas e inserci\u00f3ns en textos latinos, tal como moitas outras linguas europeas tam\u00e9n fixeron as s\u00faas primeiras aparici\u00f3ns. O texto literario en checo m\u00e1is antigo \u00e9 un himno de catro estrofas inclu\u00eddo nun c\u00f3dice latino da segunda metade do s\u00e9culo XIII que di as\u00ed:\nA literatura e cultura checa tivo un papel principal nas d\u00faas \u00faltimas ocasi\u00f3ns nas que a sociedade checa viviu baixo a opresi\u00f3n e as actividades pol\u00edticas non eran posibles. En ambas as ocasi\u00f3ns, a principios do s\u00e9culo XIX e de novo na d\u00e9cada de 1960, os checos empregaron os seus esforzos literarios e culturais para crear unha liberdade pol\u00edtica e establecer unha naci\u00f3n segura e politicamente consciente. Alg\u00fans escritores checos destacados poder\u00edan ser Franz Kafka, Jan Hus, Jaroslav Ha\u0161ek, Milan Kundera, Marie Majerov\u00e1, Bo\u017eena N\u011bmcov\u00e1, Milan Ohnisko, Karel Sabina, Ji\u0159\u00ed Wolker ou o Premio Nobel de Literatura de 1984 Jaroslav Seifert.\nArquitectura.\nXa no s\u00e9culo X Praga era un importante centro comercial. Nesa \u00e9poca xa exist\u00eda un bispado, dous conventos de gran tama\u00f1o e unha comunidade xud\u00eda que habitaba en casas de pedra. No s\u00e9culo XIII comeza a utilizarse a pedra para as grandes construci\u00f3ns no s. XIV, grazas \u00e1 influencia do rei Carlos IV, desenvolverse un estudado dese\u00f1o de Praga, utilizando principalmente o estilo g\u00f3tico, que a converteu nunha cidade fermosa e en centro pol\u00edtico-cultural de Europa. Desta \u00e9poca son o edificio do Arcebispado e a Catedral de San Vito. Cos Habsburgo chega o Renacemento con construci\u00f3ns tan orixinais como o Palacete da Estrela e tan fermosos como o Palacio da Familia Schwarzenberg ou a Casa do Minuto.\nTrala Guerra dos Trinta Anos chegou un per\u00edodo de decadencia, para renacer baixo os influxos do barroco, con mostras tan interesantes como a Residencia de Ver\u00e1n da Familia Sternberken Troja ou o Palacio Clam-Gallas. No s\u00e9culo XVIII imponse o clasicismo franc\u00e9s e na segunda metade do s\u00e9culo XIX p\u00e1sase a un estilo persoal checo, promovido polos compo\u00f1entes da co\u00f1ecida como Xeraci\u00f3n do Teatro Nacional, como se pode observar na Casa dos Artistas e no Teatro Nacional. Este estilo propio desenv\u00f3lvese intensamente coa Feira conmemorativa do pa\u00eds en 1891, que d\u00e1 como froitos o Pavill\u00f3n en ferro fundido, que mandou constru\u00edr o Pr\u00edncipe Hanavsky, o Palacio Industrial de Holesovice e o Miradoiro do Outeiro Petr\u00edn. Xa no s\u00e9culo XX p\u00e1sase ao modernismo, cuxas principais mostras son a Casa Municipal, o Hotel Europa e o Palacio de Exposici\u00f3ns."}
{"id": "4516", "revid": "5863", "url": "https://gl.wikipedia.org/wiki?curid=4516", "title": "Don Rodrigo", "text": "Don Rodrigo foi o derradeiro rei visigodo de Toledo, que perdeu e morreu contra os musulm\u00e1ns na batalla de Guadalete no 711. Don Rodrigo foi antes de rei duque da B\u00e9tica, pero foi elixido rei trala morte de Vitiza, o seu antecesor.\nOs fillos de Vitiza non estiveron de acordo coa decisi\u00f3n, apoiando \u00f3 seu irm\u00e1n Akhila II, e pactaron cos musulm\u00e1ns a entrada na pen\u00ednsula dun continxente destinado a usurpa-lo t\u00edtulo de Don Rodrigo, pero que finalmente se converter\u00eda nun ex\u00e9rcito de invasi\u00f3n.\nCando os musulm\u00e1ns desembarcaron na Pen\u00ednsula, Don Rodrigo foi \u00e1 s\u00faa loita, atop\u00e1ndose daquela no norte, segundo as cr\u00f3nicas ou ben loitando contra unha revolta vascoa ou contra os vitizianos."}
{"id": "4517", "revid": "5863", "url": "https://gl.wikipedia.org/wiki?curid=4517", "title": "Lingua oficial", "text": "Unha lingua oficial \u00e9 a lingua consagrada na constituci\u00f3n ou no ordenamento xur\u00eddico dun pa\u00eds, estado ou outro territorio como a lingua adoptada oficialmente nese pa\u00eds, estado ou territorio.\nCaracter\u00edsticas.\nCon todo moitos pa\u00edses que non te\u00f1en reco\u00f1ecida lingua oficial si contan con linguas oficiais de feito, \u00e9 o caso dos Estados Unidos de Am\u00e9rica que pese a non contar con lingua oficial ten o ingl\u00e9s como lingua habitual da administraci\u00f3n, da xustiza ou da educaci\u00f3n. Noutros pa\u00edses as linguas oficiais do estado e dos territorios poden diferir, \u00e9 o caso de B\u00e9lxica que ten como linguas oficiais o alem\u00e1n, franc\u00e9s e holand\u00e9s para as instituci\u00f3ns estatais pero non todas son oficiais en cada un dos territorios nos que se divide B\u00e9lxica, ou o caso de Finlandia no que o fin\u00e9s e sueco son oficiais para as instituci\u00f3ns estatais pero logo cada concello segundo o n\u00famero de falantes ten d\u00faas ou unha soa lingua oficial, constitu\u00edndo o arquip\u00e9lago das Aland un caso especial con s\u00f3 o sueco como lingua oficial.\nS\u00f3 cerca de metade dos pa\u00edses do mundo te\u00f1en linguas oficiais. Alg\u00fans te\u00f1en s\u00f3 unha lingua oficial, caso de Portugal, do Brasil e dos PALOPs, outros te\u00f1en m\u00e1is dunha, casos de Timor-Leste, pa\u00eds no que son oficiais o portugu\u00e9s e o tetum, ou, fora do espazo lus\u00f3fono, de pa\u00edses como a B\u00e9lxica, Su\u00edza, Sur\u00e1frica ou Paraguai, entre outros.\nAlg\u00fans pa\u00edses atrib\u00faen a\u00ednda estatuto de lingua oficial a certas linguas en partes do seu territorio. Esas linguas son linguas oficiais nesas \u00e1reas, coexistindo al\u00ed coa(s) lingua(s) oficial(is) do estado. \u00c9 o caso en Espa\u00f1a, do galego (en Galiza), do \u00e9uscaro (en Euskadi e en Navarra) e do catal\u00e1n (na Catalu\u00f1a, Baleares e Comunidade Valenciana), \u00e9 o caso do portugu\u00e9s e do ingl\u00e9s na Rep\u00fablica Popular da China, co-oficiais, respectivamente, en Macau e Hong Kong, e \u00e9 o caso do mirand\u00e9s en Portugal, co-oficial na Terra de Miranda.\nTam\u00e9n moitas organizaci\u00f3ns supraestatais contan con lingua ou linguas oficiais como \u00e9 o caso da ONU ou a Uni\u00f3n Europea."}
{"id": "4518", "revid": "138594", "url": "https://gl.wikipedia.org/wiki?curid=4518", "title": "Lehendakari", "text": "O Eusko Jaurlaritzako Lehendakari (en galego: \"Presidente do Goberno Vasco\"), co\u00f1ecido simplemente como lehendakari, \u00e9 a m\u00e1is alta representaci\u00f3n do Goberno Vasco. A s\u00faa sede e oficina institucional \u00e9 a lehendakaritza (\"presidencia\"), situada en Vitoria, xunto \u00e1 s\u00faa residencia oficial, o pazo de Ajuria Enea.\nEn \u00e9uscaro a palabra \"lehendakari\" \u00e9 sin\u00f3nimo de \"presidente\" (significa literalmente \"primeiro responsable\") e pode facer referencia tam\u00e9n ao presidente do Goberno de Navarra, o presidente do Parlamento de Navarra ou os presidentes de diversas instituci\u00f3ns tanto p\u00fablicas como privadas. Non obstante, f\u00f3ra dos territorios euscald\u00fans, co\u00f1\u00e9cese como \"lehendakari\" ao presidente do Goberno Vasco.\n\"Lehendakari\".\nCon anterioridade \u00f3 establecemento da ortograf\u00eda oficial do \u00e9uscaro nos anos 1970, a graf\u00eda empregada era \"Euzko Jaurlaritzaren Lehendakari\".\nTanto \"jaurlaritza\" como \"lehendakari\" son neoloxismos en \u00e9uscaro. Foron creados por membros do Partido Nacionalista Vasco.\nOs termos xen\u00e9ricos en \u00e9uscaro para \"presidente\" son \"lehendakari(a)\" ou \"presidente(a)\". En \u00e9uscaro, res\u00e9rvase o neoloxismo \"jaurlaritza\" para o Goberno Vasco.\nLista de presidentes do Pa\u00eds Vasco.\nJos\u00e9 Antonio Aguirre foi o primeiro \"lehendakari\" da \"Rexi\u00f3n Aut\u00f3noma do Pa\u00eds Vasco\", pero Francisco Franco Bahamonde suspendeu o estatuto de autonom\u00eda de 1936, as\u00ed como os concertos econ\u00f3micos de Biscaia e Guip\u00fascoa, por consideralas \u00abprovincias traidoras\u00bb. As\u00ed a todo, si mantivo os seus similares en \u00c1lava e a Navarra que actualmente forma parte Espa\u00f1a xunto coa comunidade aut\u00f3noma do Pa\u00eds Vasco.\nTanto Aguirre como Leizaola empregaron o t\u00edtulo de \"lehendakari\", Ram\u00f3n Rubial foi co\u00f1ecido como \"Presidente do Consello Xeral Vasco\", a partir de Garaikoetxea vense empregando a forma \"lehendakari\" tanto en \u00e9uscaro como en castel\u00e1n."}
{"id": "4520", "revid": "5312", "url": "https://gl.wikipedia.org/wiki?curid=4520", "title": "1996", "text": "1996 (MCMXCVI) foi un ano bisesto comezado en luns no calendario gregoriano."}
{"id": "4521", "revid": "98629", "url": "https://gl.wikipedia.org/wiki?curid=4521", "title": "Capital", "text": "Unha capital \u00e9 unha cidade que desempe\u00f1a un papel relevante na conduci\u00f3n da pol\u00edtica dun pa\u00eds. Na maior\u00eda dos casos a capital \u00e9 a cidade onde est\u00e1 a sede do goberno, habendo no entanto excepci\u00f3ns. Alg\u00fans dos factores que determinan que unha cidade sexa considerada capital incl\u00faen:\nUn pa\u00eds (ou entidade pol\u00edtica equivalente) pode ter m\u00e1is que unha capital oficial ao mesmo tempo. Pode ser ou non a sede do goberno e pode mesmo mudarse periodicamente.\nEn Sur\u00e1frica, por exemplo, a capital administrativa \u00e9 Pretoria, a capital lexislativa \u00e9 a Cidade do Cabo e a capital xudicial \u00e9 Bloemfontein. Esta \u00e9 unha herdanza deixada polo compromiso acordado entre a maior\u00eda das diferentes provincias cando foi creada a Uni\u00f3n de Sur\u00e1frica en 1910. Fronte a isto, unha forte cidade economicamente \u00e9 Xohanesburgo, e turisticamente Durban xunto a Cidade do Cabo.\nEn Chile, o congreso nacional mudouse para a cidade de Valpara\u00edso, mant\u00e9ndose no entanto Santiago de Chile como capital. Nos Pa\u00edses Baixos, o goberno, xefe de Estado e supremo tribunal est\u00e1n situados na Haia, mais a constituci\u00f3n determina que a capital oficial sexa \u00c1msterdan. Outro pa\u00eds con capitalidade m\u00faltiple \u00e9 o Canad\u00e1, con Otava e Montreal.\nOutras cidades poden ser consideradas capitais econ\u00f3micas ou culturais, pola s\u00faa enorme forza fronte \u00e1 capital pol\u00edtica, pero non ter reco\u00f1ecemento oficial: \u00e9 o caso do R\u00edo de Xaneiro ou S\u00e3o Paulo fronte a Brasilia ou Barcelona fronte a Madrid."}
{"id": "4522", "revid": "98629", "url": "https://gl.wikipedia.org/wiki?curid=4522", "title": "Lusitania (hom\u00f3nimos)", "text": "Co\u00f1ecemos co nome de Lusitania:"}
{"id": "4525", "revid": "98629", "url": "https://gl.wikipedia.org/wiki?curid=4525", "title": "Bernard Law Montgomery", "text": "Bernard Law Montgomery, primeiro viceconde de El Alamein, nado en Londres o 17 de novembro de 1887 e finado o 24 de marzo de 1976, foi un mariscal de campo do Reino Unido, co\u00f1ecido pola s\u00faa participaci\u00f3n na segunda guerra mundial.\nTraxectoria.\nAlcumado Monty, foi nomeado comandante en xefe do oitavo ex\u00e9rcito brit\u00e1nico, no norte de \u00c1frica, onde obrigou \u00f3 mariscal alem\u00e1n Rommel a retirarse de Exipto trala Segunda Batalla de El Alamein.\nCunha grande rivalidade co xeneral americano Patton, liberou Sicilia (Italia) no 1943 e continuou a invasi\u00f3n de Italia ata que foi chamado para participar no Desembarco de Normand\u00eda. Tralo desembarco e ata a chegada de Eisenhower \u00e1 Europa continental, foi o comandante en xefe de t\u00f3dalas forzas aliadas. Foi nomeado vizconde de El Alamein en 1946."}
{"id": "4526", "revid": "98629", "url": "https://gl.wikipedia.org/wiki?curid=4526", "title": "1887", "text": "Outros.\nHistoria ano a ano"}
{"id": "4531", "revid": "43749", "url": "https://gl.wikipedia.org/wiki?curid=4531", "title": "Chequia", "text": ""}
{"id": "4535", "revid": "89787", "url": "https://gl.wikipedia.org/wiki?curid=4535", "title": "Xap\u00f3n", "text": "O Xap\u00f3n (en \"Nihon\" ou \"Nippon\"; oficialmente \u65e5\u672c\u56fd, \"Nihon-koku\" \"\", literalmente: \"Estado do Xap\u00f3n\") \u00e9 un pa\u00eds insular situado no Extremo Oriente asi\u00e1tico. Circundado polo leste polo oc\u00e9ano Pac\u00edfico e polo oeste polo mar do Xap\u00f3n, ao oeste est\u00e1 a China, Corea do Norte, Corea do Sur e Rusia, estend\u00e9ndose dende o mar de Okhotsk ao norte, at\u00e9 o mar da China Oriental e Taiw\u00e1n ao sur. Os caracteres que compo\u00f1en o nome do Xap\u00f3n significan 'sol orixe', polo que o pa\u00eds \u00e9 chamado \u00e1s veces a \"Terra do Sol Nacente\".\nO pa\u00eds nip\u00f3n \u00e9 un arquip\u00e9lago estratovolc\u00e1nico composto por 6\u00a0852 illas. As catro maiores e principais illas son Honshu, Hokkaido, Ky\u016bsh\u016b e Shikoku, que en conxunto constit\u00faen aproximadamente o 97% da superficie terrestre nacional. O Xap\u00f3n \u00e9 ademais o d\u00e9cimo pa\u00eds m\u00e1is poboado do mundo, con m\u00e1is de 127 mill\u00f3ns de habitantes. Na s\u00faa capital Toquio residen m\u00e1is de 9 mill\u00f3ns de persoas, sendo a sexta cidade con maior poboaci\u00f3n do mundo, e a s\u00faa \u00e1rea metropolitana \u00e9 a concentraci\u00f3n urbana maior do mundo, con m\u00e1is de 36 mill\u00f3ns de habitantes.\nInvestigaci\u00f3ns arqueol\u00f3xicas indican que as illas estaban habitadas xa no Paleol\u00edtico superior, a\u00ednda que non hai ningunha referencia escrita que fale do Xap\u00f3n at\u00e9 o s\u00e9culo I. A historia do Xap\u00f3n caracter\u00edzase pola influencia doutras rexi\u00f3ns, principalmente a China e posteriormente a Europa occidental. Dende o s\u00e9culo XII at\u00e9 o ano 1868 o Xap\u00f3n foi gobernado por sucesivas ditaduras militares feudais (\"shogunatos\") en nome do emperador. Este longo per\u00edodo de illamento no que estaba somerxido non terminou at\u00e9 o ano 1853 cando unha frota dos Estados Unidos exerceu a presi\u00f3n para forzar a apertura do pa\u00eds a Occidente. Logo de case d\u00faas d\u00e9cadas de conflito interno e insurrecci\u00f3n, o emperador Meiji foi restitu\u00eddo como xefe de Estado en 1868. Este proclamou o Imperio do Xap\u00f3n e converteuse no s\u00edmbolo divino da naci\u00f3n. A finais do s\u00e9culo XIX e comezos do XX, unha serie de vitorias na primeira guerra sino-xaponesa, na guerra ruso-xaponesa e na primeira guerra mundial permitiron ampliar o territorio do Imperio durante un per\u00edodo de crecente militarismo. A segunda guerra sino-xaponesa de 1937 espallouse ata formar parte da segunda guerra mundial no 1941, rematando no 1945 tralo bombardeo at\u00f3mico de Hiroshima e Nagasaki. Dende a adopci\u00f3n da Constituci\u00f3n revisada de 1947, o Xap\u00f3n mant\u00e9n unha monarqu\u00eda constitucional unitaria, cun emperador (\"Tenn\u014d\") e un parlamento democr\u00e1tico chamado Kokkai, no sistema co\u00f1ecido como Dieta do Xap\u00f3n.\nXap\u00f3n \u00e9 membro das Naci\u00f3ns Unidas, do G7, do G8 e do G20, e est\u00e1 considerado unha das principais potencias mundiais. No 2015 era o terceiro pa\u00eds do mundo por PIB nominal e o cuarto por PIB de paridade de poder adquisitivo, as\u00ed como o cuarto maior exportador e importador mundial. A\u00ednda que o Xap\u00f3n renunciou oficialmente ao seu dereito a declarar a guerra, mant\u00e9n unha forza militar moderna usada para funci\u00f3ns de autodefensa e mantemento da paz, cuns dos maiores orzamentos mundiais. \u00c9 un pa\u00eds desenvolvido cun alto nivel de vida e un \u00cdndice de Desenvolvemento Humano alto, coa maior esperanza de vida e a terceira menor mortalidade infantil do mundo, na primeira posici\u00f3n en canto a n\u00famero de premiados co Nobel de Asia. \u00c9 o primeiro pa\u00eds no \"Global Competitiveness Report\" de 2015-2016 e o primeiro pa\u00eds asi\u00e1tico no \u00cdndice Global de Paz. Foi tam\u00e9n o primeiro pa\u00eds de Asia anfitri\u00f3n duns Xogos Ol\u00edmpicos de ver\u00e1n e inverno.\nEtimolox\u00eda.\nO voc\u00e1bulo Xap\u00f3n (\"Nippon/Nihon\" , significado literal: 'a orixe do sol'), deriva da pronuncia chinesa do nome. O car\u00e1cter \u65e5 \u00e9 a evoluci\u00f3n dun c\u00edrculo cun punto central que representa ao sol, e \u672c representa a ra\u00edz dunha \u00e1rbore e tam\u00e9n ten o significado de orixe. A expresi\u00f3n \u00abPa\u00eds do Sol Nacente\u00bb ou \u00abTerra do Sol Nacente\u00bb fai referencia a esta etimolox\u00eda do nome en xapon\u00e9s. Antes de que \"Nihon\" pasase a ser de uso oficial, Xap\u00f3n era co\u00f1ecido como ou .\nO nome en xapon\u00e9s, \"Nippon\", \u00e9 utilizado en selos e en eventos deportivos internacionais, mentres que \"Nihon\" \u00e9 empregado m\u00e1is comunmente dentro do Xap\u00f3n. A versi\u00f3n occidental e galega, \"Xap\u00f3n\", prov\u00e9n do nome chin\u00e9s. Na lingua malaia a palabra chinesa transformouse en \"Jepang\" e foi m\u00e1is tarde adoptada polos mercadores portugueses do s\u00e9culo XVI que foron os primeiros en introducir o nome en Europa.\nHistoria.\nPrehistoria e antig\u00fcidade.\nOs primeiros rexistros culturais co\u00f1ecidos de habitantes no arquip\u00e9lago xapon\u00e9s datan do ano 30\u00a0000 a. C. aproximadamente. Esta cultura primitiva foi seguida ao redor do ano 14\u00a0000 por unha cultura semi-sedentaria mesol\u00edtica-neol\u00edtica, inclu\u00edndo antepasados dos ainu e yamato contempor\u00e1neos, marcando o comezo do per\u00edodo J\u014dmon caracterizado por unha agricultura rudimentaria. Cons\u00e9rvanse exemplares de utensilios e recipientes de barro procedentes deste per\u00edodo que est\u00e1n entre os m\u00e1is antigos do mundo. \u00d3 redor do ano 300 a. C. o pobo Yayoi comezou a entrar nas illas xaponesas, mestur\u00e1ndose co pobo J\u014dmon. Este per\u00edodo Yayoi deu lugar \u00e1 introduci\u00f3n de pr\u00e1cticas como a agricultura en mollado do arroz, un novo estilo de olar\u00eda, e metalurxia, procedentes da China e Corea.\nO primeiro rexistro escrito no que aparece Xap\u00f3n d\u00e1se na obra chinesa chamada o \"Libro de Han\". Segundo outro texto hist\u00f3rico chin\u00e9s, os \"Rexistros dos Tres Reinos\", o reino m\u00e1is poderoso no arquip\u00e9lago xapon\u00e9s durante o s\u00e9culo III cham\u00e1base Yamatai, e estaba gobernado pola monarca Himiko. O budismo introduciuse por primeira vez no Xap\u00f3n procedente de Baekje, Corea, e tivo a promoci\u00f3n do pr\u00edncipe Sh\u014dtoku, a\u00ednda que o subsecuente desenvolvemento do budismo xapon\u00e9s tivo a s\u00faa influencia principal na China. Malia a resistencia inicial, o budismo fomentouse dende a clase gobernante e ga\u00f1ou unha aceptaci\u00f3n xeral no comezo do per\u00edodo Asuka (592-710). Trala morte do emperador Sh\u014dtoku no ano 622 e tras un per\u00edodo de guerras civ\u00eds, o emperador K\u014dtoku deu inicio \u00e1 reforma de Taika, na que se nacionalizou toda a terra do Xap\u00f3n para distribu\u00edla de forma equitativa entre os agricultores, e na que se ordenou unha compilaci\u00f3n dun rexistro de vivendas como base para un novo sistema de recadaci\u00f3n de impostos.\nO per\u00edodo Nara (710-784) estivo marcado polo xurdimento dun estado xapon\u00e9s centralizado, co seu centro na Corte Imperial de Heij\u014d-ky\u014d (Nara). Este per\u00edodo caracter\u00edzase pola aparici\u00f3n dunha literatura nacente as\u00ed como polo desenvolvemento da arte e arquitectura de inspiraci\u00f3n budista. Nesta \u00e9poca Xap\u00f3n sufriu unha serie de desastres naturais, inclu\u00edndo incendios, secas, fame e varias enfermidades, como unha epidemia de var\u00edola entre os anos 735 e 737, na que se estima que faleceu entre un cuarto e un terzo da poboaci\u00f3n do pa\u00eds naquel tempo. No ano 784 o emperador Kanmu trasladou a capital dende Nara ata Nagaoka-ky\u014d para posteriormente movela de novo a Heian-ky\u014d (Quioto) no ano 794.\nIsto marcou o comezo do per\u00edodo Heian (794-1185), no que xurdiu unha cultura xaponesa ind\u00edxena, destacada pola s\u00faa arte, olar\u00eda e prosa. A obra de Murasaki Shikibu e as letras do himno nacional do Xap\u00f3n, o \"Kimigayo\", foron escritas nesta \u00e9poca. Durante este per\u00edodo o poder da Corte Imperial foi en declive. A Corte centrouse en loitas de poder internas e nos intereses art\u00edsticos dos nobres, non prestando suficiente atenci\u00f3n \u00e1 administraci\u00f3n e goberno f\u00f3ra da capital. O budismo seguiu espall\u00e1ndose neste per\u00edodo principalmente a trav\u00e9s de d\u00faas seitas principais, a Tendai do monxe Saich\u014d e a Shingon do monxe K\u016bkai. O budismo Terra Pura (J\u014ddo-sh\u016b, J\u014ddo Shinsh\u016b) acadou unha gran popularidade no final do s\u00e9culo XI.\nNo ano 1156 xurdiu unha disputa sobre a sucesi\u00f3n ao trono na que os dous pretendentes rivais (o emperador Go-Shirakawa e o emperador Sutoku) contrataron os clans Taira e Minamoto procurando obter o trono pola forza. Durante a guerra que sucedeu, o clan Taira liderado por Taira no Kiyomori derrotou ao clan Minamoto. O resultado da guerra deu lugar a unha rivalidade entre \u00e1mbolos dous clans, que provocou a Rebeli\u00f3n Heiji no ano 1160. O clan Minamoto, liderado por Yoritomo, conseguiu a vitoria decisiva no ano 1185 na Batalla de Dan-no-ura, e Yoritomo e as s\u00faas forzas pasaron a ser os rexedores \"de facto\" do Xap\u00f3n.\nEra feudal.\nA era feudal do Xap\u00f3n caracterizouse polo xurdimento e dominaci\u00f3n da clase gobernante de guerreiros, os samurai. En 1185 o samurai Minamoto no Yoritomo foi nomeado shogun polo emperador Go-Toba, establecendo a s\u00faa base en Kamakura. Trala s\u00faa morte, o clan H\u014dj\u014d chegou ao poder coma rexentes dos shoguns. A escola de budismo zen introduciuse dende a China no per\u00edodo Kamakura (1185-1333) e tornouse popular entre a clase samurai. O shogunato Kamakura repeleu as invasi\u00f3ns Mongois de Kublai Khan nos anos 1274 e 1281, pero foi eventualmente derrocado na Restauraci\u00f3n Kenmu por parte do emperador Go-Daigo, quen posteriormente foi derrotado por Ashikaga Takauji no ano 1336.\nAshikaga Takauji estableceu o shogunato en Muromachi, Quioto, dando as\u00ed comezo ao per\u00edodo Muromachi (1336-1573). O shogunato Ashikaga acadou o seu punto culminante na \u00e9poca de Ashikaga Yoshimitsu, e a cultura baseada no budismo zen seguiu prosperando. Isto deu paso \u00e1 cultura Higashiyama, que continuou ata o s\u00e9culo XVI. Por outra banda, o shogunato Ashikaga non conseguiu controlar os xefes de guerra feudais (\"daimyo\"), dando lugar a unha guerra civil (a guerra \u014cnin) no ano 1467 que marcou o comezo do per\u00edodo Sengoku ('Estados en guerra').\nDurante o s\u00e9culo XVI, comerciantes e misioneiros xesu\u00edtas procedentes de Portugal chegaron ao Xap\u00f3n por primeira vez, iniciando un intercambio comercial e cultural directo entre o Xap\u00f3n e occidente. Isto permitiulle a Oda Nobunaga obter tecnolox\u00eda e armas de fogo occidentais, que empregou para conquistar a moitos outros daimyos. A consolidaci\u00f3n do seu poder deu comezo ao que se co\u00f1ece como per\u00edodo Azuchi-Momoyama (15731603). Tralo seu asasinato no ano 1582, o seu sucesor Toyotomi Hideyoshi unificou a naci\u00f3n en 1590 e levou a cabo d\u00faas invasi\u00f3ns de Corea sen \u00e9xito nos anos 1592 e 1597.\nTokugawa Ieyasu actuou como rexente do fillo de Hideyoshi e usou a s\u00faa posici\u00f3n para ga\u00f1ar apoios pol\u00edticos e militares. Na guerra que tivo lugar, conseguiu derrotar os clans rivais na Batalla de Sekigahara no ano 1600. Tokugawa Ieyasu foi nomeado shogun polo emperador Go-Y\u014dzei en 1603, e estableceu o shogunato Tokugawa en Edo (Toquio). Este shogunato ditaminou medidas como o \"buke shohatto\", un c\u00f3digo de conduta para controlar os daimyo aut\u00f3nomos, e a pol\u00edtica isolacionista \"sakoku\" (\"pa\u00eds pechado\") no 1639, que deron lugar a m\u00e1is de 250 anos de tenue unidade pol\u00edtica co\u00f1ecidos como o per\u00edodo Edo (1603-1868). O estudo das ciencias occidentais, co\u00f1ecido como \"rangaku\", continuou a trav\u00e9s do contacto co enclave holand\u00e9s de Dejima en Nagasaki, e tam\u00e9n comezou neste per\u00edodo o chamado \"kokugaku\" (\"estudos nacionais\"), o estudo do Xap\u00f3n por parte dos xaponeses.\n\u00c9poca moderna.\nO 31 de marzo de 1854 o Comodoro Matthew C. Perry e as chamadas \"Black Ships\" da Armada dos Estados Unidos de Am\u00e9rica forzaron a apertura do Xap\u00f3n cara ao mundo exterior por medio do Tratado de Kanagawa. Varios tratados posteriores con pa\u00edses occidentais no per\u00edodo Bakumatsu provocaron diversas crises pol\u00edticas e econ\u00f3micas no pa\u00eds. A resignaci\u00f3n do shogun deu lugar \u00e1 Guerra Boshin e ao establecemento dun estado centralizado unificado baixo o emperador, co\u00f1ecido co nome de Restauraci\u00f3n Meiji.\nAdoptando sistemas e instituci\u00f3ns pol\u00edticas, xudiciais e militares procedentes de occidente, introduciuse no pa\u00eds a Constituci\u00f3n Meiji e constitu\u00eduse a Dieta Imperial. A Restauraci\u00f3n Meiji transformou o Imperio do Xap\u00f3n nunha potencia mundial industrializada que comezou a procurar o conflito militar como medio de espallar a s\u00faa esfera de influencia. Tralas vitorias na primeira guerra sino-xaponesa (1894-1895) e na guerra ruso-xaponesa, Xap\u00f3n ga\u00f1ou o control de Taiw\u00e1n, Corea e a metade sur de Sakhalin. Neste tempo a poboaci\u00f3n do Xap\u00f3n medrou dende os 35 mill\u00f3ns de habitantes no ano 1873 ata os 70 mill\u00f3ns no ano 1935.\nNo comezo do s\u00e9culo XX Xap\u00f3n tivo un breve per\u00edodo de \"democracia Taish\u014d\", ensombrecida polo cada vez maior expansionismo e militarizaci\u00f3n do pa\u00eds. A primeira guerra mundial permitiulle ao Xap\u00f3n, como parte dos Aliados vitoriosos, ampliar a s\u00faa dominaci\u00f3n territorial e a s\u00faa esfera de influencia.. Continuou a s\u00faa pol\u00edtica expansionista ocupando Manchuria no ano 1931. Como resultado da condena internacional desta ocupaci\u00f3n, Xap\u00f3n abandonou a Liga de Naci\u00f3ns dous anos despois. En 1936 Xap\u00f3n asinou o Pacto Anti-Comintern coa Alema\u00f1a Nazi, e o Pacto Tripartito de 1940 converteuno nunha das potencias do Eixe. En 1941 Xap\u00f3n negociou o Pacto de Neutralidade sovi\u00e9tico-xaponesa, que durou ata o ano 1945 coa invasi\u00f3n Sovi\u00e9tica de Manchuria.\nO Imperio do Xap\u00f3n invadiu outras partes da China en 1937, precipitando a segunda guerra sino-xaponesa (1937-1945). O Ex\u00e9rcito Imperial Xapon\u00e9s capturou a capital Nanjing e levou a cabo o masacre de Nanking. En 1940 comezou a s\u00faa invasi\u00f3n da Indochina Francesa, o que provocou que os Estados Unidos comezase un embargo de petr\u00f3leo no Xap\u00f3n. O 7-8 de decembro de 1941 as forzas xaponesas executaron un ataque sorpresa en Pearl Harbor, Malaya, Singapur e Hong Kong, declarando a guerra \u00f3s Estados Unidos e o Imperio Brit\u00e1nico e involucrando as\u00ed a \u00e1mbolos dous na guerra do Pac\u00edfico. Trala invasi\u00f3n sovi\u00e9tica de Manchuria e os bombardeos at\u00f3micos de Hiroshima e Nagasaki en 1945, Xap\u00f3n acordou unha rendici\u00f3n incondicional o 15 de agosto dese ano. A guerra sup\u00faxolle ao Xap\u00f3n e ao resto dos pa\u00edses asi\u00e1ticos mill\u00f3ns de vidas e a destruci\u00f3n de gran parte da s\u00faa industria e infraestrutura. Os Aliados, liderados polos Estados Unidos, repatriaron mill\u00f3ns de xaponeses dende colonias e campos militares de toda Asia, eliminando na s\u00faa maior\u00eda o dominio do Imperio Xapon\u00e9s e restaurando a independencia dos territorios conquistados.\nEn 1947 Xap\u00f3n adoptou unha nova constituci\u00f3n que puxo \u00e9nfase nas pr\u00e1cticas democr\u00e1ticas liberais. A ocupaci\u00f3n aliada finalizou co Tratado de San Francisco no ano 1952 e o Xap\u00f3n foi aceptado como membro das Naci\u00f3ns Unidas en 1956. O crecemento econ\u00f3mico do pa\u00eds nos anos posteriores foi moi elevado, chegando a ser a segunda maior econom\u00eda mundial. Este crecemento rematou a mediados dos anos 1990s cando Xap\u00f3n sufriu unha gran recesi\u00f3n econ\u00f3mica, da que o pa\u00eds comezou a dar sinais de recuperaci\u00f3n coa chegada do s\u00e9culo XXI. O 11 de marzo de 2011 Xap\u00f3n sufriu o maior terremoto rexistrado na s\u00faa historia, que \u00e1 s\u00faa vez provocou un tsunami que causou o accidente nuclear de Fukushima.\nGoberno e pol\u00edtica.\nXap\u00f3n \u00e9 unha monarqu\u00eda constitucional na que o poder do emperador \u00e9 moi limitado. Como figura de estado representativa, a Constituci\u00f3n do Xap\u00f3n def\u00edneo como \"o s\u00edmbolo do Estado e da unidade do pobo\". O poder executivo reside no primeiro ministro e nos restantes membros electos da Dieta, mentres que a soberan\u00eda queda establecida no propio pobo xapon\u00e9s. Naruhito \u00e9 o emperador do Xap\u00f3n dende o 1 de maio do 2019, mentres que Naruhito \u00e9 o seguinte na li\u00f1a de sucesi\u00f3n ao Trono do Crisantemo.\nO \u00f3rgano lexislativo do Xap\u00f3n \u00e9 a Dieta Nacional, que se atopa en Chiyoda, Toquio. A Dieta \u00e9 un corpo bicameral formado pola C\u00e1mara de Representantes con 480 asentos, escollidos mediante voto popular cada catro anos, e a C\u00e1mara de Conselleiros con 242 asentos, escollidos por medio de votaci\u00f3n popular cada seis anos. Existe o sufraxio universal para os adultos maiores de 18 anos, e as votaci\u00f3ns te\u00f1en lugar polo m\u00e9todo de voto secreto. A Dieta estivo historicamente dominada polo Partido Dem\u00f3crata e polo Partido Dem\u00f3crata Liberal. Este \u00faltimo foi o partido m\u00e1is votado dende o ano 1955, ag\u00e1s nun breve per\u00edodo entre 1993 e 1994 e dende 2009 ata 2012.\nO primeiro ministro do Xap\u00f3n \u00e9 o xefe do goberno, nomeado polo emperador trala s\u00faa designaci\u00f3n por parte da Dieta, e este \u00e9 o encargado de designar os ministros do goberno. Trala vitoria do Partido Dem\u00f3crata Liberal nas elecci\u00f3ns xerais do 2012, Shinz\u014d Abe substitu\u00edu a Yoshihiko Noda como primeiro ministro o 26 de decembro de 2012. Malia que o emperador \u00e9 quen nomea formalmente o primeiro ministro, a constituci\u00f3n do pa\u00eds require explicitamente que o emperador siga a designaci\u00f3n da Dieta.\nO sistema legal xapon\u00e9s, historicamente influenciado polas leis chinesas, desenvolveuse de forma independente durante o per\u00edodo Edo, con textos como o \"Kujikata Osadamegaki\". Por\u00e9n, dende finais do s\u00e9culo XIX o sistema xudicial baseouse en gran parte nas leis civ\u00eds de Europa, particularmente nas de Alema\u00f1a. Como exemplo, no 1896 o goberno xapon\u00e9s estableceu un c\u00f3digo civil baseado nun bosquexo da \"B\u00fcrgerliches Gesetzbuch\" alem\u00e1, que permanece en efecto a\u00ednda que con modificaci\u00f3ns trala segunda guerra mundial. A constituci\u00f3n require que o emperador promulgue a lexislaci\u00f3n aprobada pola Dieta, sen darlle poder espec\u00edfico para opo\u00f1erse a ela. O sistema xudicial do Xap\u00f3n est\u00e1 dividido en catro niveis b\u00e1sicos, sendo a Corte Suprema o nivel m\u00e1is elevado, e o corpo principal da lei estatal xaponesa recibe o nome de \"Seis C\u00f3digos\".\nRelaci\u00f3ns internacionais e forzas armadas.\nXap\u00f3n \u00e9 membro do G8, do APEC e do ASEAN, e participa no Cumio do Leste Asi\u00e1tico. O pa\u00eds asinou tam\u00e9n un acordo de seguridade con Australia en marzo do 2007 e coa India en outubro do 2008. \u00c9 o quinto doante mundial de axuda oficial ao desenvolvemento, con m\u00e1is de oito mil mill\u00f3ns de euros achegados no 2014. Estado membro das Naci\u00f3ns Unidas dende 1956, Xap\u00f3n serviu como membro non permanente do Consello de Seguridade durante un total de 20 anos. \u00c9 un dos membros do G4 que procura ser membro permanente do Consello de Seguridade.\nO pa\u00eds at\u00f3pase no medio de diversas disputas territoriais cos seus veci\u00f1os: con Rusia sobre as Illas Kuriles do Sur, con Corea do Sur sobre as Rochas Liancourt, coa China e Taiw\u00e1n sobre as Illas Senkaku, e coa China sobre a zona econ\u00f3mica exclusiva ao redor de Okinotorishima. Tam\u00e9n se atopa en disputa con Corea do Norte debido aos seus secuestros de xaponeses e do seu programa nuclear.\nXap\u00f3n mant\u00e9n un dos orzamentos militares m\u00e1is altos do mundo, malia que as s\u00faas forzas armadas, que reciben o nome de Forzas de Autodefensa do Xap\u00f3n, est\u00e1n limitadas polo Artigo 9 da Constituci\u00f3n do Xap\u00f3n, que obrigou ao pa\u00eds a renunciar ao seu dereito de realizar declaraci\u00f3ns de guerra ou empregar as s\u00faas forzas armadas en disputas internacionais. O Ministerio de Defensa do pa\u00eds controla estas forzas, formadas principalmente polas Forzas Terrestres de Autodefensa do Xap\u00f3n, as Forzas Mar\u00edtimas de Autodefensa do Xap\u00f3n e as Forzas A\u00e9reas de Autodefensa do Xap\u00f3n. No s\u00e9culo XXI, Xap\u00f3n participou en varias operaci\u00f3ns de paz. O env\u00edo de tropas a Iraq no 2004 marcou o primeiro uso f\u00f3ra do pa\u00eds das s\u00faas forzas armadas dende a segunda guerra mundial, e as s\u00faas forzas armadas navais participan regularmente en exercicios \"RIMPAC\".\nDivisi\u00f3ns administrativas.\nXap\u00f3n div\u00eddese en 47 prefecturas , cada unha co seu propio gobernador, lexislatura e administraci\u00f3n propias. Consisten en 43 propias, d\u00faas , un e unha . Cada prefectura div\u00eddese en cidades, vilas e distritos rurais. A comezos do s\u00e9culo XX o pa\u00eds iniciou un proceso de reorganizaci\u00f3n administrativa, fusionando varias das cidades e vilas entre si, para reducir o n\u00famero de rexi\u00f3ns administrativas inferiores e reducir gastos administrativos.\nXeograf\u00eda.\nXap\u00f3n ten un total de 6\u00a0852 illas que se estenden pola costa do oc\u00e9ano Pac\u00edfico de Asia, entre as latitudes 24\u00b0 e 46\u00b0N e as lonxitudes 122\u00b0 e 146\u00b0L. As illas principais son, de norte a sur, Hokkaido, Honshu, Shikoku e Ky\u016bsh\u016b. As illas Ryukyu, inclu\u00edndo Okinawa, son unha cadea de illas ao sur de Ky\u016bsh\u016b. O conxunto de illas do pa\u00eds co\u00f1\u00e9cese como o arquip\u00e9lago xapon\u00e9s. \u00d3 redor do 73% do pa\u00eds \u00e9 terreo forestal, monta\u00f1oso e pouco axeitado para o uso agr\u00edcola, industrial ou residencial. Como resultado as zonas habitables local\u00edzanse principalmente nas zonas costeiras e presentan unhas densidades de poboaci\u00f3n moi altas, facendo do Xap\u00f3n un dos pa\u00edses con maior densidade de poboaci\u00f3n do mundo.\nAs illas do Xap\u00f3n local\u00edzanse nunha zona volc\u00e1nica do Cinto de lume do Pac\u00edfico. Son principalmente o resultado de grandes movementos oce\u00e1nicos que tiveron lugar durante mill\u00f3ns de anos dende mediados do Sil\u00farico ata o Plistoceno, como resultado da subduci\u00f3n da Placa de Filipinas baixo a Placa Amuria e a Placa de Okinawa no sur, e a subduci\u00f3n da Placa do Pac\u00edfico baixo a Placa Okhotsk no norte. O Xap\u00f3n estaba orixinalmente unido \u00e1 costa leste do continente Euroasi\u00e1tico, e a subduci\u00f3n destas placas desprazouno cara ao leste abrindo o mar do Xap\u00f3n hai uns 15 mill\u00f3ns de anos.\nXap\u00f3n ten 108 volc\u00e1ns activos. Durante o s\u00e9culo XX emerxeron varios novos volc\u00e1ns, inclu\u00edndo o Sh\u014dwa-shinzan en Hokkaido e o My\u014djin-sh\u014d nas Rochas Bayonnaise no Pac\u00edfico. Os sismos son habituais na zona, resultando con frecuencia en tsunamis. O Gran Terremoto de Kant\u014d de 1923 provocou a morte de m\u00e1is de 140\u00a0000 persoas, e o Terremoto de Sendai acadou unha magnitude de 9.0 o 11 de marzo do 2011, causando un gran tsunami. Pola s\u00faa localizaci\u00f3n dentro do chamado \"Anel de Lume do Pac\u00edfico\", Xap\u00f3n \u00e9 substancialmente propenso a este tipo de fen\u00f3menos naturais, sendo o pa\u00eds con maior risco de cat\u00e1strofe natural do mundo segundo o \"World Risk Report\" de 2013.\nClima.\nO clima do Xap\u00f3n \u00e9 predominantemente temperado, pero presenta unha gran variaci\u00f3n de norte a sur. As caracter\u00edsticas xeogr\u00e1ficas do pa\u00eds dividen o seu clima en seis zonas clim\u00e1ticas principais, as de Hokkaido, mar do Xap\u00f3n, Rexi\u00f3n de Koshin, mar Interior de Seto, oc\u00e9ano Pac\u00edfico e illas Ryukyu. Hokkaido \u00e9 a zona que se atopa m\u00e1is cara ao norte e presenta un , con invernos longos e fr\u00edos e ver\u00e1ns temperados. Nesta zona as precipitaci\u00f3ns non adoitan ser en grandes cantidades, pero \u00e9 habitual a acumulaci\u00f3n de neve no inverno.\nNa zona clim\u00e1tica do mar do Xap\u00f3n, na costa oeste de Honshu, os ventos estacionais do noroeste provocan nevadas abundantes no inverno. No ver\u00e1n esta rexi\u00f3n ten temperaturas m\u00e1is baixas que a zona do Pac\u00edfico, a\u00ednda que por veces poida ter temperaturas moi altas debido ao efecto F\u00f6hn. A Rexi\u00f3n de Koshin, no centro do pa\u00eds, ten un clima t\u00edpico, con grandes diferenzas de temperaturas entre o ver\u00e1n e o inverno e entre a noite e o d\u00eda. As precipitaci\u00f3ns aqu\u00ed son lixeiras, con frecuentes nevadas no inverno. As monta\u00f1as das rexi\u00f3ns de Ch\u016bgoku e Shikoku protexen o mar Interior de Seto dos ventos, facendo que te\u00f1a un clima moderado durante todo o ano.\nA costa do Pac\u00edfico ten un , con invernos temperados de nevadas ocasionais e ver\u00e1ns h\u00famidos e calorosos debido aos ventos estacionais do sueste. As illas Ryukyu te\u00f1en un clima subtropical con invernos temperados e ver\u00e1ns calorosos. Nestas zonas as precipitaci\u00f3ns adoitan ser abundantes, concentr\u00e1ndose principalmente na estaci\u00f3n de chuvias.\nA temperatura media do inverno no Xap\u00f3n \u00e9 de 5,1\u00a0\u00b0C e a temperatura media do ver\u00e1n est\u00e1 nos 25,2\u00a0\u00b0C. A temperatura m\u00e1is alta rexistrada no pa\u00eds foi de 40,9\u00a0\u00b0C, o 16 de agosto de 2007. A estaci\u00f3n principal de chuvias comeza en maio en Okinawa, e a fronte de chuvias trasl\u00e1dase gradualmente cara ao norte ata chegar a Hokkaido a finais de xullo. En gran parte de Honshu a estaci\u00f3n de chuvias comeza antes de mediados de xu\u00f1o e ten unha duraci\u00f3n dunhas seis semanas. Os tif\u00f3ns son habituais na zona a finais do ver\u00e1n e comezos do outono.\nBiodiversidade.\nXap\u00f3n ten nove ecorrexi\u00f3ns forestais que reflicten o clima e xeograf\u00eda das illas. Estas van dende bosques h\u00famidos subtropicais de frondosas en Ry\u016bky\u016b e as illas Bonin, pasando por bosques temperados de frondosas e mixtos nas rexi\u00f3ns m\u00e1is temperadas das illas principais ata os bosques temperados de con\u00edferas nas porci\u00f3ns invernais m\u00e1is fr\u00edas das illas do norte. Xap\u00f3n pos\u00fae m\u00e1is de 90\u00a0000 especies de vida silvestre, inclu\u00edndo o oso pardo, o macaco xapon\u00e9s, o can mapache, o roedor \"Apodemus speciosus\" e o urodelo \"Andrias japonicus\". O pa\u00eds ten unha extensa rede de parques nacionais establecidos para protexer zonas de importancia de flora e fauna, as\u00ed como 37 zonas h\u00famidas Ramsar. Catro lugares do pa\u00eds est\u00e1n inscritos na lista de Patrimonio da Humanidade da UNESCO pola s\u00faa importancia natural. Estes lugares son as illas Bonin, Shirakami-Sanchi, o Parque Nacional Shiretoko e Yakushima.\nMedio ambiente.\nTrala segunda guerra mundial Xap\u00f3n experimentou un per\u00edodo de r\u00e1pido crecemento econ\u00f3mico no que o goberno restou importancia \u00e1s pol\u00edticas ambientais en favor das corporaci\u00f3ns industriais. Como resultado disto, a contaminaci\u00f3n ambiental foi abundante durante as d\u00e9cadas de 1950 e 1960. En resposta da cada vez maior preocupaci\u00f3n por este problema, o goberno do pa\u00eds introduciu varias leis de protecci\u00f3n ambiental en 1970. A crise do petr\u00f3leo de 1973 foi outro factor importante na procura de usos m\u00e1is eficientes de enerx\u00eda no pa\u00eds debido \u00e1 s\u00faa falta de recursos naturais. As leis de protecci\u00f3n ambiental m\u00e1is recentes incl\u00faen medidas para reducir a contaminaci\u00f3n atmosf\u00e9rica urbana, a mellora da xesti\u00f3n de residuos, a eutrofizaci\u00f3n da auga, a conservaci\u00f3n da natureza, a reduci\u00f3n dos efectos do cambio clim\u00e1tico, o manexo de substancias qu\u00edmicas e a cooperaci\u00f3n internacional para a conservaci\u00f3n do medio ambiente.\nEn contraste con estas pol\u00edticas, e malia os cada vez maiores investimentos en enerx\u00edas renovables no pa\u00eds, a data de xu\u00f1o de 2015 m\u00e1is de 40 centrais t\u00e9rmicas de carb\u00f3n estaban en fase de planificaci\u00f3n ou en construci\u00f3n no Xap\u00f3n. Xap\u00f3n encadrouse na 39\u00aa posici\u00f3n do \u00cdndice de Desempe\u00f1o Ambiental do 2016, \u00edndice que mide o compromiso dos pa\u00edses co sostemento medioambiental. Como asinante do Protocolo de Quioto e anfitri\u00f3n da conferencia de 1997 na que se creou, o Xap\u00f3n est\u00e1 baixo a obriga de reducir as s\u00faas emisi\u00f3ns de di\u00f3xido de carbono e tomar outras medidas para reducir os efectos adversos do cambio clim\u00e1tico.\nEconom\u00eda.\nO crecemento da econom\u00eda moderna do Xap\u00f3n comezou no per\u00edodo Edo, e alg\u00fans elementos sobreviventes desta \u00e9poca son as rutas de transporte por terra e mar, as\u00ed como instrumentos financeiros como os contratos de futuros, banca e seguros dos negociantes de arroz de Osaca. Durante o per\u00edodo Meiji, dende o ano 1868, Xap\u00f3n expandiuse economicamente coa adopci\u00f3n da econom\u00eda de mercado. Moitas das empresas actuais fund\u00e1ronse nesa \u00e9poca, e o Xap\u00f3n pasou a ser unha das naci\u00f3ns m\u00e1is desenvolvidas de Asia. O per\u00edodo de crecemento econ\u00f3mico xeral que tivo lugar dende os anos 1960 ata os anos 1980 foi denominado o \"Milagre xapon\u00e9s\", cunha media de crecemento econ\u00f3mico dun 7,5% nos anos 1960 e 1970, e dun 3,2% nos anos 1980 e comezos dos anos 1990.\nEste crecemento freouse nos anos 1990 durante a denominada \"D\u00e9cada perdida\" debido aos efectos da burbulla financeira e inmobiliaria no Xap\u00f3n e as pol\u00edticas gobernamentais dirixidas a reducir os excesos especulativos dos mercados inmobiliarios e de valores. Os esforzos para revivir o crecemento econ\u00f3mico non tiveron \u00e9xito e v\u00edronse prexudicados a\u00ednda m\u00e1is polo efecto da burbulla de internet do 2000. A econom\u00eda do pa\u00eds comezou a recuperarse a partir do ano 2005, cun crecemento do PIB dun 2,8%, por riba dos \u00edndices de crecemento dos Estados Unidos e da Uni\u00f3n Europea durante o mesmo per\u00edodo.\nA agricultura xaponesa abrangue o 13% do seu territorio e o pa\u00eds \u00e9 o segundo con maior volume de capturas de peixe cun 15% do total global, s\u00f3 por detr\u00e1s da China, mentres que no conxunto da econom\u00eda global do pa\u00eds, o sector de servizos representa uns tres cuartos do PIB total do pa\u00eds. A data de 2010, a forza de traballo do pa\u00eds nip\u00f3n era duns 65,9 mill\u00f3ns de traballadores. Malia que Xap\u00f3n ten unha taxa de desemprego baixa, dun 3,2%, ao redor duns 20 mill\u00f3ns de persoas, un 17% da poboaci\u00f3n, atop\u00e1base baixo a li\u00f1a de pobreza no ano 2007. A vivenda no pa\u00eds nip\u00f3n \u00e9 limitada debido \u00e1 pouca dispo\u00f1ibilidade de terreo nas \u00e1reas urbanas.\nA moeda oficial do Xap\u00f3n \u00e9 o Ien (s\u00edmbolo \u00a5 e c\u00f3digo JPY). \u00c9 a terceira divisa m\u00e1is empregada no Mercado Internacional de Divisas tralo d\u00f3lar estadounidense e o euro. No 2015 Xap\u00f3n era a terceira maior potencia econ\u00f3mica do mundo en termos de PIB nominal, s\u00f3 por detr\u00e1s dos Estados Unidos e a China, e a cuarta potencia econ\u00f3mica mundial en termos de PPA, tralos Estados Unidos, a China e a India. A data de 2014, a d\u00e9beda p\u00fablica do Xap\u00f3n estaba estimada en m\u00e1is do 200% do seu PIB anual, sendo a maior d\u00e9beda p\u00fablica de t\u00f3dolos pa\u00edses do mundo. En agosto de 2011, a axencia de cualificaci\u00f3n Moody's rebaixou a clasificaci\u00f3n da d\u00e9beda p\u00fablica do Xap\u00f3n dende o \"Aa3\" ata o \"Aa2\" debido ao nivel de d\u00e9ficit e d\u00e9beda do pa\u00eds dende a recesi\u00f3n global de 2009, agravados tam\u00e9n polos efectos do terremoto e tsunami de Sendai de 2011.\nXap\u00f3n estaba no posto n\u00famero 34 da lista do Ease of doing business index de 2015. O sistema capitalista xapon\u00e9s presenta caracter\u00edsticas con variaci\u00f3ns distintivas: as empresas \"keiretsu\" te\u00f1en unha grande influencia, e o emprego de por vida xunto \u00f3s ascensos baseados na experiencia laboral son relativamente com\u00fans no mundo laboral xapon\u00e9s. As compa\u00f1\u00edas xaponesas son co\u00f1ecidas por empregar m\u00e9todos de xesti\u00f3n como a \"The Toyota Way\", e o activismo dos accionistas \u00e9 escaso. Pos\u00fae unha gran capacidade industrial, sendo fogar dalgunhas das maiores e m\u00e1is tecnoloxicamente avanzadas produtoras de veh\u00edculos de motor, electr\u00f3nica, ferramentas, aceiro e outros metais non ferrosos, barcos, substancias qu\u00edmicas, t\u00e9xtiles e alimentos procesados. Algunhas das maiores empresas do Xap\u00f3n son, entre outras, Toyota, Nintendo, NTT DoCoMo, Canon, Honda, Takeda Pharmaceutical, Sony, Panasonic, Toshiba, Sharp, Nippon Steel, Nippon Oil e Seven &amp; I Holdings Co.. Xap\u00f3n ten alg\u00fans dos maiores bancos do mundo, e a Bolsa de Toquio, co\u00f1ecida polos \u00edndices Nikkei 225 e TOPIX, \u00e9 a segunda maior do mundo en canto a capitalizaci\u00f3n de mercado. No 2006 326 empresas da lista Forbes Global 2000 ti\u00f1an a s\u00faa orixe no Xap\u00f3n.\nExportaci\u00f3ns e importaci\u00f3ns.\nNo 2015 o total de exportaci\u00f3ns do Xap\u00f3n superou os 643 mil mill\u00f3ns de euros. A data de 2012 os principais mercados para as exportaci\u00f3ns xaponesas eran a China (18,1%), os Estados Unidos (17,8%), Corea do Sur (7,7%), Tailandia (5,5%) e Hong Kong (5,1%). Estas exportaci\u00f3ns consisten principalmente en equipamento, veh\u00edculos de motor, produtos de ferro e aceiro, semicondutores e pezas de autom\u00f3biles. O total de importaci\u00f3ns acadado polo Xap\u00f3n no 2015 chegou \u00f3s 667 mil mill\u00f3ns de euros. No 2012, as importaci\u00f3ns do Xap\u00f3n tiveron como principais mercados de orixe a China (21,3%), os Estados Unidos (8,8%), Australia (6,4%), Arabia Saudita (6,2%), os Emiratos \u00c1rabes Unidos (5,0%), Corea do Sur (4,6%) e Qatar (4,0%). Os principais produtos importados son maquinaria e equipamento industrial, combustibles f\u00f3siles, alimentos, qu\u00edmicos, t\u00e9xtiles e materia prima para a industria. En termos de participaci\u00f3n no mercado, os mercados dom\u00e9sticos do Xap\u00f3n son os m\u00e1is pechados de t\u00f3dolos pa\u00edses pertencentes \u00e1 OCDE. A comezos do s\u00e9culo XXI baixo o goberno de Junichir\u014d Koizumi, o pa\u00eds levou a cabo diversas reformas a prol da competitividade nos mercados, e os investimentos estranxeiros no pa\u00eds experimentaron un aumento notable.\nCiencia e tecnolox\u00eda.\nXap\u00f3n \u00e9 un dos pa\u00edses l\u00edderes na investigaci\u00f3n cient\u00edfica, particularmente nos campos da electr\u00f3nica, autom\u00f3biles, maquinaria, enxe\u00f1ar\u00eda s\u00edsmica, rob\u00f3tica, \u00f3ptica, qu\u00edmica, semicondutores e metalurxia. Cun total duns 700\u00a0000 investigadores, o pa\u00eds adica un orzamento para Investigaci\u00f3n e desenvolvemento duns 130 mil mill\u00f3ns de d\u00f3lares, o terceiro m\u00e1is alto do mundo. Xap\u00f3n \u00e9 l\u00edder mundial na investigaci\u00f3n fundamental, con 21 Premios Nobel nos campos da f\u00edsica, qu\u00edmica e medicina, e tres ga\u00f1adores da Medalla Fields. Xap\u00f3n \u00e9 o l\u00edder mundial na produci\u00f3n e uso de robots industriais, posu\u00edndo a metade dos robots industriais do mundo no ano 2000, baixando ata un 20% (300\u00a0000 dun total de 1,3 mill\u00f3ns) a data de 2013.\nA Axencia Xaponesa de Exploraci\u00f3n Aeroespacial leva a cabo investigaci\u00f3ns espaciais, planetarias e de aviaci\u00f3n, as\u00ed como o desenvolvemento de foguetes e sat\u00e9lites. Tam\u00e9n participa na Estaci\u00f3n Espacial Internacional, por medio do m\u00f3dulo \"Kibo\" que foi engadido \u00e1 estaci\u00f3n nos voos do Transbordador STS no ano 2008. Ademais do lanzamento dunha sonda espacial a Venus no 2010, a \"Akatsuki\", os plans do Xap\u00f3n para a exploraci\u00f3n espacial incl\u00faen o desenvolvemento e lanzamento da misi\u00f3n BepiColombo a Mercurio no 2018 e a construci\u00f3n dunha base lunar no 2030.\nEnerx\u00eda.\nNo 2013 o 45,7% da enerx\u00eda producida no Xap\u00f3n procedeu do petr\u00f3leo, o 24,2% do carb\u00f3n, o 22,5% do gas natural, o 3,1% da enerx\u00eda hidroel\u00e9ctrica. A produci\u00f3n de enerx\u00eda nuclear reduciuse case por completo en maio de 2012 parando case t\u00f3dalas centrais nucleares do pa\u00eds, pasando dun 10,6% do total no 2010 ata un 0,4% no 2013, principalmente pola oposici\u00f3n p\u00fablica resultante dos Accidentes nucleares de Fukushima I de marzo do 2011, malia que o goberno do pa\u00eds tentou convencer a opini\u00f3n p\u00fablica para volver a po\u00f1er en funcionamento alg\u00fans dos 50 reactores nucleares do pa\u00eds. Dous destes reactores, en Sendai, foron reiniciados o 11 de agosto e o 15 de outubro de 2015 Xap\u00f3n carece de reservas de combustibles f\u00f3siles, polo que ten unha gran dependencia na importaci\u00f3n de enerx\u00eda, polo que dende comezos do s\u00e9culo XX tentou diversificar as s\u00faas fontes enerx\u00e9ticas e manter niveis altos de eficiencia enerx\u00e9tica.\nTransporte.\nO sector do transporte no Xap\u00f3n destaca pola s\u00faa eficiencia enerx\u00e9tica, xa que usa menos enerx\u00eda por persoa comparado con outros pa\u00edses desenvolvidos, principalmente grazas a unha gran porcentaxe de uso de ferrocarr\u00eds e as baixas distancias de viaxe. Por outra banda o transporte do pa\u00eds \u00e9 un dos m\u00e1is caros do mundo, principalmente debido aos altos impostos e peaxes e particularmente no transporte por estrada. No Xap\u00f3n o sentido da circulaci\u00f3n \u00e9 polo lado esquerdo, e unha \u00fanica rede de autoestradas de peaxe de alta velocidade establecida no 1957 conecta as principais cidades do pa\u00eds, con peaxes operadas por empresas privadas.\nDende a privatizaci\u00f3n do sistema ferroviario do pa\u00eds no ano 1987, existen ducias de empresas que compiten no mercado de transporte de pasaxeiros rexional e local. As principais destas compa\u00f1\u00edas son varias do Japan Railways Group, Kintetsu Corporation, Seibu Railway e Keio Corporation. O pa\u00eds conta cunhas 250 li\u00f1as de trens Shinkansen de alta velocidade que conectan as principais cidades do pa\u00eds, trens que contan cunha reputaci\u00f3n de gran puntualidade e seguridade. , unha li\u00f1a de tren maglev en construci\u00f3n entre Toquio e Nagoya con plans de expansi\u00f3n ata Osaca, ter\u00e1 unha duraci\u00f3n de viaxe estimada de 40 minutos entre Toquio e Nagoya e 67 minutos entre Toquio e Osaca, cunha velocidade m\u00e1xima de 505\u00a0km/h.\nHai 175 aeroportos no Xap\u00f3n, sendo o Aeroporto de Haneda o maior aeroporto dom\u00e9stico e o segundo con m\u00e1is tr\u00e1fico de pasaxeiros de Asia. Os principais aeroportos internacionais son o Aeroporto Internacional de Narita, o Aeroporto Internacional de Kansai e o Aeroporto Internacional de Ch\u016bbu Centrair. No ano 2014 Xap\u00f3n ti\u00f1a o cuarto maior mercado a\u00e9reo de pasaxeiros do mundo, cun tr\u00e1fico total de 110\u00a0544\u00a0000 pasaxeiros. O Porto de Nagoya \u00e9 o maior porto mar\u00edtimo e o de maior tr\u00e1fico do pa\u00eds.\nDemograf\u00eda.\nA poboaci\u00f3n do Xap\u00f3n est\u00e1 estimada nuns 127 mill\u00f3ns de persoas, o 80% deles vivindo na illa Honsh\u016b. A sociedade xaponesa \u00e9 culturalmente homox\u00e9nea, composta por un 98,5% de etnia xaponesa, con pequenas poboaci\u00f3ns de estranxeiros. A poboaci\u00f3n de orixe coreana, chinesa, filipina, brasileira (maioritariamente de ascendencia xaponesa), e peruana (de ascendencia xaponesa) conforman os poucos grupos \u00e9tnicos minoritarios existentes no pa\u00eds. No ano 2003 hab\u00eda uns 134\u00a0700 occidentais non latinoamericanos e uns 345\u00a0500 expatriados latinoamericanos, dos que uns 274\u00a0700 eran brasileiros, formando a maior comunidade de estranxeiros no pa\u00eds.\nO grupo nativo dominante \u00e9 o pobo Yamato, mentres que os grupos minoritarios da rexi\u00f3n incl\u00faen o pobo ainu e o pobo ryukyu, as\u00ed como grupos sociais minoritarios como os \"burakumin\". Tam\u00e9n existen persoas con devanceiros mixtos incorporados \u00f3s Yamato, como por exemplo os procedentes das Illas Bonin. No 2014 os traballadores estranxeiros non nacionalizados ocupaban s\u00f3 o 1,5% da poboaci\u00f3n total do pa\u00eds. O Xap\u00f3n consid\u00e9rase un pa\u00eds etnicamente homox\u00e9neo, e non hai unha estat\u00edstica oficial do estado no que respecta \u00e1 etnicidade, malia que existen estudos que describen o pa\u00eds como unha sociedade multi-\u00e9tnica. Gran parte dos xaponeses ven o Xap\u00f3n como unha sociedade monocultural, inclu\u00edndo representantes do goberno con diversas declaraci\u00f3ns p\u00fablicas neste respecto que recibiron cr\u00edticas de membros das diversas minor\u00edas \u00e9tnicas como os ainu.\nXap\u00f3n ten a segunda maior esperanza de vida do mundo, acadando os 83,5 anos para os nados entre 2010 e 2015, e a terceira menor mortalidade infantil do mundo. A poboaci\u00f3n xaponesa sofre dende finais do s\u00e9culo XX e comezos do XXI un r\u00e1pido envellecemento debido ao \"baby boom\" trala segunda guerra mundial sucedido por unha forte diminuci\u00f3n na taxa de natalidade en anos posteriores. No 2012 aproximadamente o 24,1% da poboaci\u00f3n ti\u00f1a m\u00e1is de 65 anos de idade, cunha proxecci\u00f3n de que esta proporci\u00f3n chegue a case o 40% arredor do ano 2050.\nEstes cambios na estrutura demogr\u00e1fica do pa\u00eds provocan unha serie de problemas sociais, particularmente un potencial declive na poboaci\u00f3n traballadora e un aumento do custo dos beneficios sociais como o plan de pensi\u00f3ns p\u00fablico. Ademais, os matrimonios e as persoas que non te\u00f1en fillos aumentaron considerablemente nos \u00faltimos anos. Segundo datos do 2011, a poboaci\u00f3n do Xap\u00f3n diminu\u00edra por quinto ano consecutivo, baixando nunhas 204\u00a0000 persoas ata acadar os 126,24 mill\u00f3ns de habitantes. Este foi o maior declive de poboaci\u00f3n do pa\u00eds dende o ano 1947, o primeiro no que se tomaron datos de poboaci\u00f3n comparables. O terremoto e tsunami de Sendai de 2011 foi outro factor neste declive da poboaci\u00f3n, causando unhas 16\u00a0000 mortes e 2\u00a0600 desaparici\u00f3ns a data de 2014. Outro dos problemas demogr\u00e1ficos do pa\u00eds \u00e9 o seu alto \u00edndice de suicidios, que no ano 2009 excederon os 30\u00a0000 por duod\u00e9cimo ano consecutivo. O suicidio \u00e9 a primeira causa de falecemento no pa\u00eds para persoas de menos de 30 anos de idade.\nDiversas estimaci\u00f3ns indican que a poboaci\u00f3n do pa\u00eds vai diminu\u00edr ata un n\u00famero de entre 95 e 100 mill\u00f3ns de habitantes cara ao ano 2050, polo que os investigadores e o goberno do pa\u00eds est\u00e1n a estudar posibles soluci\u00f3ns a este problema. A inmigraci\u00f3n e as axudas \u00e1 natalidade adoitan suxerirse como posibles soluci\u00f3ns para conseguir traballadores novos que poidan soportar economicamente a poboaci\u00f3n cada vez m\u00e1is avellentada do pa\u00eds. O Xap\u00f3n acepta un n\u00famero estable de 15\u00a0000 cidad\u00e1ns por nacionalizaci\u00f3n () ao ano, pero segundo un informe de ACNUR no 2012 Xap\u00f3n s\u00f3 aceptou 18 refuxiados dos m\u00e1is de 2000 que solicitaron asilo no pa\u00eds.\n \nRelixi\u00f3n.\nO tao\u00edsmo e o confucianismo dende a China son as principais influencias das crenzas e costumes relixiosos xaponeses. O pa\u00eds ten liberdade relixiosa de acordo co Artigo 20 da s\u00faa constituci\u00f3n. Segundo diversas estimaci\u00f3ns entre o 84% e o 96% da poboaci\u00f3n xaponesa subscribe o budismo ou Shinto, inclu\u00edndo un gran n\u00famero de seguidores dun sincretismo das d\u00faas relixi\u00f3ns. Estas estimaci\u00f3ns est\u00e1n baseadas nas afiliaci\u00f3ns individuais \u00f3s diversos templos, polo que outros estudos suxeriron que s\u00f3 o 30% da poboaci\u00f3n se identifica realmente como pertencente a unha relixi\u00f3n. Segundo Edwin Reischauer e Marius Jansen, a finais do s\u00e9culo XX entre o 70 e o 80% dos xaponeses non se consideraban crentes de ningunha relixi\u00f3n. Menos do 1% dos xaponeses son cristi\u00e1ns, e outras relixi\u00f3ns minoritarias incl\u00faen o islamismo, o hindu\u00edsmo, o sikhismo e o xuda\u00edsmo xunto a numerosas novas relixi\u00f3ns xurdidas no pa\u00eds dende mediados do s\u00e9culo XIX. Malia todo, o nivel de participaci\u00f3n en determinados eventos relixiosos \u00e9 xeralmente alto, especialmente durante os diversos festivais xaponeses como o \"Hatsum\u014dde\" ou o Aninovo Xapon\u00e9s, e as r\u00faas das cidades adoitan decorarse nas datas do Tanabata, Obon e polo Nadal.\nLinguas.\nM\u00e1is do 99% da poboaci\u00f3n do Xap\u00f3n fala xapon\u00e9s como a s\u00faa primeira lingua. A lingua xaponesa \u00e9 unha lingua aglutinante que se distingue por un sistema de honor\u00edficos que reflicten a natureza xer\u00e1rquica da sociedade xaponesa, con formas verbais e vocabulario particular que indican o status relativo do falante e do o\u00ednte. A escrita xaponesa emprega caracteres kanji e dous conxuntos de silabarios kana, as\u00ed como o alfabeto latino e o sistema de numeraci\u00f3n \u00e1rabe.\nAdemais do xapon\u00e9s, na cadea de illas Ryukyu f\u00e1lanse as linguas ryukyuanas, que incl\u00faen a lingua amami, a lingua kunigami, a lingua de Okinawa, a lingua miyako, a lingua yaeyama e a lingua yonaguni, e forman parte da familia das linguas xap\u00f3nicas. Malia os esforzos dos gobernos locais por aumentar o co\u00f1ecemento sobre estas linguas tradicionais, poucos dos mozos xaponeses estudan estas linguas. A lingua ainu, que non ten relaci\u00f3n probada co xapon\u00e9s ou con calquera outra lingua, est\u00e1 en perigo de extinci\u00f3n, con tan s\u00f3 uns poucos falantes nativos restantes en Hokkaido.\nEducaci\u00f3n.\nAs escolas de primaria, secundaria e as universidades foron introducidas no Xap\u00f3n en 1872 como resultado da Restauraci\u00f3n Meiji. Dende o ano 1947 a educaci\u00f3n obrigatoria incl\u00fae a educaci\u00f3n primaria e a secundaria, que no seu conxunto duran un total de nove anos, dende os 6 ata os 15 anos de idade. Case t\u00f3dolos mozos contin\u00faan a s\u00faa educaci\u00f3n nun instituto s\u00e9nior durante tres anos. Segundo o Ministerio de Educaci\u00f3n do pa\u00eds, no 2005 ao redor do 75,9% dos graduados de instituto asistiron posteriormente a unha universidade, colexio maior, escola de negocios ou outras instituci\u00f3ns educativas semellantes. As d\u00faas universidades mellor valoradas do Xap\u00f3n son a Universidade de Toquio e a Universidade de Quioto. O \"Programa para a Avaliaci\u00f3n de Estudantes Internacionais\" coordinado pola OCDE valorou o conxunto do co\u00f1ecemento xeral e capacidades dos estudantes xaponeses de 15 anos de idade como o sexto mellor do mundo.\nSa\u00fade.\nNo Xap\u00f3n o goberno nacional xunto \u00f3s locais fornecen un sistema de sa\u00fade. O pago de servizos m\u00e9dicos persoais ofr\u00e9cese a trav\u00e9s dun sistema de seguros de sa\u00fade universais que proporcionan unha relativa igualdade de acceso, con tarifas definidas por un comit\u00e9 gobernamental, e os cidad\u00e1ns que non pos\u00faen un seguro por medio dun emprego poden participar nun programa nacional de seguros de sa\u00fade administrado polos gobernos locais. Dende o ano 1973 t\u00f3dolos anci\u00e1ns est\u00e1n cubertos por un sistema de seguros fornecido polo goberno, e t\u00f3dolos pacientes poden escoller m\u00e9dicos e centros de sa\u00fade para os seus tratamentos m\u00e9dicos.\nCrime e seguridade.\nA taxa de crime no Xap\u00f3n at\u00f3pase entre as m\u00e1is baixas dos pa\u00edses desenvolvidos. No ano 2010 os corpos de seguridade do estado contaban cun persoal de m\u00e1is de 290\u00a0000 membros nas forzas da Axencia Nacional de Polic\u00eda e m\u00e1is de 280\u00a0000 no corpo da Polic\u00eda Prefectural, e no 2013 o pa\u00eds rexistrou unha diminuci\u00f3n na s\u00faa taxa de criminalidade por und\u00e9cimo ano consecutivo, acadando un m\u00ednimo hist\u00f3rico dende a metade do s\u00e9culo XX. A posesi\u00f3n de armas est\u00e1 prohibida no pa\u00eds para o p\u00fablico xeral, os rifles de caza e espadas cerimoniais deben rexistrarse na polic\u00eda e a manufactura e venda de armas est\u00e1 regulada por lei. A Yakuza \u00e9 a mafia organizada orixinaria do pa\u00eds, cun total estimado de 58\u00a0000 membros no pa\u00eds no ano 2014, n\u00famero que se foi reducindo dende a \u00faltima d\u00e9cada do s\u00e9culo XX trala aprobaci\u00f3n de diversas leis espec\u00edficas promulgadas no pa\u00eds contra este tipo de organizaci\u00f3ns.\nCultura.\nA cultura xaponesa sufriu un gran desenvolvemento dende as s\u00faas orixes. A cultura contempor\u00e1nea combina influencias de Asia, Europa e Norteam\u00e9rica. As artes tradicionais xaponesas incl\u00faen a artesan\u00eda de olar\u00eda e porcelana, dos quimonos, do lacado xapon\u00e9s, das espadas xaponesas e dos bonecos tradicionais xaponeses, as actuaci\u00f3ns de bunraku, kabuki, noh, danza e rakugo, e outras pr\u00e1cticas como a cerimonia do t\u00e9 xaponesa, o ikebana, as artes marciais xaponesas, a caligraf\u00eda xaponesa, origami, onsen, as gueixas e diversos xogos tradicionais. Xap\u00f3n desenvolveu un sistema de protecci\u00f3n e promoci\u00f3n das propiedades culturais tanxibles e intanxibles e dos Tesouros Nacionais do pa\u00eds.. Quince dos dezanove lugares inscritos como Patrimonio da Humanidade da UNESCO do pa\u00eds son pola s\u00faa importancia cultural.\nArte.\nOs templos do Santuario de Ise est\u00e1n considerados como o prototipo da arquitectura xaponesa. Constru\u00eddas na s\u00faa maior\u00eda con madeira, as casas tradicionais e moitos templos usan tatamis e portas corred\u00edas que separan as habitaci\u00f3ns e os espazos interiores dos exteriores. A escultura xaponesa, principalmente en madeira, e a pintura xaponesa est\u00e1n entre as artes xaponesas m\u00e1is antigas, con rexistros das primeiras pinturas figurativas que datan do 300 a. C. A historia da pintura xaponesa \u00e9 un reflexo da s\u00edntese e competici\u00f3n entre a est\u00e9tica tradicional xaponesa e a adaptaci\u00f3n de ideas importadas doutras culturas.\nA interacci\u00f3n entre a arte xaponesa e a europea foi significativa durante a historia moderna. Como exemplo, os gravados ukiyo-e, que comezaron a exportarse no s\u00e9culo XIX durante o movemento co\u00f1ecido como Xaponismo, foron unha influencia importante no desenvolvemento da arte moderna occidental, particularmente no post-impresionismo. Alg\u00fans dos artistas de ukiyo-e m\u00e1is famosos foron Hiroshige e Hokusai, quen acu\u00f1ou o termo manga co que se co\u00f1ece a banda dese\u00f1ada xaponesa que se desenvolveu no s\u00e9culo XX e acadou unha gran popularidade en todo o mundo. O cine de animaci\u00f3n xapon\u00e9s, co\u00f1ecido como anime, tam\u00e9n se fixo moi popular a finais do s\u00e9culo XX, e os videoxogos xaponeses son uns dos m\u00e1is populares dende a d\u00e9cada de 1980.\nLiteratura.\nAs primeiras obras literarias xaponesas son as cr\u00f3nicas \"Kojiki\" e \"Nihon Shoki\" e a antolox\u00eda po\u00e9tica \"Man'y\u014dsh\u016b\", todas elas do s\u00e9culo XVIII e escritas en caracteres chineses. A comezos do per\u00edodo Heian desenvolveuse o sistema de fonogramas co\u00f1ecidos como \"kana\" (Hiragana e Katakana). A obra do s\u00e9culo XX est\u00e1 considerada a obra narrativa xaponesa m\u00e1is antiga, mentres que un reconto da vida da corte no per\u00edodo Heian se d\u00e1 na obra de Sei Sh\u014dnagon e a obra do s\u00e9culo XI de Murasaki Shikibu adoita describirse como a primeira novela da historia.\nDurante o per\u00edodo Edo, os ch\u014dnin ('cidad\u00e1ns') superaron \u00e1 aristocracia samurai como produtores e consumidores de literatura no Xap\u00f3n. A popularidade de obras de Saikaku \u00e9 un exemplo deste cambio na lectura e autor\u00eda, mentres que Bash\u014d reviviu a tradici\u00f3n po\u00e9tica do Kokinsh\u016b cos seus haiku) e escribiu o diario de viaxe po\u00e9tico . A \u00e9poca Meiji viu un declive das formas literarias tradicionais debido \u00e1 integraci\u00f3n de influencias literarias occidentais. Natsume S\u014dseki e Mori \u014cgai est\u00e1n considerados os primeiros novelistas modernos do Xap\u00f3n, seguidos de Ry\u016bnosuke Akutagawa, Jun'ichir\u014d Tanizaki, Yukio Mishima e Haruki Murakami. O Xap\u00f3n ten dous autores ga\u00f1adores do Premio Nobel de Literatura, Yasunari Kawabata no 1968 e Kenzabur\u014d \u014ce no 1994.\nM\u00fasica.\nXap\u00f3n \u00e9 o maior mercado para a m\u00fasica f\u00edsica do mundo, cun volume de vendas de 2000 mill\u00f3ns de d\u00f3lares no ano 2014, e o segundo mercado global de m\u00fasica, cun valor total de vendas de 2600 mill\u00f3ns de d\u00f3lares no 2014. Este mercado est\u00e1 dominado por artistas xaponeses, abarcando 37 dos 50 \u00e1lbums e 49 dos 50 sinxelos m\u00e1is vendidos no pa\u00eds durante o ano 2014. A m\u00fasica local \u00e9 habitual nos m\u00faltiples locais de karaoke do pa\u00eds, nos que os propios selos discogr\u00e1ficos te\u00f1en participaci\u00f3n. A m\u00fasica xaponesa tradicional difer\u00e9nciase da occidental en que adoita estar baseada en intervalos de respiraci\u00f3n humana no lugar de usar unha notaci\u00f3n matem\u00e1tica. A m\u00fasica folcl\u00f3rica xaponesa co\u00f1\u00e9cese co nome de Min'y\u014d, na que os cantantes adoitan ir acompa\u00f1ados de la\u00fades de tres cordas co\u00f1ecidos como shamisen, as\u00ed como de tambores taiko e dunha frauta de bamb\u00fa chamada shakuhachi.\nGastronom\u00eda.\nA gastronom\u00eda xaponesa bas\u00e9ase na combinaci\u00f3n de alimentos b\u00e1sicos, tipicamente arroz ou fideos, cunha sopa ou ramen e pratos de peixe, vexetais, tofu e outros alimentos semellantes, para engadir sabor ao alimento b\u00e1sico. A comezos da \u00e9poca moderna introduc\u00edronse novos ingredientes non empregados previamente, como por exemplo as carnes vermellas. A coci\u00f1a xaponesa \u00e9 co\u00f1ecida pola s\u00faa \u00e9nfase nos alimentos de temporada, na calidade dos ingredientes e na presentaci\u00f3n. A gastronom\u00eda xaponesa tam\u00e9n presenta un amplo conxunto de especialidades rexionais que se basean en receitas tradicionais e ingredientes locais. O peixe \u00e9 un elemento com\u00fan, servido en moitas ocasi\u00f3ns cru en forma de sashimi ou suxi, e o marisco e vexetais adoitan fretirse cun lixeiro rebozado en forma de tempura. No 2010 a Gu\u00eda Michelin outorgou a restaurantes do Xap\u00f3n tantas estrelas Michelin coma ao resto de restaurantes do mundo xuntos.\nDeporte.\nTradicionalmente o sumo est\u00e1 considerado o deporte nacional do Xap\u00f3n, e as artes marciais como o judo, o karate e o kendo te\u00f1en tam\u00e9n moitos practicantes e espectadores no pa\u00eds. Trala Restauraci\u00f3n Meiji introduc\u00edronse moitos deportes occidentais no Xap\u00f3n que comezaron a espallarse polo sistema educativo. Xap\u00f3n foi o anfitri\u00f3n dos Xogos Ol\u00edmpicos de 1964 en Toquio, e por d\u00faas veces dos Xogos Ol\u00edmpicos de Inverno, os de 1972 en Sapporo e os de 1998 en Nagano. Toquio vai ser o anfitri\u00f3n dos Xogos Ol\u00edmpicos de 2020, o que o converter\u00e1 na primeira cidade asi\u00e1tica en acoller uns Xogos Ol\u00edmpicos en d\u00faas ocasi\u00f3ns. O Xap\u00f3n \u00e9 o pa\u00eds asi\u00e1tico con m\u00e1is \u00e9xitos deportivos no rugby, e no 2019 vai ser o pa\u00eds anfitri\u00f3n da Copa do Mundo de Rugby.\nO b\u00e9isbol tornouse no deporte m\u00e1is popular no pa\u00eds dende mediados do s\u00e9culo XX. A liga profesional do pa\u00eds, co\u00f1ecida como Nippon Professional Baseball, estableceuse como tal no ano 1936. O f\u00fatbol acadou tam\u00e9n unha gran popularidade no pa\u00eds dende o establecemento da J. League no ano 1992. O Xap\u00f3n foi unha das sedes da Copa Intercontinental dende 1981 ata 2004 e foi anfitrioa do Mundial de F\u00fatbol de 2002 xunto a Corea do Sur. A selecci\u00f3n de f\u00fatbol do Xap\u00f3n \u00e9 un dos equipos asi\u00e1ticos con m\u00e1is logros deportivos neste deporte, con catro t\u00edtulos da Copa Asi\u00e1tica na secci\u00f3n masculina e un t\u00edtulo da Copa do Mundo de F\u00fatbol no 2011 na s\u00faa secci\u00f3n feminina. O golf \u00e9 outro dos deportes populares no pa\u00eds nip\u00f3n, as\u00ed como varias disciplinas de automobilismo como a serie Super GT e a Formula Nippon. Yuta Tabuse foi o primeiro xogador de baloncesto xapon\u00e9s en xogar na NBA."}
{"id": "4537", "revid": "72012", "url": "https://gl.wikipedia.org/wiki?curid=4537", "title": "Feudalismo", "text": "O termo feudalismo \u00e9 o sistema pol\u00edtico, econ\u00f3mico e social creado durante a Idade Media na Europa onde o se\u00f1or proporcionaba protecci\u00f3n aos seus vasalos a cambio de tributos e traballos nas s\u00faas terras. Os se\u00f1ores feudais eran nobres ou membros da Igrexa e ti\u00f1an unha relaci\u00f3n de dependencia m\u00e1is ou menos forte co rei de cada rexi\u00f3n. O termo foi acu\u00f1ado por primeira vez polos revolucionarios franceses do s\u00e9culo XVIII, como sin\u00f3nimo das desigualdades xur\u00eddico-sociais contra as que loitaban. As\u00ed, pasou \u00e1 Historia relacionado con dereito de pernada, barbarie, s\u00e9culos escuros... Pero o concepto hist\u00f3rico (non \u00e9 un sistema pol\u00edtico, m\u00e1is ben un modo de organizaci\u00f3n social), abrangue moitos m\u00e1is aspectos dos que nun primeiro momento se pensan.\nSociedade.\nA estrutura social feudal na s\u00faa meirande parte estaba constitu\u00edda por unha lexi\u00f3n de campesi\u00f1os que alimentaba todo o conxunto da sociedade por medio dunha econom\u00eda pechada de car\u00e1cter agrario. O poder, fundamentado na propiedade da terra, estaba en mans dunha aristocracia militar que exerc\u00eda o control pol\u00edtico e outra relixiosa que se reservaba o control ideol\u00f3xico. Estaba rexido por un complexo sistema piramidal de vasalaxe, no que o rei estaba no cumio e os campesi\u00f1os eran practicamente propiedade do seu se\u00f1or feudal. Hab\u00eda cidad\u00e1ns libres que s\u00f3 deb\u00edan obediencia e vasalaxe ao rei nas cidades.\nHab\u00eda nobres de varios niveis, todos eles dentro da estrutura de vasalaxe. As\u00ed, o cabaleiro pod\u00eda ser se\u00f1or dunha aldea pertencente a un condado, sendo polo tanto vasalo do conde, que o ser\u00eda \u00e1 s\u00faa vez dun duque ou directamente do rei. Estes xuramentos estaban baseados na honra e na fe, at\u00e9 o punto de que se un nobre era excomungado polo papa, o seu se\u00f1or pod\u00eda despoxalo das s\u00faas pertenzas e os seus vasalos negarlle a obediencia e maila lealdade.\n Este sistema daba lugar a moitas guerras internas, dende rebeli\u00f3ns at\u00e9 reclamaci\u00f3ns de nobres sobre outros t\u00edtulos, e creaba situaci\u00f3ns como que o rei de Inglaterra fose vasalo do rei de Francia por posu\u00edr territorios franceses como o ducado de Normand\u00eda.\nEntre o s\u00e9culo IX e o s\u00e9culo XII a sociedade europea vive a plenitude do feudalismo. Arraigou con m\u00e1is forza nos dominios do Imperio Carolinxio, noutras rexi\u00f3ns a s\u00faa implantaci\u00f3n foi m\u00e1is superficial: na Espa\u00f1a cristi\u00e1 polo enfrontamento contra o islam e na Italia medieval polo contacto co Imperio bizantino."}
{"id": "4538", "revid": "114718", "url": "https://gl.wikipedia.org/wiki?curid=4538", "title": "Idade Media", "text": "A Idade Media foi un per\u00edodo hist\u00f3rico da civilizaci\u00f3n occidental comprendido entre o s\u00e9culo V e o s\u00e9culo XV. Normalmente consid\u00e9rase a s\u00faa extensi\u00f3n entre a fin do Imperio Romano do Occidente, no s\u00e9culo V (476 d.C.), e o descubrimento de Am\u00e9rica, no s\u00e9culo XV (1492 d.C.), ou en 1453 coa ca\u00edda do Imperio Bizantino, data que coincide coa invenci\u00f3n da imprenta (Biblia de Gutenberg) e coa fin da guerra dos Cen Anos. O adxectivo relacionado con este per\u00edodo \u00e9 \"medieval\" (ver, por exemplo, literatura medieval, arte medieval, arquitectura medieval ou ciencia medieval). Certas sociedades non occidentais, como o Xap\u00f3n, atravesaron per\u00edodos hist\u00f3ricos \"de transici\u00f3n\" que se denominan tam\u00e9n como \"Idade Media\".\nA 2015, os historiadores do per\u00edodo prefiren matizar esta ruptura entre Antig\u00fcidade e Idade Media de maneira que entre os s\u00e9culos III e VIII ad\u00f3itase falar de Antig\u00fcidade Tard\u00eda, que fora unha grande etapa de transici\u00f3n en todos os \u00e1mbitos: no econ\u00f3mico, para a substituci\u00f3n do modo de produci\u00f3n escravista polo modo de produci\u00f3n feudal; no social, para a desaparici\u00f3n do concepto de cidadan\u00eda romana e a definici\u00f3n dos estamentos medievais, no pol\u00edtico para a descomposici\u00f3n das estruturas centralizadas do Imperio romano que deu paso a unha dispersi\u00f3n do poder; e no ideol\u00f3xico e cultural para a absorci\u00f3n e substituci\u00f3n da cultura cl\u00e1sica polas teoc\u00e9ntricas culturas cristi\u00e1 e isl\u00e1mica (en cadanseus espazos).\nAdoitase dividir en dous grandes per\u00edodos: Temper\u00e1 ou Alta Idade Media (do s\u00e9culo V ao X, sen unha clara diferenciaci\u00f3n coa Antig\u00fcidade Tard\u00eda); e Baixa Idade Media (do s\u00e9culo XI ao XV), que \u00e1 s\u00faa vez pode dividirse nun per\u00edodo de plenitude, a Plena Idade Media (do s\u00e9culo XI ao XIII), e os dous \u00faltimos s\u00e9culos, ou Idade Media Tard\u00eda, que presenciaron a Crise da Idade Media ou do s\u00e9culo XIV.\nMalia haber alg\u00fans exemplos de utilizaci\u00f3n previa, o concepto de \"Idade Media\" naceu como a segunda idade da divisi\u00f3n tradicional do tempo hist\u00f3rico debida a Crist\u00f3bal Cellarius (\"Historia Medii Aevi a temporibus Constantini Magni ad Constaninopolim a Turcis captam deducta\", Jena, 1688), quen a consideraba un tempo intermedio, sen apenas valor por si mesmo, entre a Idade Antiga identificada coa arte e a cultura da civilizaci\u00f3n grecorromana da Antig\u00fcidade cl\u00e1sica e a renovaci\u00f3n cultural da Idade Moderna \u2014na que el se sit\u00faa\u2014 que comeza co Renacemento e o Humanismo. A popularizaci\u00f3n deste esquema perpetuou un preconcepto err\u00f3neo: o de considerar a Idade Media coma unha \u00e9poca escura, sumida no retroceso intelectual e cultural, e un aletargamento social e econ\u00f3mico secular (que \u00e1 s\u00faa vez se asocia co \"feudalismo\" nos seus trazos m\u00e1is escurantistas, tal como se definiu polos revolucionarios que combateron o Antigo R\u00e9xime). Ser\u00eda un per\u00edodo dominado polo illamento, a ignorancia, a teocracia, a superstici\u00f3n e o medo milenarista alimentado pola inseguridade end\u00e9mica, a violencia e a brutalidade de guerras e invasi\u00f3ns constantes e epidemias apocal\u00edpticas.\nPor\u00e9n, neste longo per\u00edodo de mil anos houbo todo tipo de feitos e procesos moi diferentes entre si, diferenciados temporal e xeograficamente, respondendo tanto a influencias mutuas con outras civilizaci\u00f3ns e espazos como a din\u00e1micas internas. Moitos deles tiveron unha gran proxecci\u00f3n cara ao futuro, entre outros os que estableceron as bases do desenvolvemento da posterior expansi\u00f3n europea, e dos axentes sociais que produciron unha sociedade estamental de base maiormente rural, pero que presenciou o nacemento dunha incipiente vida urbana e unha burgues\u00eda, que co tempo levar\u00e1n ao capitalismo. Lonxe de ser unha \u00e9poca inmobilista, a Idade Media, que comezara con migraci\u00f3ns de pobos enteiros, e continuara con grandes procesos repoboadores (como o derivado da Reconquista na Pen\u00ednsula Ib\u00e9rica, ou o Ostsiedlung en Europa Central e Oriental) viu como nos seus \u00faltimos s\u00e9culos os antigos cami\u00f1os (moitos deles v\u00edas romanas deca\u00eddas) se reparaban e modernizaban con airosas pontes, e se ench\u00edan de todas as clases de viaxeiros (guerreiros, peregrinos, mercadores, estudantes, goliardos etc.), encarnando a met\u00e1fora espiritual da vida coma unha viaxe (\"homo viator\").\nTam\u00e9n xurdiron na Idade Media novas formas pol\u00edticas, que van desde o califato isl\u00e1mico aos poderes universais da cristiandade latina (Pontificado e Imperio), ou o Imperio bizantino e os reinos eslavos integrados na cristiandade oriental (aculturaci\u00f3n e evanxelizaci\u00f3n de Cirilo e Metodio); e, en menor escala, todo tipo de cidades estado, desde as pequenas cidades episcopais alem\u00e1s ata rep\u00fablicas que mantiveron imperios mar\u00edtimos como Venecia; deixando na metade da escala \u00e1 que tivo maior proxecci\u00f3n futura: as monarqu\u00edas feudais, que transformadas en monarqu\u00edas autoritarias prefiguran o estado moderno.\nDefinici\u00f3n e caracterizaci\u00f3n.\nA Idade Media foi un per\u00edodo de aproximadamente mil anos que se caracterizou polo predominio do Cristianismo en todas as esferas da vida humana na Europa. A este per\u00edodo ch\u00e1maselle \u00e1s veces pexorativamente \"idade das tebras\", pois non ter\u00eda ningunha creaci\u00f3n filos\u00f3fica ou cient\u00edfica aut\u00f3noma. Tal idea \u00e9 criticada por moitos expertos da actual xeraci\u00f3n de estudosos da historia da ciencia, que tenden a ver o per\u00edodo de desenvolvemento econ\u00f3mico e tecnol\u00f3xico que comezou por volta do s\u00e9culo XII (permitido por factores como a diminuci\u00f3n das invasi\u00f3ns b\u00e1rbaras, mudanzas clim\u00e1ticas etc.), como un importante requisito para o desenvolvemento cient\u00edfico na era moderna.\nA\u00ednda que se di que este per\u00edodo abarca desde a ca\u00edda do Imperio Romano do Occidente ata a Reforma protestante, a ciencia co\u00f1eceu un per\u00edodo de preto de mil anos de falta de inspiraci\u00f3n en comparaci\u00f3n coa produci\u00f3n cient\u00edfica cl\u00e1sica. Vale lembrar que, usando o mesmo criterio, tam\u00e9n se poder\u00eda dicir que unha gran \"falta de inspiraci\u00f3n\" ter\u00eda atinxido o per\u00edodo da Roma Imperial, cuxos descubrimentos en termos de ciencias naturais ficaron moi lonxe das dos gregos (e iso a pesar do longo per\u00edodo de prosperidade proporcionado pola \"Pax Romana\").\nDesafortunadamente, as noci\u00f3ns preconcibidas sobre o status da ciencia na Idade Media foron amplamente propagadas e, a\u00ednda hoxe, permanecen mitos como a \"falsa\" \"idea \"de que os estudosos medievais consideraban que a terra era ch\u00e1.\nFacer unha apreciaci\u00f3n clara da Idade Media \u00e9 complexo: este tipo de avaliaci\u00f3n pode tornarse altamente pol\u00edtica, pasando a depender moito de susceptibilidades relixiosas. Os cat\u00f3licos acostuman tendenciosamente a ser m\u00e1is favorables \u00e1 Idade Media, xa que se identifican coa tradici\u00f3n hist\u00f3rica da relixi\u00f3n cristi\u00e1 dese tempo. Os protestantes, polo contrario, ven a Idade Media como un per\u00edodo de tebras e dan m\u00e1is valor \u00e1 Reforma protestante, que modificou profundamente a pr\u00e1ctica relixiosa na Europa (norte) occidental.\nDemograf\u00eda.\nAt\u00e9 a Revoluci\u00f3n industrial, a poboaci\u00f3n europea viviu nun precario equilibrio cos recursos alimentarios; as\u00ed, calquera aumento demogr\u00e1fico que non se correspondese cun incremento das posibilidades agrarias derivaba nunha desnutrici\u00f3n que deixaba sen defensas o corpo humano e vulner\u00e1bel ante calquera ataque epid\u00e9mico. Isto foi constante durante a Idade Media, a excepci\u00f3n do per\u00edodo que vai do s\u00e9culo XI ao XIII, durante o cal asistiuse a unha expansi\u00f3n demogr\u00e1fica sostida. O aumento de poboaci\u00f3n a partir do ano 1000 foi favorecido por certo interese dos se\u00f1ores a conceder terras para cultivar, de forma que se aumentasen as s\u00faas rendas, e \u00e1 talla dos bosques que comportou a ruptura de novas terras, e polo tanto da produci\u00f3n agr\u00edcola. Outros factores que posibilitaron o aumento demogr\u00e1fico foron a mellora clim\u00e1tica, que grazas a un pluviometr\u00eda favorable, fixo m\u00e1is abondosas as colleitas, o paro das grandes migraci\u00f3ns que asolaran Europa (xerm\u00e1nicos, maxiares, normandos etc.).\nNo final do s\u00e9culo XIII a expansi\u00f3n agraria parou dun golpe logrando o l\u00edmite ecol\u00f3xico (as novas terras eran m\u00e1is, o ritmo de produci\u00f3n pola carencia de adobos estabiliz\u00e1rase, a carencia de bosques fixo entrar en crise a gandar\u00eda, nun momento que era importante polo adobo dos campos deixados ao barbeito). Todo iso incidiu nun aumento dos prezos, agravado por unha serie de malas colleitas que causaron a fame (especialmente virulenta foi a dos anos 1315 a 1317). E para acabar de\u00a0adobar\u00a0o, durante os anos 1348-1349, estendeuse a peste negra, enfermidade terriblemente contaxiosa. A peste foi a m\u00e1is extensa das enfermidades que iniciaron toda unha serie de \"maos anos\" que paralizaron o crecemento de moitas cidades e vilas rurais. A pesar da recesi\u00f3n, moitas cidades (Par\u00eds, Florencia, X\u00e9nova...) creceron en extensi\u00f3n durante os s\u00e9culos XIV e XV e as perdas humanas debidas \u00e1s epidemias recuper\u00e1ronse rapidamente. Polo tanto, a crise urbana foi unha crise de adaptaci\u00f3n e de crecemento.\nArte.\nA arte durante a Idade Media estivo fundamentada no Cristianismo en case todas as s\u00faas expresi\u00f3ns. Como durante este per\u00edodo a gran maior\u00eda dos campesi\u00f1os era iletrada, as artes visuais eran o principal m\u00e9todo para comunicar as ideas relixiosas, xuntamente cos serm\u00f3ns. A Igrexa cat\u00f3lica era unha das poucas instituci\u00f3ns ricas dabondo para remunerar o traballo dos artistas, o que fai que a maior parte das obras sexan de natureza relixiosa (arte sacra).\nCoa ca\u00edda do Imperio romano, moitas das t\u00e9cnicas art\u00edsticas da Grecia antiga acabaron perdidas. A pintura medieval pasa a ser predominantemente bidimensional: non era usada a noci\u00f3n de perspectiva e as personaxes retratadas eran pintadas maiores ou menores de acordo coa s\u00faa importancia. Ao lado da pintura, a tapizar\u00eda foi a m\u00e1is importante forma de arte medieval. Iso decorre en moito pola s\u00faa utilidade ao manter a calor interna dos castelos, constru\u00eddos de pedra, durante o inverno. A m\u00e1is famosa tapizar\u00eda medieval \u00e9 o ciclo d' \"A se\u00f1ora e o unicornio\".\nAs d\u00faas principais manifestaci\u00f3ns arquitect\u00f3nicas, principalmente relacionadas coa construci\u00f3n de catedrais, foron o estilo rom\u00e1nico e m\u00e1is tarde o g\u00f3tico. Destaca tam\u00e9n a formaci\u00f3n das Gremios de oficios, reunindo artes\u00e1ns.\nFilosof\u00eda.\nPrincipalmente \u00e1 partir do s\u00e9culo V, os pensadores cristi\u00e1ns viron a necesidade de afondar nunha fe que estaba madurecendo, co intento de harmonizala coas esixencias do pensamento filos\u00f3fico. Dese xeito a Filosof\u00eda, que ata ent\u00f3n posu\u00eda trazos marcadamente \"cl\u00e1sicos e helen\u00edsticos\", pasa a recibir influencias da \"cultura xudaica e cristi\u00e1\". Alg\u00fans temas que antes non formaban parte do universo do pensamento grego, tales como: \"Providencia e Revelaci\u00f3n Divina\" e \"Creaci\u00f3n a partir do nada\" pasaron a formar parte de tem\u00e1ticas filos\u00f3ficas.\nA partir do s\u00e9culo IX desenv\u00f3lvese a principal li\u00f1a filos\u00f3fica do per\u00edodo, que ficou co\u00f1ecida como escol\u00e1stica. Esa filosof\u00eda ga\u00f1a acentos notadamente cristi\u00e1ns, xurdidos da necesidade de responder \u00e1s esixencias da fe, ensinada pola Igrexa, considerada ent\u00f3n como a gardi\u00e1 dos valores espirituais e morais de toda a Cristiandade e, por as\u00ed dicir, responsable da unidade de Europa, que comungaba da mesma fe. A Escol\u00e1stica tivo unha constante de natureza \"neoplat\u00f3nica\", que combinaba elementos do pensamento de Plat\u00f3n con valores de orde espiritual, reinterpretados polo Occidente cristi\u00e1n. No s\u00e9culo XIII Tom\u00e9 de Aquino introduce tam\u00e9n elementos da filosof\u00eda de Arist\u00f3teles no pensamento escol\u00e1stico.\nA cuesti\u00f3n chave que vai atravesar todo o pensamento filos\u00f3fico medieval \u00e9 a harmonizaci\u00f3n de d\u00faas esferas; a fe e a raz\u00f3n. O pensamento de Agosti\u00f1o (s\u00e9culo V), reco\u00f1ec\u00eda a importancia do co\u00f1ecemento, mais defend\u00eda unha subordinaci\u00f3n maior da raz\u00f3n en relaci\u00f3n \u00e1 fe por crer que esta \u00faltima restaurar\u00eda a condici\u00f3n deca\u00edda da raz\u00f3n humana. Xa a li\u00f1a de Tom\u00e9 de Aquino (s\u00e9culo XIII) defende unha maior autonom\u00eda da raz\u00f3n na obtenci\u00f3n de respostas a pesar de non negar tal subordinaci\u00f3n da raz\u00f3n \u00e1 fe.\nCiencia e Tecnolox\u00eda.\nComo resultado das migraci\u00f3ns b\u00e1rbaras e da implosi\u00f3n do Imperio Romano do Occidente, a Europa Occidental do inicio da Idade Media era pouco m\u00e1is que unha colcha de retallos de poboaci\u00f3ns rurais e tribos b\u00e1rbaras. Perdeuse o acceso aos tratados cient\u00edficos orixinais da antig\u00fcidade cl\u00e1sica (en grego), ficaron apenas versi\u00f3ns resumidas e ata deturpadas que os romanos traduciran ao lat\u00edn. A \u00fanica instituci\u00f3n que non se desintegrou xuntamente co falecido imperio, a Igrexa cat\u00f3lica, mant\u00e9n o que resta de forza intelectual, especialmente a trav\u00e9s da vida mon\u00e1stica. O home instru\u00eddo deses s\u00e9culos era case sempre un crego para quen o estudo dos co\u00f1ecementos naturais era unha pequena parte da s\u00faa escolaridade. Eses estudosos viv\u00edan nunha atmosfera que daba prioridade \u00e1 fe e ti\u00f1an a mente m\u00e1is centrada na salvaci\u00f3n das almas que no cuestionamento de detalles do universo f\u00edsico.\nNalg\u00fans aspectos, no s\u00e9culo IX o retroceso causado polas migraci\u00f3ns xa estaba revertido. No s\u00e9culo X ocorre a contenci\u00f3n das \u00faltimas ondas de invasi\u00f3ns estranxeiras. E por volta do 1100 ocorre unha revoluci\u00f3n que combinou renacemento urbano e comercial, ampliaci\u00f3n de culturas e fronteiras agr\u00edcolas, crecemento econ\u00f3mico, desenvolvemento intelectual e grandes evoluci\u00f3ns tecnol\u00f3xicas. Comezan a se abrir novas escolas ao longo de todo o continente, inclusive en cidades e vilas menores. Sobre o 1200 f\u00fandanse as primeiras universidades \u2013 Par\u00eds, Bologna e Oxford \u2013 (en 1500 xa ser\u00edan m\u00e1is de 70). Comeza un forte movemento de traduci\u00f3n de documentos \u00e1rabes e gregos, que tornan o co\u00f1ecemento do mundo antigo novamente dispo\u00f1ible aos eruditos europeos. Todo iso posibilitou un gran progreso en co\u00f1ecementos como a Astronom\u00eda, a Matem\u00e1tica, a Biolox\u00eda e a Medicina.\nCausaban espanto e admiraci\u00f3n innovaci\u00f3ns como os grandes reloxos mec\u00e1nicos que transformaron a noci\u00f3n de tempo nas cidades. Presenci\u00e1ronse descubrimentos como os dos lentes, en 1285, e do imprenta m\u00f3bil, en 1448. Houbo tam\u00e9n moitas innovaci\u00f3ns na forma de utilizar os medios de produci\u00f3n, coas t\u00e9cnicas de cerrallar\u00eda e incisi\u00f3n de pedras, a fundici\u00f3n de ferro, e os avances nas t\u00e9cnicas de construci\u00f3n aplicadas ao estilo g\u00f3tico. No sector agr\u00edcola, temos o desenvolvemento de ferramentas, melloras en carruaxes, arreos para bestas de carga, e a utilizaci\u00f3n de mu\u00ed\u00f1os de auga Avances en instrumentos como o comp\u00e1s e mailo astrolabio, na confecci\u00f3n de mapas e as carabelas fixeron posible a expansi\u00f3n mar\u00edtimo-comercial europea na Idade Moderna.\nO legado medieval para o progreso cient\u00edfico.\nA tecnolox\u00eda das grandes navegaci\u00f3ns permitir\u00e1 en s\u00e9culos futuros o descubrimento dun n\u00famero extraordinario de novas especies de animais e plantas, al\u00e9n de novas formaci\u00f3ns xeol\u00f3xicas e clim\u00e1ticas. Os avances obtidos na \u00f3ptica xerar\u00edan despois aparellos como o microscopio e mailo telescopio, que, xuntamente coa imprenta (outro froito medieval), son vistos como os equipamentos m\u00e1is importantes xa creados para o avance do co\u00f1ecemento humano. Por\u00e9n, a herdanza m\u00e1is importante do per\u00edodo talvez fose o nacemento e multiplicaci\u00f3n das universidades, xuntamente co xurdimento das primeiras sementes da metodolox\u00eda cient\u00edfica contempor\u00e1nea.\nGuerra e armamento.\nA Idade Media xorde, en termos b\u00e9licos, como un per\u00edodo de grandes desenvolvementos tecnol\u00f3xicos, provindo esencialmente de dous grandes \"laboratorios\", o Oriente Medio e a Pen\u00ednsula Ib\u00e9rica. As d\u00faas zonas, que desde moi cedo se tornaron palcos de violentas batallas entre musulm\u00e1ns e cristi\u00e1ns, fan que a pr\u00e1ctica, a filosof\u00eda, a tecnolox\u00eda e a propia x\u00e9nese da guerra evolucionen. Os termos cruzada e xihad xorden nesta \u00e9poca, e a\u00ednda que ambas te\u00f1an un significado extremadamente semellante, son dous paradigmas dunha realidade moi peculiar.\nGastronom\u00eda.\nAs Cruzadas, entre os s\u00e9culos XI e XIII, permitiron aos europeos entrar en contacto con produtos do Oriente, logo incorporados na gastronom\u00eda: trigo sarraceno, azucre, an\u00eds, comi\u00f1o, canela, xenxibre, noz moscada, azafr\u00e1n, cebola e ameixa. Eses novos ingredientes posibilitaron o desenvolvemento dos chourizos e das t\u00e9cnicas de preparaci\u00f3n de vinagre, mostaza e mollos especiais."}
{"id": "4539", "revid": "168", "url": "https://gl.wikipedia.org/wiki?curid=4539", "title": "Sistema feudal", "text": ""}
{"id": "4540", "revid": "98629", "url": "https://gl.wikipedia.org/wiki?curid=4540", "title": "Bolivia", "text": "Bolivia (co\u00f1ecido oficialmente como Estado Plurinacional de Bolivia; en , , en ) \u00e9 un pa\u00eds do oeste de Am\u00e9rica do Sur que limita polo norte e leste co Brasil, polo sur con Paraguai e a Arxentina, e polo oeste con Chile e o Per\u00fa. A s\u00faa capital oficial e xudicial \u00e9 a cidade de Sucre, mentres que a capital gobernamental (dos poderes executivo e lexislativo) \u00e9 A Paz. A meirande cidade e principal centro industrial \u00e9 Santa Cruz de la Sierra, que se atopa en Llanos Orientales (as terras baixas tropicais), unha rexi\u00f3n principalmente ch\u00e1 do leste do pa\u00eds.\nO estado soberano de Bolivia \u00e9 un constitucionalmente un estado unitario dividido en nove departmentos. A s\u00faa xeograf\u00eda var\u00eda dende os cumios dos Andes no oeste, \u00e1s terras baixas do leste, que se atopan dentro da bac\u00eda do r\u00edo Amazonas. Un terzo do pa\u00eds at\u00f3pase dentro da cadea monta\u00f1osa dos Andes. Cunha \u00e1rea de 1,098,581 km\u00b2, Bolivia \u00e9 o quinto maior pa\u00eds de Am\u00e9rica do Sur, despois do Brasil, a Arxentina, o Per\u00fa e Colombia (e xunto con Paraguai, \u00e9 un dos dous \u00fanicos pa\u00edses sen costa de Am\u00e9rica), o 27\u00ba meirande do mundo, o meirande estado sen litoral do hemisferio sur e o s\u00e9timo maior pa\u00eds sen costa do mundo, despois de Casaquist\u00e1n, Mongolia, o Chad, N\u00edxer, Mal\u00ed e Etiop\u00eda.\nA poboaci\u00f3n do pa\u00eds, estimada en 11\u00a0mill\u00f3ns de persoas, \u00e9 multi\u00e9tnica, inclu\u00edndo ind\u00edxenas, mestizos, europeos, asi\u00e1ticos e africanos. A segregaci\u00f3n racial e social que comezou na colonizaci\u00f3n espa\u00f1ola continuou at\u00e9 a era moderna. O castel\u00e1n \u00e9 a lingua oficial e predominante, a\u00ednda que outras 36 linguas ind\u00edxenas adquiriron status oficial, sendo as m\u00e1is com\u00fans o guaran\u00ed, o aimar\u00e1 e o quechua.\nEtimolox\u00eda.\nBolivia recibe o seu nome na honra de Sim\u00f3n Bol\u00edvar, un l\u00edder venezolano das guerras de independencia hispanoamericanas. O l\u00edder de Venezuela, Antonio Jos\u00e9 de Sucre, tivo a opci\u00f3n ofrecida por Bol\u00edvar de unir Charcas (a actual Bolivia) coa acabada de crear Rep\u00fablica do Peru, para unirse nas Provincias Unidas do R\u00edo da Prata, ou declarar formalmente a s\u00faa independencia de Espa\u00f1a como un estado soberano. Sucre optou por crear un estado novo, e o 6 de agosto de 1825, co apoio local, nomeouno na honra de Sim\u00f3n Bol\u00edvar.\nO nome orixinal do pa\u00eds foi Rep\u00fablica de Bol\u00edvar. Alg\u00fans d\u00edas despois, o congresista Manuel Mart\u00edn Cruz propuxo: \"Se de R\u00f3mulo, Roma; de Bol\u00edvar, Bolivia\". O nome foi aprobado pola Rep\u00fablica o 3 de outubro de 1825. En 2009, unha nova constituci\u00f3n cambiou o nome oficial do pa\u00eds para \"Estado Plurinacional de Bolivia\" en reco\u00f1ecemento da natureza multi\u00e9tnica da s\u00faa poboaci\u00f3n e para mellorar a posici\u00f3n dos pobos ind\u00edxenas de Bolivia baixo a nova constituci\u00f3n.\nHistoria.\nEn Bolivia desenvolv\u00e9ronse grandes civilizaci\u00f3ns, das que a m\u00e1is importante foi a civilizaci\u00f3n de Tiahuanaco. Tornouse parte do imperio Inca no s\u00e9culo XV.\nCando os espa\u00f1ois chegaron no s\u00e9culo XVI, Bolivia, rica en dep\u00f3sitos de prata, foi incorporada no vicerreinado do Pelo, e m\u00e1is tarde no de La Plata.\nA loita pola independencia comezou en 1809, mais permaneceu como parte da Espa\u00f1a ata 1825, cando foi liberada por Sim\u00f3n Bol\u00edvar, a quen o pa\u00eds debe o seu nome. Despois dunha breve uni\u00f3n co Per\u00fa, Bolivia tornouse totalmente independente. Nos anos seguintes, Bolivia perdeu parte do seu territorio debido a vendas e \u00e1 guerra.\nBolivia enfronta problemas culturais e raciais, e sufriu ao longo dos anos m\u00faltiples revoluci\u00f3ns e golpes militares. En 1980, a democracia foi restaurada despois da destituci\u00f3n dunha xunta militar.\n2005-2019: Presidencia de Evo Morales e nacionalizaci\u00f3n do petr\u00f3leo.\nEvo Morales ga\u00f1ou as elecci\u00f3ns presidenciais de 2005 co 53,7 % dos votos, unha maior\u00eda absoluta pouco frecuente nas elecci\u00f3ns en Bolivia. En maio de 2006 Morales xerou controversia cando anunciou o seu intento de nacionalizar os hidrocarburos do pa\u00eds. Cumprindo unha promesa de campa\u00f1a, o 6 de agosto de 2006, Morales abriu unha asemblea constitu\u00ednte para comezar a escribir unha nova constituci\u00f3n que lle outorgase m\u00e1is poder \u00e1 maior\u00eda ind\u00edxena.\nEn agosto de 2007 xurdiu un conflito en Sucre, xa que a cidade esixiu un debate sobre a sede do goberno dentro da asemblea, agardando que os poderes executivo e lexislativo puidesen regresar \u00e1 cidade, mais a asemblea e o goberno dixeron que esta demanda era pouco pr\u00e1ctica e politicamente non desexable. En maio de 2008 Evo Morales asinou o tratado constitutivo da Uni\u00f3n de Naci\u00f3ns Suramericanas. Nas elecci\u00f3ns xerais de 2009, Evo Morales foi reelixido co 64,22 % dos votos. O seu partido, Movemento \u00f3 Socialismo, tam\u00e9n ga\u00f1ou unha maior\u00eda de dous terzos en \u00e1mbalas c\u00e1maras da Asemblea Lexislativa Plurinacional de Bolivia.\nDespois de acusaci\u00f3ns de fraude nas elecci\u00f3ns xerais de Bolivia de 2019 e protestas contra o goberno, Morales renunciou o 10 de novembro de 2019. Isto produciuse pouco despois de que os militares esixisen a s\u00faa renuncia despois de po\u00f1erse do lado dos manifestantes, e os ex funcionarios do goberno informasen que se estaba a buscar o seu arresto. Jeanine \u00c1\u00f1ez declarouse a si mesma como presidenta de Bolivia e asumiu o poder o 12 de novembro de 2019. Alg\u00fans dos partidarios de Morales percibiron o seu ascenso \u00f3 poder como un golpe de Estado. As protestas contra o goberno de \u00c1\u00f1ez comezaron incitadas polos seguidores de Morales. Moitos manifestantes son ind\u00edxenas que se opo\u00f1en \u00e1s inclinaci\u00f3ns evanx\u00e9licas cristi\u00e1s do novo goberno.\nXeograf\u00eda.\nNa parte occidental do pa\u00eds est\u00e1 a Cordilleira dos Andes, na cal est\u00e1n a monta\u00f1a m\u00e1is alta do pa\u00eds, o pico \"Nevado Sajama\" cos seus 6.542 m; o lago Titicaca, o m\u00e1is alto lago do mundo; e o Salar de Uyuni, no departamento de Potos\u00ed, unha grande extensi\u00f3n cuberta por sal que foi no pasado o fondo dun grande lago que se secou por evaporaci\u00f3n. O centro do pa\u00eds \u00e9 unha meseta, o \"Altiplano\", onde vive a maior\u00eda dos bolivianos. O leste do pa\u00eds est\u00e1 constitu\u00eddo por terras baixas, e cuberto pola foresta h\u00famida da Amazonia. O lago Titicaca sit\u00faase na fronteira entre a Bolivia e o Per\u00fa. No occidente at\u00f3pase o Salar de Uyuni, a maior planicie de sal do mundo.\nO pa\u00eds actualmente non ten litoral, despois de o perder nunha guerra co Chile, a Guerra do Pac\u00edfico, que ocorreu de 1879 a 1884.\nAs cidades principais son A Paz, Sucre, Santa Cruz de la Sierra e Cochabamba.\nSubdivisi\u00f3ns.\nBolivia est\u00e1 dividida en 9 departamentos:\nCada departamento est\u00e1 subdividido en provincias, que son respons\u00e1beis dalg\u00fans asuntos locais.\nPol\u00edtica e goberno.\nBolivia foi gobernada por gobernos democraticamente elixidos dende 1982; antes diso, foi gobernada por varias ditaduras. Os presidentes Hern\u00e1n Siles Zuazo (1982\u201385) e V\u00edctor Paz Estenssoro (1985\u201389) comezaron un proceso de cesi\u00f3n de poderes pacificamente que continuou no tempo, a\u00ednda que tres presidentes renunciaron por mor das protestas populares: Gonzalo S\u00e1nchez de Lozada en 2003, Carlos Mesa en 2005 e Evo Morales en 2019.\nA democracia multipartidista de Bolivia tivo unha ampla variedade de partidos na presidencia e no parlamento, a\u00ednda que o Movemento Nacionalista Revolucionario, a Acci\u00f3n Democr\u00e1tica Nacionalista e o Movemento de Esquerda Revolucionaria predominaron dende 1985 at\u00e9 2005. O 11 de novembro de 2019, t\u00f3dolos altos cargos gobernamentais foron desocupados despois da renuncia de Evo Morales e da s\u00faa executiva. O 13 de novembro de 2019, Jeanine \u00c1\u00f1ez, unha senadora en nome de Beni, declarouse a si mesma como presidenta de Bolivia. Ela \u00e9 presidenta de Bolivia \"de facto\".\nA constituci\u00f3n, redactada en 2006\u201307 e aprobada en 2009, garante o equilibrio dos poderes executivo, lexislativo, xudicial e electoral, as\u00ed como varios niveis de autonom\u00eda. O poder executivo tradicionalmente forte tende a eclipsar a Asemblea Plurinacional, cuxa funci\u00f3n xeralmente se limita a debater e aprobar lexislaci\u00f3n iniciada polo executivo. O xudicial, que consiste no Tribunal Supremo e os tribunais departamentais e menores, estivo pragado de corrupci\u00f3n e ineficacia. A trav\u00e9s das revisi\u00f3ns da constituci\u00f3n en 1994 e das leis posteriores, o goberno iniciou reformas potencialmente de grande alcance no sistema xudicial, as\u00ed como o aumento dos poderes de descentralizaci\u00f3n nos departamentos, concellos e territorios ind\u00edxenas.\nCapital.\nBolivia ten a s\u00faa capital reco\u00f1ecida constitucionalmente en Sucre, mentres que A Paz \u00e9 a sede do goberno. La Plata (hoxe Sucre) foi proclamada capital provisional do independente Alto Per\u00fa (posteriormente Bolivia) o 1 de xullo de 1826. O 12 de xullo de 1839, o presidente Jos\u00e9 Miguel de Velasco proclamou unha lei na que nomeaba a cidade como capital de Bolivia, cambi\u00e1ndolle o nome na honra do l\u00edder revolucionario Antonio Jos\u00e9 de Sucre. A sede do goberno boliviano trasladouse \u00e1 Paz en principios do s\u00e9culo XX, por mor da relativa distancia da cidade respecto do centros econ\u00f3micos, despois do decline de Potos\u00ed e a s\u00faa industria da prata, e do Partido Liberal na guerra de 1899.\nA constituci\u00f3n de 2009 asigna o papel de capital nacional a Sucre, sen facer referencia \u00e1 Paz no texto. Ademais de ser a capital constitucional, o Tribunal Supremo de Bolivia at\u00f3pase en Sucre, convert\u00e9ndoa na capital xudicial. Por\u00e9n, o Palacio Quemado (o palacio presidencial e sde do poder executivo boliviano) at\u00f3pase na Paz, as\u00ed como a Asemblea Lexislativa e o \u00d3rgano Electoral Plurinacional. A Paz contin\u00faa a ser qa sede do goberno.\nEconom\u00eda.\nBolivia, hai moito un dos m\u00e1is pobres e menos desenvolvidos pa\u00edses da Am\u00e9rica Latina, fixo progresos consider\u00e1beis no sentido do desenvolvemento dunha econom\u00eda de mercado. Durante a presidencia do presidente Gonzalo S\u00e1nchez de Lozada (1993-97) Bolivia asinou un tratado de comercio libre con M\u00e9xico, tornouse membro asociado do Mercado Com\u00fan do Cono Sur (Mercosul) e procedeu \u00e1 privatizaci\u00f3n da li\u00f1a a\u00e9rea estatal, da compa\u00f1\u00eda de tel\u00e9fonos, dos ferrocarr\u00eds, da compa\u00f1\u00eda el\u00e9ctrica e da compa\u00f1\u00eda petrol\u00edfera.\nO crecemento econ\u00f3mico minorou en 1999, en parte debido a pol\u00edticas orzamentariais restritivas, que limitaron os fondos necesarios para programas de loita contra a pobreza, e \u00e1s consecuencias da crise financeira asi\u00e1tica. No ano 2000, serios disturbios p\u00fablicos en abril e en setembro/outubro baixaron o crecemento a un 2,5%. O PIB boliviano non creceu en 2001 debido ao abrandamento global e \u00e1 vagarosa actividade dom\u00e9stica.\nCultura.\nEscultura.\nA escultura boliviana rem\u00f3ntase ao per\u00edodo de Tiwanaku coas estelas antropomorfas como o Mon\u00f3lito Bennett ou as figuras esculpidas na Porta do sol. M\u00e1is adiante, no per\u00edodo colonial, destaca Tito Yupanqui, autor da Virxe de Copacabana, cuxa t\u00e9cnica entroncou a tradici\u00f3n ind\u00edxena coa escultura espa\u00f1ola da \u00e9poca. Posteriormente son salientables as esculturas talladas nas igrexas de Sucre e Potos\u00ed, que foran influenciadas pola Escola Sevillana e a Escuela Cuzque\u00f1a.\nNo per\u00edodo republicano a escultura recibe un pulo coa creaci\u00f3n da Escola de Belas Artes da Paz e deste xeito co andar do s\u00e9culo XX destacan as figuras de Emiliano Luj\u00e1n, Hugo Almar\u00e1z, V\u00edctor Zapanae principalmente Marina N\u00fa\u00f1ez del Prado. Na obra de N\u00fa\u00f1ez del Prado son salientables as esculturas caracterizadas polas estilizadas curvas (traballadas en \u00f3nix, granito negro, alabastro etc.) que simbolizan a muller, un tema que ocupa un lugar central na s\u00faa arte. Logo da d\u00e9cada de 1960 aparecen novas figuras como Ted Carrasco, Carlos Rodr\u00edguez e Marcelo Calla\u00fa, autores que na s\u00faa maior\u00eda toman a s\u00faa inspiraci\u00f3n da sociedade boliviana e dos mitos andinos."}
{"id": "4544", "revid": "1822", "url": "https://gl.wikipedia.org/wiki?curid=4544", "title": "12 de novembro", "text": "O 12 de novembro \u00e9 o 316\u00ba d\u00eda do ano do calendario gregoriano (317\u00banos anos bisestos). Quedan 49 d\u00edas para finalizar o ano.\nOutros.\nOs 366 d\u00edas do ano"}
{"id": "4545", "revid": "23204", "url": "https://gl.wikipedia.org/wiki?curid=4545", "title": "Liga Hanse\u00e1tica", "text": "A Liga Hanse\u00e1tica ou Hansa xerm\u00e1nica foi un dos fen\u00f3menos comerciais m\u00e1is importantes da historia de Europa. Era unha alianza de cidades libres que comerciaban entre si principalmente no mar B\u00e1ltico pero tam\u00e9n no mar do Norte. A capital da Hansa estaba en L\u00fcbeck, Alema\u00f1a.\nAscensi\u00f3n.\nCreouse a mediados do s\u00e9culo XIII como unha alianza entre Hamburgo e L\u00fcbeck, para protexer os seus intereses comerciais e compartir o control das rutas comerciais. Esta primitiva Hansa firmou, en 1252, uns acordos con Flandres, coa cidade de Bruxas, a maior deste pa\u00eds, e entraba a formar parte da uni\u00f3n de Hamburgo e Bremen.\nOutras cidades, Rostock e Wismar tam\u00e9n conclu\u00edron unha alianza con L\u00fcbeck en 1259, co obxecto de executaren acci\u00f3ns com\u00fans contra os bandidos e os piratas. M\u00e1is tarde, os mercadores de L\u00fcbeck e Hamburgo estableceron organizaci\u00f3ns mercant\u00eds en Londres, cidade na que os mercadores da cidade de Colonia, os cales tam\u00e9n ti\u00f1a un gran peso comercial, gozaran dun r\u00e9xime de monopolio.\nBremen e Danzig afili\u00e1ronse \u00e1 asociaci\u00f3n L\u00fcbeck-Hamburgo e foron seguidas por varias ligas, unha das cales agrupaba cidades de Westfalia, a zona do Rin e os Pa\u00edses Baixos, e outra constitu\u00edana cidades prusianas, lituanas e estonianas. A federaci\u00f3n, denominada Hansa en 1343, pronto inclu\u00edu arredor de 90 cidades.\nEn 1362, a liga declara a guerra a Dinamarca en resposta pola ocupaci\u00f3n de Visby, na illa de Gotland. Dinamarca foi forzada en 1370 a pagar indemnizaci\u00f3ns e ceder territorios, o cal incrementou o poder da Liga.\nActividades da Liga.\nNo s\u00e9culo seguinte a Liga creou novos centros mercant\u00eds e de civilizaci\u00f3n na Europa do norte, desenvolveu a agricultura, as t\u00e9cnicas industriais e constru\u00edronse canles e estradas. A Liga era gobernada democraticamente por unha Dieta (a Hansetag), formada por delegados das cidades membros, pero o que non logrou crear foi un goberno centralizado, o que contribu\u00edu \u00f3 colapso posterior de Liga.\nA frota mercante da Liga Hanse\u00e1tica estaba formada por uns barcos chamados cocas hanse\u00e1ticas (ou cocas, simplemente). Estes robustos barcos pod\u00edan transportar unha gran cantidade de mercanc\u00edas e eran moi manobrables.\nA ca\u00edda.\nA desintegraci\u00f3n, iniciada a finais do s\u00e9culo XV, acelerouse pola consolidaci\u00f3n de Estados soberanos en Europa, o descubrimento de Am\u00e9rica e o desenvolvemento do poder\u00edo mar\u00edtimo holand\u00e9s e ingl\u00e9s. A confrontaci\u00f3n entre a Liga e Inglaterra ocasionou a captura de 61 nav\u00edos hanse\u00e1ticos por este pa\u00eds en 1589. A guerra dos Trinta Anos (que estalou en 1618), foi outro rev\u00e9s da organizaci\u00f3n.\nCara 1630 s\u00f3 L\u00fcbeck, Bremen e Hamburgo segu\u00edan integrando a Liga. Esta uni\u00f3n sobreviviu 39 anos, durante os cales as tres cidades conservaron unha independencia pol\u00edtica nominal e a denominaci\u00f3n de cidades hanse\u00e1ticas.\nMoito despois, co ascenso de Hitler \u00f3 poder en Alema\u00f1a, os privilexios destas tres cidades foron revogados en 1934."}
{"id": "4547", "revid": "98629", "url": "https://gl.wikipedia.org/wiki?curid=4547", "title": "Revoluci\u00f3n Rusa de 1917", "text": "O termo Revoluci\u00f3n Rusa (, \"Russkaya revolyutsiya\") agrupa todos os sucesos que conduciron ao derrocamento do r\u00e9xime tsarista e \u00e1 instauraci\u00f3n preparada doutro, leninista, a continuaci\u00f3n, entre febreiro e outubro de 1917, que levou \u00e1 creaci\u00f3n da Rep\u00fablica Socialista Federativa Sovi\u00e9tica de Rusia. O tsar viuse obrigado a abdicar e o antigo r\u00e9xime foi substitu\u00eddo por un Goberno provisional durante a primeira revoluci\u00f3n de febreiro de 1917 (marzo no calendario gregoriano, pois o calendario xuliano estaba en uso en Rusia ent\u00f3n). Na segunda revoluci\u00f3n, en outubro, o Goberno provisional foi eliminado e substitu\u00eddo cun goberno bolxevique (comunista).\nA Revoluci\u00f3n de Febreiro focalizouse, orixinalmente, en torno a Petrogrado (hoxe San Petersburgo). No caos, os membros do parlamento imperial ou Duma asumiron o control do pa\u00eds, formando o Goberno provisional ruso. A direcci\u00f3n do ex\u00e9rcito sent\u00eda que non ti\u00f1an os medios para reprimir a revoluci\u00f3n e Nicolao II, o \u00faltimo emperador de Rusia, abdicou. Os soviets (consellos de traballadores), que foron dirixidos por facci\u00f3ns socialistas m\u00e1is radicais, en principio permitiron ao Goberno provisional gobernar, pero insistiu nunha prerrogativa para influ\u00edr no goberno e controlar diversas milicias. A Revoluci\u00f3n de Febreiro levouse a cabo no contexto dos duros reveses militares sufridos durante a primeira guerra mundial (1914-1918), que deixou a gran parte do ex\u00e9rcito ruso nun estado de mot\u00edn.\nA partir de ent\u00f3n produciuse un per\u00edodo de poder dual, durante o cal o Goberno provisional ti\u00f1a o poder do Estado, mentres que a rede nacional de soviets, liderados polos socialistas, ti\u00f1a a lealdade das clases baixas e a esquerda pol\u00edtica. Durante este per\u00edodo ca\u00f3tico houbo mot\u00edns frecuentes, protestas e moitas folgas. Cando o Goberno provisional decidiu continuar a guerra con Alema\u00f1a, os bolxeviques e outras facci\u00f3ns socialistas fixeron campa\u00f1a para deter o conflito. Os bolxeviques puxeron a milicias obreiras baixo o seu control e convert\u00e9ronos na Garda Vermella (m\u00e1is tarde, o Ex\u00e9rcito Vermello) sobre as que exerc\u00edan un control substancial.\nNa Revoluci\u00f3n de Outubro (novembro no calendario gregoriano), o partido bolxevique, dirixido por Vladimir Lenin, e dos traballadores sovi\u00e9ticos, derrocou ao Goberno provisional en Petrogrado. Os bolxeviques nome\u00e1ronse a si mesmos l\u00edderes de varios ministerios do goberno e tomaron o control do campo, creando a Cheka, organizaci\u00f3n de intelixencia pol\u00edtica e militar para esmagar calquera tipo de disidencia. Para po\u00f1er fin \u00e1 participaci\u00f3n de Rusia na primeira guerra mundial, os l\u00edderes bolxeviques asinaron o Tratado de Brest-Litovsk con Alema\u00f1a en marzo de 1918.\nPosteriormente estalou unha guerra civil en Rusia entre a facci\u00f3n \u00abvermella\u00bb (bolxevique) e \u00abbranca\u00bb (antibolxeviques) \u2013esta \u00faltima contou co apoio das grandes potencias\u2013, que \u00eda continuar durante varios anos, na que os bolxeviques, en \u00faltima instancia, sa\u00edron vitoriosos. Deste xeito, a revoluci\u00f3n abriu o cami\u00f1o para a creaci\u00f3n da Uni\u00f3n de Rep\u00fablicas Socialistas Sovi\u00e9ticas (URSS) en 1922. Pese a que moitos acontecementos hist\u00f3ricos notables tiveron lugar en Moscova e Petrogrado, tam\u00e9n houbo un movemento visible nas cidades de todo o estado, entre as minor\u00edas nacionais de todo o imperio e nas zonas rurais, onde os campesi\u00f1os apoder\u00e1ronse da terra e redistribu\u00edrona.\nA Revoluci\u00f3n Rusa foi un acontecemento decisivo e fundador do \"curto s\u00e9culo XX\" aberto polo estoupido do macroconflito europeo en 1914 e pechado en 1991 coa disoluci\u00f3n da Uni\u00f3n Sovi\u00e9tica. Obxecto de simpat\u00edas e de inmensas esperanzas por uns (Jules Romains describiuna como \"a gran luz no Leste\" e Fran\u00e7ois Furet como \"o encanto universal de outubro\"), tam\u00e9n foi obxecto de severas cr\u00edticas, de medos e de odios viscerais. Segue sendo un dos acontecementos m\u00e1is estudados e m\u00e1is apaixonadamente discutidos da historia contempor\u00e1nea.\nSituaci\u00f3n de Rusia antes da revoluci\u00f3n de 1905.\nPreviamente a 1917, o antigo Imperio Ruso rex\u00edase baixo un r\u00e9xime tsarista, autocr\u00e1tico e represivo desde hab\u00eda tres s\u00e9culos cando, en 1613, instaurouse no pa\u00eds a dinast\u00eda Rom\u00e1nov.\nA abolici\u00f3n da servidume promulgada en 1861 por parte do tsar Alexandre II foi a primeira mostra das fisuras do antigo sistema feudal. Unha vez liberados, os antigos servos despraz\u00e1ronse \u00e1s cidades, convert\u00e9ndose as\u00ed en man de obra industrial.\nA comezos do s\u00e9culo XX, o desenvolvemento da industria rusa era cada vez maior, favorecendo o crecemento das cidades e unha crecente efervescencia cultural: a antiga orde social cambale\u00e1base, agravando as dificultades dos m\u00e1is pobres. As industrias florec\u00edan e a crecente clase obreira aglutin\u00e1base principalmente nas cidades, pero a prosperidade do pa\u00eds non representara beneficio ning\u00fan para a maior\u00eda da poboaci\u00f3n.\nA econom\u00eda no seu conxunto segu\u00eda sendo arcaica. O valor da produci\u00f3n industrial en 1913 era d\u00faas veces e media menor que o de Francia, seis veces menor que o de Alema\u00f1a e catorce veces menor que o dos Estados Unidos. A produci\u00f3n agr\u00edcola continuaba sendo deficiente e a falta de transportes paralizaba calquera intento de modernizaci\u00f3n econ\u00f3mica. O PIB per c\u00e1pita naquela \u00e9poca era inferior ao de Hungr\u00eda ou ao de Espa\u00f1a e, aproximadamente, supo\u00f1\u00eda unha cuarta parte do dos Estados Unidos. Ademais, o pa\u00eds estaba dominado sobre todo por capital estranxeiro, posu\u00edndo este case a metade das acci\u00f3ns rusas. O proceso de industrializaci\u00f3n foi violento e mal aceptado polos campesi\u00f1os, que foran bruscamente proletarizados. A clase obreira nacente, a\u00ednda que numericamente pequena, concentr\u00e1base nas grandes zonas industriais, o que facilitou a crecente conciencia revolucionaria.\nO Imperio Ruso segu\u00eda sendo un pa\u00eds esencialmente rural (o 85% da poboaci\u00f3n viv\u00eda en zonas rurais). A\u00ednda que unha parte dos campesi\u00f1os, os kul\u00e1ks, enriqueceuse e constitu\u00edu unha especie de clase media rural co apoio do r\u00e9xime; o n\u00famero de campesi\u00f1os sen terra aumentara, creando as\u00ed un aut\u00e9ntico proletariado rural receptivo a ideas revolucionarias. Ata despois de 1905, un deputado da Duma sinalou que en moitas aldeas, a presenza de chinchas e cascudas nos fogares percib\u00edase como sinal de riqueza.\nTrala escolarizaci\u00f3n levada a cabo uns anos antes, alg\u00fans obreiros foran convencidos polos ideais marxistas e outros pensamentos revolucionarios. Con todo, o poder tsarista mostrouse inm\u00f3bil. Nos s\u00e9culos XIX e XX, varios movementos organizados por membros de todas as clases sociais (estudantes ou obreiros, campesi\u00f1os ou nobres) trataron de derrocar o goberno sen \u00e9xito. Alg\u00fans recorreron ao terrorismo e aos atentados pol\u00edticos, convert\u00e9ndose os movementos revolucionarios en obxecto de dura represi\u00f3n, levada a cabo pola todopoderosa Okhrana, a polic\u00eda secreta do tsar. Moitos revolucionarios foron encarcerados ou deportados, mentres que outros lograron escapar e unirse \u00e1s filas dos exiliados. Desde esta perspectiva, a revoluci\u00f3n de 1917 \u00e9 a culminaci\u00f3n dunha longa sucesi\u00f3n de pequenas revoltas. As reformas necesarias, que nin as insurrecci\u00f3ns campesi\u00f1as, os atentados pol\u00edticos e a actividade parlamentaria da Duma lograran, desembocaron nunha revoluci\u00f3n impulsada polo proletariado.\nEn 1905, tivo lugar unha primeira revoluci\u00f3n trala derrota rusa ante o Xap\u00f3n na guerra ruso-xaponesa. O 22 de xaneiro, convocouse unha manifestaci\u00f3n en San Petersburgo para esixir reformas ao tsar Nicolao II, sendo esta duramente reprimida, no que se co\u00f1ece como o Domingo Sanguento. Tratouse dun intento do pobo ruso de liberarse do seu tsar e caracterizouse polos levantamentos e a folga por parte dos traballadores e dos campesi\u00f1os. Estes formaron os primeiros \u00f3rganos de poder independentes da tutela do Estado: os soviets.\nRevoluci\u00f3n de febreiro de 1917.\nAs sucesivas derrotas rusas na primeira guerra mundial foron unha das causas da Revoluci\u00f3n de Febreiro. No momento de entrada na guerra, todos os partidos pol\u00edticos mostr\u00e1ronse favorables \u00e1 participaci\u00f3n na contenda, coa excepci\u00f3n do Partido Obreiro Socialdem\u00f3crata, o \u00fanico partido europeo xunto ao Partido Socialista do Reino de Serbia que se negou a votar os cr\u00e9ditos de guerra, pero advertiu que non tratar\u00eda de sabotar os esforzos provocados pola guerra. Tralo comezo do conflito e logo dalg\u00fans \u00e9xitos iniciais, o Ex\u00e9rcito ruso tivo que soportar severas derrotas (en Prusia Oriental, en particular). As f\u00e1bricas non se mostraron o suficientemente produtivas, a rede ferroviaria era ineficiente e a subministraci\u00f3n de armas e alimentos ao ex\u00e9rcito fallaba. No Ex\u00e9rcito, os partes bat\u00edan todas as mellores marcas: 1.700.000 mortos e 5.950.000 feridos, estalando disturbios e decaendo a moral dos soldados. Estes soportaban mes a mes a incapacidade dos seus oficiais, ata o punto de fornecer a unidades de combate munici\u00f3n non correspondente co calibre da s\u00faa arma e a intimidaci\u00f3n e os castigos corporais utilizados nesta.\nA fame estendeuse e as mercador\u00edas comezaron a escasear. A econom\u00eda rusa, que antes da guerra contaba coa taxa de crecemento m\u00e1is alta de Europa, atop\u00e1base illada do mercado europeo. O Parlamento ruso (a Duma), constitu\u00edda por liberais e progresistas, advertiu ao tsar Nicolao II destas ameazas contra a estabilidade do imperio e do r\u00e9xime, aconsell\u00e1ndolle formar un novo goberno constitucional. O tsar non tivo en conta esta advertencia e perdeu o liderado e o contacto coa realidade do pa\u00eds. A impopularidade da s\u00faa esposa, a emperatriz Alexandra, de orixe alem\u00e1, aumentou o descr\u00e9dito do r\u00e9xime, feito confirmado en decembro de 1916 co asasinato de Rasput\u00edn, asesor oculto da emperatriz, por parte do pr\u00edncipe F\u00e9lix Ius\u00fapov, un mozo nobre.\nDesde 1915-1916, proliferaron diversos comit\u00e9s que se encargaron de todo aquilo que o deficiente Estado xa non asum\u00eda (abastecemento, encargos, intercambios comerciais...). Xunto \u00e1s cooperativas ou os sindicatos, estes comit\u00e9s convert\u00e9ronse en \u00f3rganos de poder paralelos. O r\u00e9xime xa non controlaba o \"pa\u00eds real\".\nO mes de febreiro de 1917 reuniu todas as caracter\u00edsticas necesarias para unha revolta popular: inverno duro, escaseza de alimentos, fast\u00edo coa guerra... Iniciouse coa folga espont\u00e1nea dos traballadores das f\u00e1bricas da capital, Petrogrado, a principios de devandito mes. O 23 de febreiro (8 de marzo segundo o calendario gregoriano), D\u00eda Internacional da Muller, as mulleres de Petrogrado manifest\u00e1ronse para esixir pan. Recibiron o apoio dos obreiros, atopando estes unha raz\u00f3n para prolongar a s\u00faa folga. Ese d\u00eda, pese a que se produciron alg\u00fans enfrontamentos coa polic\u00eda, non houbo ningunha v\u00edtima.\nOs d\u00edas seguintes, as folgas xeneraliz\u00e1ronse por todo Petrogrado e a tensi\u00f3n foi en aumento. As consignas, ata ese intre m\u00e1is discretas, politiz\u00e1ronse: \"Abaixo a guerra!\", \"Abaixo a autocracia!\". Nesta ocasi\u00f3n, os enfrontamentos coa polic\u00eda sald\u00e1ronse con v\u00edtimas para ambas as partes. Os manifestantes arm\u00e1ronse subtraendo armas dos postos de polic\u00eda. Tras tres d\u00edas de manifestaci\u00f3ns, o tsar ordenou a mobilizaci\u00f3n da gornici\u00f3n militar da cidade para sufocar a rebeli\u00f3n. Os soldados resistiron as primeiras tentativas de confraternizaci\u00f3n e mataron moitos manifestantes. Con todo, durante a noite, parte da compa\u00f1\u00eda sumouse progresivamente aos insurrectos, que puideron desta forma armarse m\u00e1is convenientemente. Entre tanto, o tsar, sen medios para gobernar, ordenou disolver a Duma e nomear un comit\u00e9 interino.\nTodos os rexementos da gornici\u00f3n de Petrogrado un\u00edronse \u00e1 revolta. Foi o triunfo da revoluci\u00f3n. Baixo a presi\u00f3n do Estado Maior, o tsar Nicolao II abdicou o 2 de marzo: \"Desf\u00edxose do imperio como un comandante dun escuadr\u00f3n de cabaler\u00eda.\" O seu irm\u00e1n, o gran duque Miguel Aleks\u00e1ndrovich, rexeitou ao d\u00eda seguinte a coroa. Foi a fin do tsarismo e produc\u00edronse as primeiras elecci\u00f3ns ao soviet dos traballadores da capital, o Soviet de Petrogrado. O primeiro episodio da revoluci\u00f3n saldouse con m\u00e1is dun centenar de v\u00edtimas, principalmente manifestantes, mais a ca\u00edda r\u00e1pida e inesperada do r\u00e9xime, cunhas perdas humanas relativamente pequenas, suscitou no pa\u00eds unha onda de entusiasmo e liberaci\u00f3n.\nA dualidade de poderes.\nO per\u00edodo posterior \u00e1 abdicaci\u00f3n do tsar foi \u00e1 vez confuso e entusiasta. O Goberno provisional sucedeu ao tsarismo rapidamente, mentres que a revoluci\u00f3n ga\u00f1aba profundidade e a masa de traballadores e campesi\u00f1os se politizaba.\nOs soviets, nacidos da vontade popular, non se atreveron a contradicir de primeiras ao Goberno provisional, pese \u00e1 s\u00faa inmobilidade e a s\u00faa actuaci\u00f3n na guerra. Con todo, o pequeno Partido Bolxevique, liderado por Lenin, que se atopaba exiliado en Su\u00edza, impuxo unha radicalizaci\u00f3n estrat\u00e9xica, erix\u00edndose portavoz do crecente descontento xeral e converteuse en depositario das aspiraci\u00f3ns populares, mentres que os partidos revolucionarios rivais (menxeviques, eseristas etc.) se desacreditaban entre eles, alimentando as\u00ed o perigo contrarrevolucionario.\n\u00abO pa\u00eds m\u00e1is libre do mundo\u00bb.\nA ca\u00edda da monarqu\u00eda sentiuse como unha liberaci\u00f3n sen precedentes. En Rusia abriuse un per\u00edodo de intensa alegr\u00eda popular e de fermentaci\u00f3n revolucionaria. Un frenes\u00ed por falar e expo\u00f1er as ideas propias instalouse en todos os estratos sociais. As reuni\u00f3ns foron diarias e os oradores suced\u00edanse de xeito case interminable. Multiplic\u00e1ronse os desfiles e as manifestaci\u00f3ns. Decenas de miles de cartas, con direcci\u00f3ns e petici\u00f3ns envi\u00e1banse cada semana desde todos os puntos do territorio para dar a co\u00f1ecer o apoio, as queixas ou as reclamaci\u00f3ns do pobo. Dirix\u00edanse principalmente ao novo Goberno provisional e ao Soviet de Petrogrado.\nM\u00e1is al\u00f3 das expectativas inmediatas, o que dominaba era o rexeitamento a toda forma de autoridade, o que permitiu a Lenin falar da Rusia daqueles meses como \u00abo pa\u00eds m\u00e1is libre do mundo\u00bb, como describiu Marc Ferro:\nEstas primeiras semanas cheas de esperanza e xenerosidade foron moi violentas, tanto nas cidades como nas zonas rurais. Ningunha represalia, oficial ou espont\u00e1nea, tomouse contra os antigos servos do tsar, tendo ata dereito estes a trasladar a s\u00faa residencia ou exiliarse. O Goberno provisional aboliu a pena de morte, ordenou a apertura das prisi\u00f3ns, permitindo o retorno dos exiliados por calquera motivo (inclu\u00eddo Lenin) e proclamou as liberdades fundamentais: de prensa, de reuni\u00f3n e de conciencia (na pr\u00e1ctica xa adquirida trala Revoluci\u00f3n de Febreiro). O antisemitismo de Estado desapareceu; a Igrexa ortodoxa rusa, baixo a tutela do Estado desde os tempos de Pedro I o Grande, puido reunir libremente un consello que, no ver\u00e1n de 1917, restableceu o patriarcado de Moscova. No ex\u00e9rcito, o \"Prikaz\" n.\u00ba 1 (Orde n.\u00ba 1), expedido polo Soviet de Petrogrado, prohibiu o acoso humillante dos oficiais aos soldados e instaurou os dereitos de reuni\u00f3n, petici\u00f3n e prensa.\nPara rematar, a manifestaci\u00f3n m\u00e1is clara da emancipaci\u00f3n da sociedade civil foi, por suposto, a creaci\u00f3n espont\u00e1nea dos soviets (consellos) de obreiros, campesi\u00f1os, soldados e mari\u00f1eiros, que cubriron nunha semana a pr\u00e1ctica totalidade do pa\u00eds. Estas asembleas, que xa xurdiran en 1905, paliaron a escaseza de organizaci\u00f3ns habituais en Occidente (partidos, sindicatos...) debida \u00e1 represi\u00f3n tsarista. Foron \u00f3rganos de democracia directa que pretend\u00edan exercer un poder aut\u00f3nomo, e, ante a posibilidade de que o Goberno provisional exercese unha contrarrevoluci\u00f3n, velaron pola preservaci\u00f3n e a ampliaci\u00f3n das conquistas da Revoluci\u00f3n de Febreiro.\nO Goberno provisional e os soviets.\nA Duma elixiu un Goberno provisional encabezado por Mikhail Rodzianko, un ex-oficial do tsar do Partido Outubrista, mon\u00e1rquico e rico terratenente. Desde o 15 de marzo, a direcci\u00f3n de devandito goberno foi tomada por Georgii Lvov, un liberal progresista do Partido Democr\u00e1tico Constitucional.\nPor iso, pese a que a revoluci\u00f3n fora encabezada polos obreiros e os soldados, o poder estaba en mans dun Goberno provisional dirixido por pol\u00edticos liberais do Partido Democr\u00e1tico Constitucional (chamado \"KD\" ou \"Kadete\"), o partido da burgues\u00eda liberal. Mais na realidade era preciso transixir cos soviets. Nas cidades e pobos, co anuncio da revoluci\u00f3n na capital, form\u00e1ronse soviets \u00e1 vez que os notables que dirix\u00edan en nome do tsar foron destitu\u00eddos. Desde principios de marzo, os soviets xa estaban presentes nas principais cidades, dando o salto en abril e maio \u00e1s zonas rurais. Os soviets eran unhas asociaci\u00f3ns onde os traballadores acud\u00edan a discutir sobre a situaci\u00f3n e ao mesmo tempo un \u00f3rgano de goberno.\nO programa do Soviet de Petrogrado recoll\u00eda o asinar a paz de xeito inmediato na primeira guerra mundial, outorgar a propiedade da terra aos campesi\u00f1os, a xornada laboral de oito horas e o establecemento dunha rep\u00fablica democr\u00e1tica. Este programa resultaba inaplicable pola burgues\u00eda liberal que asumiu o poder trala revoluci\u00f3n, xa que non asinou a paz, nin revisou a propiedade das terras nin a xornada laboral.\nAdemais, o Goberno considerou (as\u00ed como parte dos dirixentes dos soviets e dos partidos revolucionarios) que s\u00f3 a futura Asemblea Constitu\u00ednte elixida por sufraxio universal ti\u00f1a dereito a decidir sobre a propiedade da terra e o sistema social. Pero a ausencia de mill\u00f3ns de votantes que se atopaban combatendo no fronte atrasou a celebraci\u00f3n das elecci\u00f3ns (sobre todo porque o goberno continuaba coa guerra). A realizaci\u00f3n das reformas foi continuamente aprazada sine d\u00ede. A situaci\u00f3n chegou ata tal punto que o goberno abst\u00edvose de proclamar oficialmente a Rep\u00fablica antes de setembro. Tomou as\u00ed o risco de decepcionar perigosamente \u00e1 poboaci\u00f3n. Por riba, non pod\u00eda gobernar sen o apoio dos soviets, que contaban co sost\u00e9n e a confianza da gran masa de traballadores.\nOs soviets estaban dominados polos socialistas, os menxeviques e socialrevolucionarios. Os bolxeviques, malia o seu nome, eran unha minor\u00eda. Por aquel momento, os soviets, inclu\u00eddo o Soviet de Petrogrado, demostraron un apoio moderado ao Goberno provisional e non continuaron reclamando as reformas m\u00e1is radicais, o que obriga a matizar a noci\u00f3n habitual de \"dualidade de poderes\". A confluencia entre o Soviet de Petrogrado e o Goberno provisional cristalizou na figura de Aleksandr Kerenskii, socialrevolucionario, vicepresidente do Soviet de Petrogrado e ministro de Xustiza e Guerra.\nCase todos os revolucionarios, especialmente os da escola marxista, cr\u00edan que a revoluci\u00f3n proletaria era prematura nun pa\u00eds economicamente atrasado e rural. Esta tese atopa a s\u00faa orixe no discurso dos menxeviques rusos e nas an\u00e1lises do te\u00f3rico marxista alem\u00e1n Karl Kautsky. Na s\u00faa opini\u00f3n, Rusia s\u00f3 estaba preparada para unha revoluci\u00f3n burguesa, xa que o proletariado era demasiado d\u00e9bil e moi reducido. A revoluci\u00f3n deb\u00eda limitarse primeiramente \u00e1s tarefas que a an\u00e1lise marxista asignaba \u00e1 revoluci\u00f3n burguesa, cumpridas pola Revoluci\u00f3n Francesa en 1789: o fin do feudalismo e a reforma agraria. Desde este punto de vista, os soviets concib\u00edanse como \"fortalezas proletarias\" situadas no coraz\u00f3n da \"revoluci\u00f3n burguesa\" para velar pola realizaci\u00f3n das reivindicaci\u00f3ns populares, e posteriormente, preparar a transici\u00f3n ao socialismo, prev\u00edndose dunha contrarrevoluci\u00f3n mon\u00e1rquica ou dunha ruptura coa burgues\u00eda.\nPese a iso, isto non respondeu \u00e1 urxencia que as masas demandaban para ver colmadas as s\u00faas aspiraci\u00f3ns. Os partidos revolucionarios corr\u00edan o perigo de incorrer no mesmo descr\u00e9dito popular que o Goberno provisional.\nAs crises repetitivas.\nOs d\u00edas de abril.\nMalia a vontade popular de po\u00f1er fin \u00e1 guerra, a participaci\u00f3n na primeira guerra mundial non variou. En abril, a publicaci\u00f3n dunha nota secreta do goberno aos seus aliados, dicindo que non po\u00f1er\u00edan en perigo os tratados tsaristas e que continuar\u00edan coa guerra, provocou a ira entre os soldados e os traballadores. As manifestaci\u00f3ns a favor e en contra do goberno causaron os primeiros enfrontamentos armados da revoluci\u00f3n, obrigando \u00e1 renuncia do ministro de Relaci\u00f3ns Exteriores, o historiador P\u00e1vel Miliukov do KD. Os socialistas moderados entraron a continuaci\u00f3n no Goberno, co apoio da maior\u00eda dos traballadores que cr\u00edan que poder\u00edan exercer presi\u00f3n para po\u00f1er fin \u00e1 guerra.\nAo mesmo tempo, pouco despois do seu regreso en tren a Rusia, Lenin publicou as s\u00faas \"Teses de abril\". Continuando cos argumentos expostos en \"O imperialismo, estado supremo do capitalismo\", afirmou que o capitalismo entrara en \u00abfase de putrefacci\u00f3n\u00bb e que a burgues\u00eda xa non era capaz, nos pa\u00edses recentemente industrializados, de asumir o papel revolucionario que xa desempe\u00f1ara no pasado. Para el, soamente poder\u00edase deter a guerra e asegurar as conquistas da Revoluci\u00f3n de Febreiro dando todo o poder aos soviets. Lenin neg\u00e1base a prestar calquera tipo de apoio ao Goberno provisional e demandou a confiscaci\u00f3n das terras e o seu posterior redistribuci\u00f3n entre os campesi\u00f1os, o control obreiro sobre as f\u00e1bricas e a transici\u00f3n inmediata a unha rep\u00fablica de soviets.\nEstas ideas eran moi minoritarias no propio seo dos bolxeviques, que se manti\u00f1an nunha li\u00f1a com\u00fan de apoio ao Goberno, chegando o xornal Pravda, dirixido por Stalin e Molotov, a falar publicamente da reanudaci\u00f3n do traballo e a volta \u00e1 normalidade. Pero co colapso econ\u00f3mico e a guerra en curso, as ideas do partido bolxevique, dirixido por Lenin e por Trotski a partir de ver\u00e1n, foron ga\u00f1ando influencia. A principios de xu\u00f1o, os bolxeviques xa eran maior\u00eda no Soviet de Petrogrado de deputados de obreiros e soldados.\nAs Xornadas de Xullo.\nNos primeiros meses de 1917, a guerra provocaba un rexeitamento inferior ao da incapacidade do tsar para levala con eficacia, unido \u00e1 crueldade e a neglixencia dos oficiais. O \u00abderrotismo revolucionario\u00bb chegou a ser impopular no propio partido bolxevique. Moitos, e non s\u00f3 na elite burguesa rusa, esperaban unha explosi\u00f3n patri\u00f3tica e xacobina contra a Alema\u00f1a do K\u00e1iser, algo as\u00ed como o que sucedeu trala ca\u00edda da monarqu\u00eda francesa en 1792, que levou \u00e1 vitoria de Valmy e a derrota do inimigo. O ministro de Guerra, Aleksandr Kerenskii, un bo orador e moi popular, foi elixido para encarnar ese arranque nos planos nacional e revolucionario.\nPor outra banda, as consignas a favor da paz son inicialmente m\u00e1is frecuentes na retagarda que na fronte, onde os soldados adoitaban ver aos obreiros como privilexiados, e detestaban que se puxese en cuesti\u00f3n a utilidade dos sacrificios que levaban soportando desde que estalou o conflito. De feito, unha gran maior\u00eda dos rusos mostr\u00e1banse a favor dunha paz negociada, sen anexi\u00f3ns nin indemnizaci\u00f3ns, pero moitos estaban tam\u00e9n dispostos a dar unha oportunidade a unha \u00faltima ofensiva militar.\nCon todo, entre febreiro e xullo, o cansazo e a impopularidade cara \u00e1 guerra foron ga\u00f1ando terreo, as\u00ed como a propaganda pacifista. A continuaci\u00f3n da guerra creaba unha situaci\u00f3n moi criticada, xa que era imposible instaurar a xornada laboral de oito horas sen prexudicar \u00e1 produci\u00f3n b\u00e9lica, ou tratar de convocar elecci\u00f3ns para formar a Asemblea Constitu\u00ednte tendo mill\u00f3ns de soldados na fronte.\nO fracaso militar da Ofensiva Kerenskii, posta en marcha a principios de xullo, provocou unha decepci\u00f3n xeral. Tras alg\u00fans \u00e9xitos iniciais debidos ao xeneral Aleks\u00e9i Brus\u00edlov, o mellor comandante en xefe ruso da Gran Guerra, o fracaso f\u00edxose patente e os soldados neg\u00e1ronse a situarse en primeira li\u00f1a de combate. O Ex\u00e9rcito entrou en descomposici\u00f3n, as deserci\u00f3ns multiplic\u00e1ronse, as protestas na retagarda acrecent\u00e1ronse e a popularidade de Kerenskii comezou a degradarse.\nOs d\u00edas 3 e 4 de xullo, co\u00f1eceuse o fracaso da ofensiva, e os soldados situados na capital, Petrogrado, neg\u00e1ronse a regresar \u00e1 fronte. Reunidos cos obreiros, manifest\u00e1ronse para esixir que os dirixentes do Soviet de Petrogrado tomasen o poder. Desbordados pola situaci\u00f3n, os bolxeviques manifest\u00e1ronse en contra dun levantamento prematuro, argumentando que era moi cedo para derrocar o Goberno provisional: os bolxeviques soamente eran maioritarios en Petrogrado e Moscova, mentres que os partidos socialistas moderados manti\u00f1an unha influencia importante no resto do pa\u00eds. Prefer\u00edan deixar que o Goberno proseguise coas s\u00faas actividades para demostrar as\u00ed a s\u00faa incapacidade para xestionar os problemas suscitados trala revoluci\u00f3n: a firma da paz, a xornada de oito horas e a reforma agraria.\nO aumento da reacci\u00f3n.\nA represi\u00f3n, con todo, caeu sobre os bolxeviques: Trotski foi encarcerado, Lenin estivo obrigado a fuxir e a refuxiarse en Finlandia e o xornal bolxevique \"Rabochi i Soldat\" (\"Obreiro e Soldado\") foi prohibido. Os rexementos de artilleiros que apoiaran a revoluci\u00f3n disolv\u00e9ronse, sendo enviados \u00e1 fronte en pequenos destacamentos, \u00e1 vez que os obreiros eran desarmados. 90.000 homes tiveron que abandonar Petrogrado; encarcerouse aos \u00abaxitadores\u00bb e restaurouse a pena de morte, abolida en febreiro. Na fronte, a volta \u00e1s hostilidades iniciouse trala repentina liberdade outorgada polo \"Prikaz\" n.\u00ba 1 en febreiro. As\u00ed, o 8 de xullo, o xeneral Korn\u00edlov, que comandaba as operaci\u00f3ns da fronte sur-oriental, deu a orde de abrir fogo de metralladora e artiller\u00eda contra os soldados que abandonasen a fronte. Desde o 18 de xu\u00f1o ao 6 de xullo, a ofensiva nesta fronte saldouse con 58.000 mortes, sen \u00e9xito.\nA reacci\u00f3n aumentou, co tsarismo levantando a cabeza; produc\u00edndose pogroms nas zonas rurais. Kerenskii sucedeu a Georgii Lvov, mon\u00e1rquico moderado, \u00e1 fronte do Goberno provisional tralas Xornadas de Xullo, pero foi perdendo progresivamente a consideraci\u00f3n das masas populares e parec\u00eda incapaz de conter o crecemento da reacci\u00f3n.\nO levantamento de Kornilov.\nO xeneral Lavr Kornilov foi nomeado novo comandante en xefe por Kerenskii. A\u00ednda que o Ex\u00e9rcito se descompo\u00f1\u00eda, Kornilov encarnaba a volta \u00e1 disciplina f\u00e9rrea anterior: en abril, deu ordes de disparar aos desertores e de mostrar os cad\u00e1veres con sinais nas estradas, ameazou con penas severas aos agricultores que ousasen tomar os dominios se\u00f1oriais. Korn\u00edlov, renomeado mon\u00e1rquico, era na realidade un republicano indiferente \u00e1 restauraci\u00f3n do tsar, e un home do pobo (fillo de cosacos e non arist\u00f3crata), o que era raro naquela \u00e9poca entre a casta militar. Ante todo nacionalista, desexaba a continuaci\u00f3n de Rusia na guerra mundial, xa fose baixo a autoridade do Goberno provisional ou sen el. Moito m\u00e1is bonapartista ou ata prefascista que mon\u00e1rquico, non se converteu tan rapidamente na esperanza das antigas clases dirixentes, nobreza e alta burgues\u00eda, e de todos aqueles que anhelaban un retorno \u00e1 orde, ou simplemente un castigo severo aos bolxeviques derrotistas.\nNas f\u00e1bricas e no Ex\u00e9rcito, o perigo dunha contrarrevoluci\u00f3n foi tomando forma. Os sindicatos, onde os bolxeviques eran maior\u00eda (pese \u00e1 represi\u00f3n), organizaron unha folga que foi seguida de forma masiva. A tensi\u00f3n aumentaba aos poucos, coa radicalizaci\u00f3n dos discursos dos diferentes partidos. As\u00ed, o 20 de agosto, ante o Comit\u00e9 Central do Partido KD, o seu l\u00edder, P\u00e1vel Miliukov, dixo: \u00ab\"O pretexto proporcionarano os mot\u00edns producidos pola fame ou pola acci\u00f3n dos bolxeviques, en todo caso a vida empuxar\u00e1 \u00e1 sociedade e \u00e1 poboaci\u00f3n a considerar a inevitabilidade dunha cirurx\u00eda.\"\u00bb A Uni\u00f3n de oficiais do ex\u00e9rcito e da mari\u00f1a, organizaci\u00f3n influente na parte superior do corpo do Ex\u00e9rcito ruso e financiada pola comunidade empresarial, pediu o establecemento dunha ditadura militar. Na fronte, o capit\u00e1n Muraviov, membro do Partido Social-Revolucionario, formou varios batall\u00f3ns da morte e asegurou que \u00ab\"estes batall\u00f3ns non est\u00e1n destinados a ir \u00e1 fronte, sen\u00f3n a Petrogrado, onde axustar\u00e1n contas cos bolxeviques\"\u00bb.\nA finais de agosto de 1917, Korn\u00edlov organizou un levantamento armado, enviando tres rexementos de cabaler\u00eda por ferrocarril a Petrogrado, co obxectivo de esmagar os soviets e as organizaci\u00f3ns obreiras para devolver a Rusia ao contexto b\u00e9lico. Ante a incapacidade do Goberno provisional para defenderse, os bolxeviques organizaron a defensa da capital. Os obreiros cavaron trincheiras e os ferroviarios enviaron os trens a v\u00edas mortas, provocando que o continxente se disolvese.\nAs consecuencias do intento de golpe foron importantes: as masas se rearmaron, os bolxeviques puideron sa\u00edr da s\u00faa semiclandestinidade e en xullo, os presos pol\u00edticos, inclu\u00eddo Trotski, foron postos en liberdade polos mari\u00f1eiros de Kronstadt. Para sufocar o golpe, Kerenskii solicitou a axuda de todos os partidos revolucionarios, aceptando a liberaci\u00f3n e o rearmamento dos bolxeviques. Perdeu o apoio da dereita, que non lle perdoaba o sufocar o intento de vez, pero sen obter ao tempo o da esquerda, que o consideraba demasiado indulxente en canto \u00e1s represalias cara aos c\u00f3mplices de Korn\u00edlov, e moito menos o apoio da extrema esquerda bolxevique, na que Lenin, desde o seu escondedoiro, deu a orde de non apoiar a Kerenskii e de limitarse a loitar contra Korn\u00edlov.\nEbulici\u00f3n popular, explosi\u00f3n campesi\u00f1a e crecemento dos bolxeviques.\nPouco a pouco, os obreiros e os soldados f\u00f3ronse convencendo de que non pod\u00eda haber unha reconciliaci\u00f3n entre o antigo modelo de sociedade defendido por Korn\u00edlov e o novo. O golpe e a ca\u00edda do Goberno provisional, que deu aos soviets a direcci\u00f3n da resistencia, fortaleceu e reforzou a autoridade e a presenza na sociedade dos bolxeviques. O seu prestixio \u00eda en aumento: constrinxidos pola contrarrevoluci\u00f3n, as masas radicaliz\u00e1ronse e os sindicatos ali\u00f1\u00e1ronse cos bolxeviques. O 31 de agosto, o Soviet de Petrogrado xa era maioritariamente bolxevique, escollendo a Trotski como o seu presidente o 30 de setembro.\nTodas as elecci\u00f3ns testemu\u00f1aron o crecemento bolxevique: as\u00ed, nas elecci\u00f3ns de Moscova, entre xu\u00f1o e setembro, o PSR pasou de 375.000 a 54.000 votos, os menxeviques de 76.000 a 16.000 e o KD de 109.000 a 101.000 sufraxios, mentres que os bolxeviques aumentaron de 75.000 a 198.000 votos. O lema \u00abTodo o poder para os soviets\u00bb foi utilizado m\u00e1is al\u00f3 do \u00e1mbito bolxevique, sendo usado por obreiros do PSR ou polos menxeviques. O 31 de agosto, o Soviet de Petrogrado e outros 126 soviets votaron unha resoluci\u00f3n en favor do poder sovi\u00e9tico.\nA revoluci\u00f3n continuaba e aceler\u00e1base, especialmente nas zonas rurais. Durante o ver\u00e1n de 1917, os agricultores adoptaron medidas, tomando as terras dos se\u00f1ores, sen esperar \u00e1 prometida reforma agraria e atrasada de forma constante polo Goberno. O campesi\u00f1ado ruso, de feito, regresou \u00e1 s\u00faa longa tradici\u00f3n de grandes levantamentos espont\u00e1neos (os \"bunts\"), que xa marcaran o pasado nacional, como as revoltas protagonizadas por Stenka Razin no s\u00e9culo XVII ou Yemeli\u00e1n Pugachov nos tempos de Catarina II. Non sempre violentas, estas ocupaci\u00f3ns masivas de terras foron a mi\u00fado o escenario de levantamentos espont\u00e1neos onde as propiedades dos amos eran queimadas, chegando eles mesmos a ser maltratados ou asasinados. Estes inmensos levantamentos campesi\u00f1os, sen d\u00fabida os m\u00e1is importantes da historia europea, conseguiron que as terras se compartisen sen que o goberno condenase nin ratificase o movemento.\nSabendo que a \u00abrepartici\u00f3n negra\u00bb (nome da antiga organizaci\u00f3n nar\u00f3dnik \"Repartici\u00f3n Negra\") estaba cumpr\u00edndose nos seus pobos, os soldados, de orixe maioritariamente campesi\u00f1a, desertaron en masa co fin de poder participar a tempo na nova distribuci\u00f3n das terras. A acci\u00f3n da propaganda pacifista e o desalento tralo fracaso da \u00faltima ofensiva do ver\u00e1n fixeron o resto. As trincheiras baleir\u00e1ronse aos poucos.\nAs\u00ed, os bolxeviques, aos que a\u00ednda se cualificaba en xu\u00f1o como \u00abinsignificante presada de demagogos\u00bb controlaban a maior parte do pa\u00eds. Desde xu\u00f1o de 1917, nunha sesi\u00f3n do Primeiro Congreso Panruso dos Soviets, Lenin xa anunciara abertamente - durante unha soada discusi\u00f3n co menxevique Irakli Tsereteli - que os bolxeviques estaban dispostos a tomar o poder, pero que polo momento as s\u00faas palabras non foran tomadas en serio.\nOutubro de 1917.\nEn outubro de 1917, Lenin e Trotski consideraron que chegara o momento de terminar coa situaci\u00f3n de dobre poder. A conxuntura \u00e9ralles oportuna polo gran descr\u00e9dito e o illamento do Goberno provisional, xa reducido \u00e1 impotencia, as\u00ed como pola impaciencia dos propios bolxeviques.\nA insurrecci\u00f3n.\nOs debates no seo do Comit\u00e9 central do Partido bolxevique co obxectivo de que este organizase unha insurrecci\u00f3n armada e tomase o poder eran cada vez m\u00e1is intensos. Alg\u00fans en torno a K\u00e1menev e Zin\u00f3viev consideraban que a\u00ednda hab\u00eda que esperar, porque o partido xa estaba asentado na maior\u00eda dos soviets, e atopar\u00edase, segundo a s\u00faa opini\u00f3n, illado en Rusia e en Europa si tomaba o poder de xeito individual e non dentro dunha coalici\u00f3n de partidos revolucionarios. Lenin e Trotski conseguiron superar estas reticencias internas e o Comit\u00e9 aprobou e pasou a organizar a insurrecci\u00f3n que Lenin fixou para a v\u00e9spera do Segundo Congreso dos Soviets, que deb\u00eda reunirse o 25 de outubro.\nCreouse un Comit\u00e9 Militar Revolucionario no seo do Soviet de Petrogrado, sendo dirixido por Trotski, presidente do mesmo. Compo\u00f1\u00edase de obreiros armados, soldados e mari\u00f1eiros. Aseguraba o apoio ou neutralidade da gornici\u00f3n militar da cidade e a preparaci\u00f3n met\u00f3dica da toma dos puntos estrat\u00e9xicos da cidade. A preparaci\u00f3n do golpe f\u00edxose practicamente \u00e1 vista de todo o mundo, xa que todos os plans que se ofreceron a K\u00e1menev e Zin\u00f3viev pod\u00edanse atopar dispo\u00f1ibles nos xornais, e o propio Kerenskii soamente esperaba o enfrontamento final que terminase coa situaci\u00f3n.\nA insurrecci\u00f3n p\u00faxose en marcha na noite do 6 ao 7 de novembro (24 e 25 de outubro segundo o calendario xuliano). Os sucesos desenvolv\u00e9ronse sen apenas derreamentos de sangue. A Garda Vermella bolxevique tomou, sen resistencia, o control das pontes, das estaci\u00f3ns, do banco central e da central postal e telef\u00f3nica xusto antes de lanzar un asalto final ao Palacio de Inverno. As pel\u00edculas oficiais posteriores elevaron estes sucesos ao rango de heroicos, pero na realidade os insurrectos s\u00f3 tiveron que facer fronte a unha resistencia d\u00e9bil. De feito, entre as tropas acuarteladas na cidade, soamente alg\u00fans batall\u00f3ns de cadetes (\"junkers\") apoiaron ao Goberno provisional, mentres que a inmensa maior\u00eda dos rexementos pronunci\u00e1ronse a favor do levantamento ou se declararon neutrais. En total, houbo cinco mortos e varios feridos. Durante o levantamento, os tranv\u00edas continuaron circulando, os teatros coas s\u00faas representaci\u00f3ns e as tendas abriron con normalidade. Un dos acontecementos m\u00e1is importantes do s\u00e9culo XX ter\u00eda lugar sen que practicamente ningu\u00e9n o tivese en conta.\nSe un pu\u00f1ado de partisanos puidese tomar o control da capital ante un Goberno provisional que xa ningu\u00e9n apoiaba, o levantamento deb\u00eda ent\u00f3n ser ratificado polas masas. Ao d\u00eda seguinte, o 25 de outubro, Trotski anunciou oficialmente a disoluci\u00f3n do Goberno provisional na apertura do 2.\u00ba Congreso Panruso dos Soviets de Deputados de Obreiros e Campesi\u00f1os, con 562 delegados presentes, dos cales, 382 eran bolxeviques e 70 do Partido Social-Revolucionario de Esquerda).\nCon todo, alg\u00fans delegados cr\u00edan que Lenin e os bolxeviques tomaran o poder ilegalmente, e ao redor de cincuenta abandonaron o congreso. Estes, socialistas revolucionarios de dereitas e menxeviques, crearon ao d\u00eda seguinte un \"Comit\u00e9 de Salvaci\u00f3n da Patria e da Revoluci\u00f3n\". Este abandono do congreso viuse acompa\u00f1ado por unha resoluci\u00f3n improvisada por parte de Lev Trotski: \"O Segundo Congreso debe ver que a sa\u00edda dos menxeviques e dos socialrevolucionarios \u00e9 un intento criminal e sen esperanza de romper a representatividade da asemblea cando as masas intentan defender a revoluci\u00f3n dos ataques da contrarrevoluci\u00f3n. Ao d\u00eda seguinte, os soviets ratificaron a creaci\u00f3n dun Consello de Comisarios do Pobo (Sovnarkom), constitu\u00eddo totalmente por bolxeviques, como base do novo goberno, \u00e1 espera da celebraci\u00f3n dunha asemblea constitu\u00ednte. Lenin xustificouse ao d\u00eda seguinte ante o representante da gornici\u00f3n de Petrogrado do seguinte xeito: \"Non \u00e9 a nosa responsabilidade que os socialrevolucionarios e os menxeviques abandonasen o congreso. N\u00f3s propux\u00e9moslles compartir o poder [...] invitamos a todo o mundo a participar no goberno\".\nO novo Goberno.\nNas horas seguintes, varios decretos sentaron as bases do novo r\u00e9xime. Cando Lenin fixo a s\u00faa primeira aparici\u00f3n p\u00fablica, foi ovacionado e declarou: \u00ab\"Imos proceder \u00e1 construci\u00f3n da orde socialista\"\u00bb.\nEn primeiro lugar, Lenin anunciou a abolici\u00f3n da diplomacia secreta e a proposta a todos os pa\u00edses belixerantes na primeira guerra mundial de establecer conversaci\u00f3ns \u00ab\"con miras a unha paz xusta e democr\u00e1tica, inmediata, sen anexiones e sen indemnizaci\u00f3ns\"\u00bb.\nLogo, promulgouse o decreto sobre a terra: \u00ab\"as grandes propiedades territoriais quedaron abolidas inmediatamente, e sen indemnizaci\u00f3n ningunha\"\u00bb. Outorgaba aos soviets de campesi\u00f1os a liberdade de facer o que considerasen, xa fose socializar a terra ou repartila entre os campesi\u00f1os pobres. O texto confirmaba unha realidade xa existente, xa que os campesi\u00f1os xa aproveitaran esas terras durante o ver\u00e1n de 1917. Con esta medida, os bolxeviques conseguiron unha neutralidade benevolente por parte dos campesi\u00f1os, polo menos ata a primavera de 1918.\nPara rematar, nomeouse un novo Goberno, denominado Consello de Comisarios do Pobo ou Sovnarkom. Devandito goberno aplicou outras medidas, como a abolici\u00f3n da pena de morte (malia a reticencia de Lenin, que consideraba esta pena indispensable), a nacionalizaci\u00f3n dos bancos (o 14 de decembro), o control obreiro sobre a produci\u00f3n, a creaci\u00f3n dunha milicia obreira, a soberan\u00eda e igualdade de todos os pobos de Rusia, o seu dereito de autodeterminaci\u00f3n, inclu\u00edda a separaci\u00f3n pol\u00edtica e o establecemento dun estado nacional independente, a supresi\u00f3n de calquera privilexio de car\u00e1cter nacional ou relixioso etc. En total, realiz\u00e1ronse as trinta e tres reformas que o Goberno provisional fora incapaz de realizar en oito meses de mandato.\nEn 1871, os obreiros de Par\u00eds tomaran o poder na co\u00f1ecida como Comuna de Par\u00eds. Esta primeira experiencia de \u00abditadura do proletariado\u00bb (tal e como Friedrich Engels cualificouna) acabara coa matanza de 10.000 a 20.000 membros da comuna e con deportaci\u00f3ns en masa. Co poder controlado en Petrogrado, Lenin e Trotski sab\u00edan que non poder\u00edan manter ese poder sen o apoio de pa\u00edses industriais como Alema\u00f1a, Francia e Inglaterra; polo que esperaban manterse m\u00e1is que os setenta e dous d\u00edas que durou a Comuna de Par\u00eds.\nA natureza de outubro.\nDesde as primeiras horas do 7 de novembro ata a actualidade, varios medios cualificaron a Revoluci\u00f3n de Outubro como un golpe de Estado dunha minor\u00eda determinada e organizada que ti\u00f1a como obxectivo dar \"todo o poder aos bolxeviques e non aos soviets. \"L'Humanit\u00e9\", o principal xornal socialista franc\u00e9s, titulaba \"\"Golpe de Estado en Rusia que leva a Lenin e aos \"maximalistas\" ao poder\"\".\nO historiador Alessandro Mongil observa ademais que nos anos seguintes, os mesmos bolxeviques non dubidaban en falar entre eles achega do seu \"golpe\" de outubro (\"perevorot\"). Na s\u00faa autobiograf\u00eda, Trotski utilizaba os termos \"insurrecci\u00f3n\", \"toma o poder\" e \"golpe de Estado\". Rosa Luxemburg, comunista alem\u00e1, tam\u00e9n falou do \"golpe de Estado de outubro\".\nMarc Ferro considera que outubro \u00e9 desde o punto de vista t\u00e9cnico un golpe de Estado, pero que s\u00f3 se pode explicar no contexto de ebulici\u00f3n revolucionaria xeral en todo o pa\u00eds e en toda a sociedade. A forzas populares deron polo menos un apoio t\u00e1cito \u00e1 empresa bolxevique contra un goberno impotente e xa desacreditado:\nNicolas Werth, refer\u00edndose \u00f3s \"paradoxos e os malentendidos de outubro\", resume do seguinte xeito os debates e a oposici\u00f3n, a mi\u00fado non sen segundas intenci\u00f3ns e cunha tendencia ideol\u00f3xica:\nPolo tanto, segundo este historiador, lonxe de \"simplismos\" liberais ou marxistas:\nDe acordo coa s\u00faa conclusi\u00f3n, en outubro de 1917, \"momentaneamente, o golpe de Estado pol\u00edtico e a revoluci\u00f3n social chocaron de fronte, antes de diverxer cara a d\u00e9cadas de ditadura\".\nInicios do r\u00e9xime bolxevique.\nAo tomar o poder en Petrogrado, Lenin e Trotski non ti\u00f1an ningunha intenci\u00f3n de constru\u00edr o socialismo s\u00f3 en Rusia, subdesenvolvida e atrasada. Esperaban ser a primeira vitoria obreira dunha serie de revoluci\u00f3ns nos pa\u00edses industrializados de Europa, que permitir\u00eda \u00e1 revoluci\u00f3n sobrevivir. Base\u00e1banse, en particular, en Alema\u00f1a, a primeira potencia industrial do continente e fogar do movemento obreiro m\u00e1is forte e coa organizaci\u00f3n m\u00e1is antiga do mundo. Trotski dixo no Segundo Congreso dos Soviets que aprobou a revoluci\u00f3n: \u00abOu ben a Revoluci\u00f3n Rusa aumentar\u00e1 o remu\u00ed\u00f1o da loita no oeste, ou os capitalistas de todos os pa\u00edses asfixiar\u00e1n a nosa revoluci\u00f3n\u00bb.\nCon todo, non foi ata un ano despois, cando unha onda revolucionaria que estalou en Alema\u00f1a (desembocando na Revoluci\u00f3n de Novembro) e en Hungr\u00eda (onde se instaurou a Rep\u00fablica Sovi\u00e9tica H\u00fangara, dirixida por Bela Kun e que perdurou 133 d\u00edas). Na veci\u00f1a Finlandia, a revoluci\u00f3n foi derrotada en marzo de 1918, no transcurso dunha guerra civil, onde o \u00abterror branco\u00bb, con axuda de Alema\u00f1a, deixou 35.000 mortos. En xaneiro de 1919 os socialdem\u00f3cratas alem\u00e1ns pediron axuda aos Freikorps para reprimir a revoluci\u00f3n obreira, sendo asasinados Karl Liebknecht e Rosa Luxemburg, dirixentes espartaquistas. Entre 1919 e 1920, outros pa\u00edses como Italia experimentaron folgas insurrectas. Noutros lugares, como en Francia, o Reino Unido ou os Estados Unidos, produciuse unha onda de folgas e manifestaci\u00f3ns que non desembocaron en ning\u00fan intento revolucionario.\nA vaga revolucionaria, m\u00e1is tard\u00eda do previsto, terminou por retroceder, e o poder bolxevique permanec\u00eda illado como nos seus primeiros d\u00edas. Os bolxeviques enfront\u00e1banse s\u00f3s aos inmensos problemas dunha Rusia en explosi\u00f3n, onde a s\u00faa toma solitaria do poder non gozaba dunha aprobaci\u00f3n un\u00e1nime.\nSituaci\u00f3n econ\u00f3mica a ra\u00edz da Revoluci\u00f3n de Outubro.\nA primeira guerra mundial afectou moito a Rusia, lev\u00e1ndose gran parte dos seus recursos. Nas zonas rurais, non hab\u00eda posibilidade de comprar bens de consumo a cambio do gran, e os agricultores xa deixaran de fornecer as cidades, ata antes da Revoluci\u00f3n de Febreiro. Xa o Goberno provisional de Kerenskii procedera a requisar de xeito forzado as existencias de alimentos para garantir o fornecemento das cidades, onde a fame se presentou. Ao chegar ao poder os bolxeviques, intentaron abandonar estas pr\u00e1cticas impopulares, pero polo empeoramento da sa\u00fade e a situaci\u00f3n econ\u00f3mica, estiveron obrigados a utilizalas de novo.\nA produci\u00f3n industrial viuse socavada pola guerra, as folgas e os peches patronais. Ata antes da chegada dos bolxeviques ao poder, xa caera en tres cuartas partes. A situaci\u00f3n econ\u00f3mica, evidentemente, non mellorou trala invasi\u00f3n da rica Ucra\u00edna polas tropas alem\u00e1s, nin tralo embargo imposto a Rusia en 1918 polas grandes potencias (Estados Unidos, Gran Breta\u00f1a, Francia, Alema\u00f1a e o Xap\u00f3n), nin polo comezo da guerra civil.\nPor outra banda, Lenin e Trotski, fascinados polo dirixismo econ\u00f3mico militarizado establecido polo Estado Maior de Prusia en Alema\u00f1a, desexando devolver os obreiros ao traballo seguindo m\u00e9todos similares, co obxectivo de poder ter as cousas de face ante unha hipot\u00e9tica contrarrevoluci\u00f3n. Por\u00e9n, moitos traballadores non quer\u00edan renunciar \u00e1s s\u00faas conquistas e volver aos enormes esforzos esixidos polo autoritarismo e a guerra. A coerci\u00f3n sobre eles converteuse en inevitable.\nA situaci\u00f3n est\u00e1base deteriorando drasticamente, provocando nuns meses a pr\u00e1ctica desaparici\u00f3n de toda actividade econ\u00f3mica no pa\u00eds. En xaneiro de 1918, a raci\u00f3n media de trigo nas grandes cidades correspond\u00eda a tres libras por mes. As empresas deberon pechar, os obreiros non atopaban o suficiente para comer, bandas de saqueadores vagaban polo campo \u00e1 busca de alimentos e destacamentos de desertores enfront\u00e1banse co ex\u00e9rcito.\nBolxeviques e campesi\u00f1os: do malentendido ao conflito.\nUn dos primeiros decretos do goberno bolxevique foi a ratificaci\u00f3n da abolici\u00f3n efectiva das grandes propiedades de terras, deixando \u00e1 iniciativa dos agricultores a repartici\u00f3n ou socializaci\u00f3n da terra. Este decreto entraba en ruptura co programa bolxevique, que prev\u00eda a nacionalizaci\u00f3n da terra.\nPara alg\u00fans, tr\u00e1tase dunha manobra dos bolxeviques: habilmente, repetiron durante varios meses parte do programa do Partido Social-Revolucionario, que estes \u00faltimos foran incapaces de po\u00f1er en pr\u00e1ctica. Marca tam\u00e9n un malentendido entre os bolxeviques e os campesi\u00f1os. Os primeiros pretend\u00edan aplicar un colectivismo integral, mentres que os segundos aspiraban \u00e1 extensi\u00f3n e multiplicaci\u00f3n da pequena propiedade. Por\u00e9n, con este feito os campesi\u00f1os s\u00f3 foron conxecturalmente seducidos polo partido de Lenin, que se mantivo ante todo como colectivista, urbano e obreirista.\nPolo outro lado, os bolxeviques, sempre favorables \u00e1s nacionalizaci\u00f3ns, reco\u00f1eceron que non ti\u00f1an nin a vontade nin os medios para impo\u00f1er os seus preferencias aos campesi\u00f1os. Lenin afirmou:\nDe feito, para os bolxeviques, a reforma agraria era o que se atopaba na orde do d\u00eda e non a construci\u00f3n dunha sociedade socialista, que parec\u00eda imposible nun pa\u00eds tan pobre. Conscientes de que non pod\u00edan gobernar sen o apoio das masas rurais, a gran maior\u00eda do pa\u00eds, os bolxeviques convocaron do 10 ao 16 de novembro un congreso campesi\u00f1o. Malia a presenza dunha maior\u00eda socialrevolucionaria hostil aos bolxeviques, este \u00faltimo ratificou o Decreto sobre a terra e apoiou o novo goberno, consagrando a uni\u00f3n entre o proletariado urbano e o campesi\u00f1ado.\nAs\u00ed, nos meses que precederon o Tratado de Brest-Litovsk, o novo poder conseguira evitar o perigo de se enfrontar coas masas rurais, tendo en conta que ti\u00f1a que facer fronte \u00e1 hostilidade dos tsaristas, dos liberais e da maior parte dos grupos socialistas. Por\u00e9n, o r\u00e9xime herdara o catastr\u00f3fico problema de abastecemento das cidades, que xa derribara a Nicolao II e a Kerenskii. A necesidade de facer pedidos de cereais para sobrevivir tra\u00eda consigo o xerme dun grave conflito co campesi\u00f1ado. Os soviets organizaron na primavera de 1918 destacamentos de traballadores, destinados a levar a cabo as requisas no campo, a chamada \"prodrazviorstka\". A violencia era frecuente nos seus m\u00e9todos e na resistencia campesi\u00f1a, producindo \u00e1 s\u00faa vez un descenso significativo da produci\u00f3n agr\u00edcola. Posteriormente, os Brancos, malia proclamar o libre comercio, tam\u00e9n estiveron obrigados a recorrer \u00e1s requisas forzadas.\nPrimeiros combates da guerra civil (outono de 1917).\nSe a revoluci\u00f3n foi un \u00e9xito en Petrogrado, a tentativa de tomar Moscova do 28 de outubro ao 2 de novembro atopouse cunha violenta resistencia. Os bolxeviques ocuparon o Kremlin, pero os dirixentes locais do seu partido dubidaron e asinaron unha tregua coa autoridade socialrevolucionaria da cidade antes de evacuar o edificio. As tropas gobernamentais aproveitaron a oportunidade de metrallar os trescentos membros da Garda Vermella e obreiros desarmados que abandonaban o edificio, seguindo ordes do alcalde socialrevolucionario R\u00fadnev. Fixo falta unha semana de combates encarnizados antes que os bolxeviques, conducidos polo mozo Nikolai Bukharin, finalmente apoder\u00e1sense do Kremlin e tomasen o control da cidade. Os seus opositores, socialrevolucionarios e mon\u00e1rquicos, dirixiron unha represi\u00f3n sanguenta.\nO 12 de novembro, o novo poder fixo fracasar a tentativa de reconquista de Petrogrado levada a cabo por Kerenskii e os cosacos do xeneral Krasnov. Pola s\u00faa banda, o Gran Cuartel xeral (a \"stavka\") do Ex\u00e9rcito ruso anunciou o 31 de outubro a s\u00faa vontade de marchar sobre Petrogrado \u00abco obxectivo de restablecer a orde\u00bb. Reunido de novo polos dirixentes do Partido Social-Revolucionario, Chernov e Gots, pero abandonado polas s\u00faas tropas, o Estado Maior debeu fuxir o 18 de novembro.\nNas semanas seguintes, miles de \"junkers\" (cadetes) e funcionarios como Korn\u00edlov, fuxido, reun\u00edronse na Rep\u00fablica do Don. Formouse o Ex\u00e9rcito de Voluntarios, dirixido polo xeneral tsarista Mikha\u00edl Alekseev. Reprimiu con sangue os levantamentos obreiros de Rostov do Don e Taganrog, o 26 de novembro e o 2 de xaneiro, pero foi desmembrado pola guerrilla da Garda Vermella chegada amodo de reforzos desde as d\u00faas capitais. Ao co\u00f1ecer a derrota dos brancos, Lenin creu que pod\u00eda exclamar, a 1 de abril de 1918, que a guerra civil terminara.\nOutros combates lev\u00e1ronse a cabo en Kub\u00e1n, onde o poder dos soviets trasladouse a Krasnodar. En canto \u00e1 sublevaci\u00f3n dos cosacos do Ural, saldouse cun fracaso. Na fronte romanesa, o ex\u00e9rcito dividiuse en destacamentos brancos, que se uniron ao ex\u00e9rcito dos brancos de Denikin, e en rexementos vermellos.\nO problema da coalici\u00f3n.\nO Segundo Congreso dos Soviets aprobara o nomeamento dun goberno composto exclusivamente de bolxeviques, pero para moitos activistas bolxeviques, esta soluci\u00f3n non era aceptable. O d\u00eda despois do levantamento, case todos os delegados do congreso dos soviets votaron a favor dunha resoluci\u00f3n do menxevique Iuli M\u00e1rtov, apoiada polo bolxevique Lunacharski, onde se ped\u00eda ao Consello de Comisarios do Pobo que se ampliase con representantes doutros partidos socialistas.\nLogo de acalorados debates no seo do partido bolxevique, que o puxeron ao bordo da escisi\u00f3n (varios dirixentes dimitiron para denunciar o rexeitamento a unha coalici\u00f3n expresado por Lenin, Zin\u00f3viev, K\u00e1menev, R\u00fdkov e Nogu\u00edn), Lenin, en minor\u00eda, viuse obrigado a transixir: neg\u00e1base a continuar coas negociaci\u00f3ns para formar unha coalici\u00f3n cos socialistas, pero estaba de acordo en pactar co Partido Social-Revolucionario de Esquerda, pasando varios membros de devandito partido a formar parte do goberno en decembro de 1917.\nOs primeiros d\u00edas dun novo Estado.\nComp\u00e1rtense diversas opini\u00f3ns sobre os primeiros d\u00edas tralo cambio de poder en outubro de 1917:\nPara alg\u00fans, foi o comezo dunha ditadura. M\u00e1ximo Gorki escribiu o 7 de decembro de 1917: \"Os bolxeviques coloc\u00e1ronse no Congreso dos Soviets tomando o poder por si mesmos, non polos soviets. [...] Isto \u00e9 unha rep\u00fablica olig\u00e1rquica, a rep\u00fablica dalg\u00fans comisarios do pobo.\"\nA ma\u00f1\u00e1 despois do 7 de novembro, prohib\u00edronse sete peri\u00f3dicos na capital. Tr\u00e1tase, segundo Victor Serge, de sete peri\u00f3dicos que defend\u00edan abertamente a resistencia armada contra o \"golpe de forza dos axentes do \"Kaiser\".\" Os socialistas conservaron a s\u00faa prensa. Segundo Victor Serge, a prensa legal menxevique desapareceu en 1919, a dos anarquistas host\u00eds ao r\u00e9xime en 1921 e a dos socialrevolucionarios de esquerda en xullo de 1918 a ra\u00edz da s\u00faa rebeli\u00f3n contra os bolxeviques.\nPero os bolxeviques pronunci\u00e1ronse, antes de asumir o poder, a favor da liberdade de prensa, inclu\u00eddo Lenin, e este xiro non foi aceptado por moitos bolxeviques. Marc Ferro considera que \"contrariamente \u00e1 lenda, a abolici\u00f3n da prensa burguesa e das publicaci\u00f3ns socialrevolucionarias non v\u00e9n nin de Lenin nin das altas esferas do partido bolxevique\", sen\u00f3n que \"\u00e9 o p\u00fablico en forma de insurrecci\u00f3n popular\".\nDe modo que practicamente a totalidade dos funcionarios de Petrogrado declar\u00e1ronse en folga para protestar contra o golpe de Estado, pasando as listas p\u00fablicas a denunciar a aqueles que se negan a servir ao novo poder. O 10 de decembro, os l\u00edderes do KD, que se puxeron \u00e1 fronte da resistencia armada ao goberno bolxevique, foron declarados en estado de arresto. O decreto de arresto dos xefes da guerra civil contra a revoluci\u00f3n (\"Pravda\", n\u00b0 23, 12 de decembro (29 de novembro) de 1917) declara que \u00ab Os membros dos organismos dirixentes do partido KD son merecedores de ser arrestados e levados ante os tribunais revolucionarios\u00bb.\nOutros cren que a clemencia foi o que caracterizou os primeiros d\u00edas do r\u00e9xime sovi\u00e9tico. Os ministros do Goberno provisional foron detidos e liberados rapidamente. A maior parte participara na guerra civil no bando Branco. O xeneral Piotr Krasnov, que se levantou a ra\u00edz da Revoluci\u00f3n de Outubro, foi posto en liberdade xunto con outros oficiais, tomou as armas contra o r\u00e9xime sovi\u00e9tico en contra da s\u00faa palabra e pasou a liderar o Ex\u00e9rcito Branco nos meses posteriores.\nPara Nicolas Werth, o novo poder levou a cabo unha reconstruci\u00f3n autoritaria do Estado en detrimento dos \u00f3rganos de poder que xorden espontaneamente na sociedade civil: os comit\u00e9s de f\u00e1brica, as cooperativas que reemplazaban aos sindicatos ou soviets, meros instrumentos baleiros pero xa infiltrados no sistema e subordinados a el. \"Nun par de semanas (finais de outubro de 1917 - xaneiro de 1918), \"o poder desde abaixo\", \"o poder dos Soviets \", que se desenvolveu de febreiro a outubro de 1917 [...] conv\u00e9rtese nun gran poder, a ra\u00edz dos procedementos burocr\u00e1ticos ou autoritarios. O poder da sociedade ao Estado, e do Estado ao partido bolxevique\".\nA paz de Brest-Litovsk.\nAo tomar o poder en Rusia, os bolxeviques ti\u00f1an a esperanza de que se producise un levantamento revolucionario en Europa. Este non se produciu, e a paz prometida en outubro pasou a ser unha necesidade absoluta para satisfacer as demandas do ex\u00e9rcito e dos campesi\u00f1os. Trat\u00e1base ao mesmo tempo de asinar a paz, de negociar a pol\u00edtica expansionista territorial dos Gobernos burgueses, pero sen que parecese que se claudicaba ante os Imperios centrais.\nAsinouse un armisticio o 15 de decembro e os debates sobre a paz comezaron o 22 de decembro, sendo comandada a delegaci\u00f3n rusa por Trotski, que fixo publicar todos os tratados secretos e acordos sobre cambios territoriais alcanzados previamente entre ambas potencias. As esixencias alem\u00e1s foron enormes: Polonia, Lituania e Belar\u00fas deb\u00edan pasar a estar baixo ocupaci\u00f3n alem\u00e1. Iniciouse as\u00ed un acalorado debate no seo do partido bolxevique, onde se confrontaban tres sit\u00faes. Uns, como Bukharin, defend\u00edan a necesidade dunha guerra revolucionaria, Lenin opinaba que hab\u00eda que dar o brazo a torcer, e Trotski, que venceu na votaci\u00f3n con nove votos a favor por sete en contra, propuxo rexeitar a firma dunha paz que levara cambios territoriais pero que si que hab\u00eda que declarar a fin da guerra.\nComo resposta, o ex\u00e9rcito alem\u00e1n lanzou unha ofensiva o 17 de xaneiro, avanzando rapidamente en Ucra\u00edna. A posici\u00f3n de Lenin, favorable \u00e1 firma inmediata da paz, foi ga\u00f1ando adeptos dentro do partido, pero os alem\u00e1ns endureceron as condici\u00f3ns do tratado de paz. O 3 de marzo de 1918, os bolxeviques asinaron o tratado de Brest-Litovsk, polo cal Rusia perd\u00eda o 26% da s\u00faa poboaci\u00f3n, o 27% da s\u00faa superficie cultivada e o 75% da s\u00faa produci\u00f3n de aceiro e de ferro. A situaci\u00f3n econ\u00f3mica da nova rep\u00fablica sovi\u00e9tica, xa agravada por unha guerra mortuoria que durara catro anos, present\u00e1base desesperante.\nA creaci\u00f3n da Cheka.\nO 20 de decembro de 1917, fundouse a \u00abComisi\u00f3n extraordinaria de loita contra a sabotaxe e a contrarrevoluci\u00f3n\u00bb (en ruso: VChK ou \"Vechek\u00e1\"), comunmente co\u00f1ecida como Cheka. As s\u00faas acci\u00f3ns non ti\u00f1an ningunha base legal nin xudicial (o decreto fundacional non se publicou ata despois da morte de Lenin) e fora concibida como un instrumento provisional de represi\u00f3n independente da xustiza. Era dirixida por un comit\u00e9 de cinco membros (tres bolxeviques e dous socialrevolucionarios) presidido por F\u00e9liks Dzerzhinski. Entre os \"sabotadores\" e inimigos previstos polo decreto figuraban o KD, os socialrevolucionarios de dereita, xornalistas, folguistas... De s\u00fapeto, a Cheka multiplicou os chamamentos \u00e1 delaci\u00f3n e \u00e1 constituci\u00f3n de Chekas locais. Fundada con 100 funcionarios (entre os que estaban Menzhinski e Yagoda), xa contaba con 12.000 en xullo de 1918. Ao chegar a Moscova, instalouse en Lubyanka, o 10 de marzo de 1918, con 600 membros. En xullo xa contaba con 2000. A partir desta data, os efectivos policiais dos bolxeviques foron superiores aos da Okhrana dos tempos de Nicolao II.\nSegundo Pierre Brou\u00e9, a Cheka non comezou verdadeiramente a funcionar ata marzo, momento no que se produciu a ofensiva alem\u00e1, e a represi\u00f3n despregouse en toda a s\u00faa magnitude no ver\u00e1n de 1918, trala insurrecci\u00f3n dos socialrevolucionarios de esquerda de Moscova e unha serie de atentados contra os dirixentes bolxeviques, entre os que se atopaban Mois\u00e9i Uritski, asasinado o 30 de agosto, e o propio Lenin, gravemente ferido por Fanya Kaplan, executada sumariamente pouco despois. Os dirixentes bolxeviques, asegurando inspirarse no exemplo xacobino da Revoluci\u00f3n Francesa, decretaron o \u00abterror vermello\u00bb para opo\u00f1erse ao \u00abterror branco\u00bb. Nos seis primeiros meses de 1918, houbo vinte e d\u00faas execuci\u00f3ns realizadas pola Cheka. Nos seis \u00faltimos, a cifra aumentou ata 6000.\nVictor Serge estima que a creaci\u00f3n da Cheka, cos seus procedementos secretos, foi o peor erro do poder bolxevique. Sinala, con todo, que a nova rep\u00fablica viv\u00eda baixo un \u00abperigo mortal\u00bb e que o terror branco precedeu a lume. Precisa que Dzerzhinski tem\u00eda os excesos das Cheka locais e que moitos chequistas foron fusilados por iso.\nA disoluci\u00f3n da Asemblea Constitu\u00ednte.\nReclamada por todos os programas dos partidos revolucionarios desde o s\u00e9culo XIX, a Asemblea Constitu\u00ednte Rusa foi elixida en novembro de 1917. A\u00ednda que obtiveron un 25% dos votos e un grande \u00e9xito nas grandes urbes, os bolxeviques resultaron unha forza minoritaria, con 175 dos 707 deputados da asemblea. Os campesi\u00f1os preferiron votar aos socialistas-revolucionarios. Segundo palabras de Jacques Baynac, os resultados das elecci\u00f3ns indicaron que o pa\u00eds non quer\u00eda de forma maioritaria un Goberno af\u00edn \u00e1 Revoluci\u00f3n de Febreiro nin un da Revoluci\u00f3n de Outubro. Por\u00e9n, non houbo revoluci\u00f3n ningunha en xaneiro ou xullo de 1918. A represi\u00f3n e a guerra civil contribu\u00edron a iso.\nViktor Chernov, socialrevolucionario, resultou elixido presidente da asemblea, cun total de 246 votos fronte aos 151 de Mariya Spirid\u00f3nova, socialrevolucionaria de esquerda apoiada polos bolxeviques. A disoluci\u00f3n da Asemblea Constitu\u00ednte pola Garda Vermella produciuse inmediatamente logo da s\u00faa primeira reuni\u00f3n, o 19 de xaneiro de 1918. A\u00ednda que a maior\u00eda da poboaci\u00f3n permaneceu indiferente ante este golpe de forza, vinte manifestantes que protestaron contra a disoluci\u00f3n da asemblea resultaron mortos: M\u00e1ximo Gorki, que acudiu ao seu funeral, cualificounos como m\u00e1rtires dunha experiencia democr\u00e1tica de apenas unhas horas que se levaba esperando durante centos de anos.\nO marxista Charles Rappoport comentou: \u00abLenin actuou como un tsar. Ao disolver a Asemblea Constitu\u00ednte, Lenin creou un horrible baleiro ao seu ao redor, que provoca unha terrible guerra civil sen fin e prepara un futuro terrible.\u00bb Tam\u00e9n escribiu: \u00abA Garda Vermella de Lenin e Trotski fusilaron a Karl Marx\u00bb.\nSegundo Martin Malia: \u00abA disoluci\u00f3n da Asemblea Constitu\u00ednte \u00e9 considerada a mi\u00fado como o crime supremo dos bolxeviques contra a democracia, exactamente igual que o golpe de forza de outubro, algo que \u00e9 absolutamente certo. Pero o que non se destaca a mi\u00fado \u00e9 que esta asemblea apenas estar\u00eda capacitada para gobernar fronte \u00e1s desordes da \u00e9poca. Trotski esaxeraba cando afirmaba que a asemblea non era m\u00e1is que unha pantasma do Goberno provisional: estaba dominada polos mesmos partidos que foran incapaces de controlar a situaci\u00f3n en febreiro de 1917, e como tal, foi privada de calquera apoio militar ou administrativo.\u00bb\nA entrada en verea dos competidores revolucionarios.\nA partir do 9 de xaneiro de 1918, comezouse a suscitar o traslado da capitalidade e do goberno a Moscova, mentres que as negociaci\u00f3ns de paz cos alem\u00e1ns atop\u00e1banse en desenvolvemento en Brest-Litovsk. O traslado do Goberno, efectivo en marzo, debeuse \u00e1 posibilidade de que os barrios obreiros de Petrogrado, sufrindo pola fame e exasperados, levant\u00e1sense de novo, pero desta vez contra o poder xurdido na Revoluci\u00f3n de Outubro. As ofensivas alem\u00e1s e brancas non influ\u00edron nesta decisi\u00f3n. Igualmente, os bolxeviques buscaban demostrar aos seus opositores que o seu poder pod\u00eda sobrevivir lonxe do seu Petrogrado de orixe.\nO 27 de marzo de 1918, a Cheka comezou a ocuparse dos delitos de prensa, recruando considerablemente a censura sufrida pola prensa non bolxevique.\nO 11 e o 12 de abril, unha onda de represi\u00f3n antianarquista sacudiu Moscova: 1000 homes das tropas especiais atacaron a s\u00faa s\u00e9, arrestando a 520 persoas e executando sumariamente a outras 25. A partir deste episodio, os anarquistas comezaron a ser cualificados oficialmente de \"bandidos\". Dzerzhinski advertiu que aquela operaci\u00f3n non era m\u00e1is que un comezo.\nA recuperaci\u00f3n do Partido Social-Revolucionario de Esquerda e dos anarquistas inquietaba ao poder: naqueles lugares onde a\u00ednda se celebraban elecci\u00f3ns locais libres, estes obti\u00f1an m\u00e1is da metade dos votos. Como reacci\u00f3n, entre maio e xu\u00f1o de 1918, 205 xornais socialistas pech\u00e1ronse e a Cheka disolveu por forza decenas de soviets socialrevolucionarios ou menxeviques, os cales foran elixidos legalmente. O 14 de xu\u00f1o de 1918, os menxeviques e os socialrevolucionarios de esquerda foron expulsados do Comit\u00e9 Panruso dos Soviets, pasando a estar formado este soamente por bolxeviques. O 16 de xullo, o xornal de M\u00e1ximo Gorki, \"A Nova Vida\", foi prohibido pola polic\u00eda pol\u00edtica.\nNas cidades, a situaci\u00f3n alimentaria continuaba sendo explosiva. Os bolxeviques non puideron m\u00e1is que retomar as retenci\u00f3ns obrigatorias efectuadas por destacamentos armados de cidad\u00e1ns, algo que provocou que os campesi\u00f1os levant\u00e1sense contra o poder urbano, ao mesmo tempo en que se afastaban do partido aqueles a quen o \"Decreto da Terra\" achegara \u00e1s posici\u00f3ns bolxeviques. Cento cincuenta revoltas campesi\u00f1as foron reprimidas en toda Rusia en xullo de 1918 e en decenas de cidades a Cheka e alg\u00fans membros da Garda Vermella cargaron as marchas da fame, fusilando aos folguistas e disolvendo as reuni\u00f3ns populares.\nO peche patronal das f\u00e1bricas nacionais converteuse nun novo medio de represi\u00f3n das folgas. O 20 de xu\u00f1o de 1918, como medida de represalia polo asasinato do responsable bolxevique Vlad\u00edmir Volodarski, oitocentos l\u00edderes obreiros foron arrestados en Petrogrado en apenas dous d\u00edas e o seu soviet disolto. O 2 de xullo, os obreiros responderon cunha folga xeral, pero foi en balde.\nRexeitando estes actos, as\u00ed como o Tratado de Brest-Litovsk, que interpretaban como unha capitulaci\u00f3n ante o imperialismo alem\u00e1n, os revolucionarios de esquerda romperon \u00e1 s\u00faa vez co Goberno bolxevique en marzo de 1918. O 6 de xullo de 1918, trataron de revivir a guerra contra Alema\u00f1a asasinando o embaixador do Reich, o conde Wilhelm von Mirbach-Harff. Ese mesmo d\u00eda intentaron asaltar a sede da Cheka en Moscova.\nO crecemento xeneralizado dos riscos.\nPara xaneiro de 1918, o experimento revolucionario xa conseguira sobrevivir m\u00e1is que a Comuna de Par\u00eds de 1871. Nos meses seguintes, os perigos acumul\u00e1ronse e a Rusia sovi\u00e9tica atop\u00e1base cercada por todos os sitios, \u00e1 vez que as s\u00faas convulsi\u00f3ns internas sociais e pol\u00edticas se agravaban.\nDespois do tratado de Brest-Litovsk, os pa\u00edses da Tripla Entente decretaron o embargo a Rusia e desembarcaron tropas para impedir unha vitoria alem\u00e1 total no leste. Os xaponeses e posteriormente os estadounidenses intervi\u00f1eron as\u00ed en Vladivostok a principios de abril de 1918, mentres que os brit\u00e1nicos fac\u00edano en Murmansk e Arj\u00e1ngelsk. No mesmo momento, os turcos penetraron no C\u00e1ucaso e ameazaron Bak\u00fa, \u00e1 vez que, a pesar do tratado de Brest-Litovsk, os alem\u00e1ns intentaron aproveitar a s\u00faa vantaxe: colaboraron co esmagamento da revoluci\u00f3n en Finlandia (guerra civil finlandesa), e retomaron durante o ver\u00e1n as operaci\u00f3ns militares nos pa\u00edses b\u00e1lticos e en Ucra\u00edna, que someten e conf\u00edan a un goberno mon\u00e1rquico monicreque e represivo. A secesi\u00f3n en maio das Rep\u00fablicas do C\u00e1ucaso - Xeorxia, Armenia e Acerbaix\u00e1n - acentuou a confusi\u00f3n (v\u00e9xase Rep\u00fablica Democr\u00e1tica Federal de Transcaucasia).\nParalelamente, en abril e maio, a lexi\u00f3n checoslovaca formada por antigos presos e desertores do ex\u00e9rcito austroh\u00fangaro, rexeita a s\u00faa disoluci\u00f3n, e reb\u00e9lase contra os bolxeviques. Donos da zona dos montes Urais e do Transiberiano, as\u00ed como de todo o ouro do banco imperial de Rusia, tomado en Kaz\u00e1n, os checoslovacos apoiaban os socialrevolucionarios do Comit\u00e9 dos ex-constitu\u00edntes que formaron o 8 de xu\u00f1o un contragoberno en Samara.\nSimultaneamente, os ex\u00e9rcitos brancos levant\u00e1ronse en maio por todo o pa\u00eds, en particular na zona do r\u00edo Don, en torno aos cosacos de Krasnov, aliado do xeneral Denikin, e en Siberia ao redor do almirante Kolchak, quen instalou unha autoridade tsarista en Omsk. En todos os territorios que controlaban, o terror branco caeu de vez sobre as poboaci\u00f3ns campesi\u00f1as insubmisas, os xudeus, os liberais, e os elementos revolucionarios m\u00e1is diversos. Trotski obtivo contra estes ex\u00e9rcitos as primeiras vitorias importantes do novo Ex\u00e9rcito Vermello: en xullo en Tsaritsyn e a comezos de agosto en Kaz\u00e1n.\nO poder bolxevique viuse enfrontado ao mesmo tempo \u00e1s rebeli\u00f3ns campesi\u00f1as e obreiras e \u00e1 insurrecci\u00f3n dos socialrevolucionarios de esquerda en Moscova o 6 de xullo. Estes reaparec\u00edan con terrorismo revolucionario: despois do bolxevique Vlad\u00edmir Volodarski o 20 de xu\u00f1o e o embaixador Wilhelm von Mirbach-Harff o 6 de xullo, foi o xeneral Hermann von Eichhorn, comandante en xefe alem\u00e1n en Ucra\u00edna, quen morreu nunha das s\u00faas acci\u00f3ns o 30 de xullo en K\u00ediv. Posteriormente, o 30 de agosto, mentres que o xefe da Checa de Petrogrado, Mois\u00e9i Uritski, era asasinado, en Moscova, Fanni Kapl\u00e1n disparou a Lenin, fer\u00edndoo; foi executada sumariamente tres d\u00edas despois. O 3 e 5 de setembro, exasperada, a Checa puxo en marcha o \"terror vermello\". Milleiros de presos e de sospeitosos foron masacrados ao longo de toda Rusia. Comezaba as\u00ed a guerra civil entre os bolxeviques e o resto de forzas."}
{"id": "4548", "revid": "1410", "url": "https://gl.wikipedia.org/wiki?curid=4548", "title": "Mikail Kalinin", "text": "Mikail Kalinin, nado en Verkhnyaya Troitsa, Rusia, o 19 de novembro de 1875 e finado en Moscova o 3 de xu\u00f1o de 1946, foi un l\u00edder bolxevique que liderou a revolta de Moscova. A Uni\u00f3n Sovi\u00e9tica renomeou a cidade prusiana de K\u00f6nigsberg (tras acada-lo control de Prusia Oriental durante a segunda guerra mundial) a Kaliningrado na s\u00faa honra."}
{"id": "4550", "revid": "23204", "url": "https://gl.wikipedia.org/wiki?curid=4550", "title": "La Paz, Colombia", "text": "La Paz \u00e9 un municipio do departamento de Santander en Colombia. A distancia a Bucaramanga, a capital do departamento, \u00e9 290\u00a0km. Ten unha poboaci\u00f3n de 5\u00a0152 habitantes (2015).\nA base da s\u00faa econom\u00eda \u00e9 a cana de azucre. A s\u00faa patroa \u00e9 a virxe da Paz, e o d\u00eda de mercado o xoves.\nLimita ao norte con Santa Helena de Op\u00f3n, ao sur con Chipat\u00e1, ao leste con Aguada e El Guacamayo, e ao oeste con Land\u00e1zuri e V\u00e9lez."}
{"id": "4553", "revid": "42282", "url": "https://gl.wikipedia.org/wiki?curid=4553", "title": "2 de novembro", "text": "O 2 de novembro \u00e9 o 306\u00ba d\u00eda do ano do calendario gregoriano (307\u00ba nos anos bisestos). Quedan 59 d\u00edas para finalizar o ano.\nOutros.\nOs 366 d\u00edas do ano"}
{"id": "4554", "revid": "98629", "url": "https://gl.wikipedia.org/wiki?curid=4554", "title": "Copa do Mundo de F\u00fatbol", "text": "A Copa do Mundo da FIFA, tam\u00e9n co\u00f1ecida como Campionato Mundial de F\u00fatbol ou Mundial de F\u00fatbol, \u00e9 un torneo internacional de f\u00fatbol, organizado cada catro anos pola FIFA. O torneo conta con d\u00faas fases principais, un proceso clasificatorio onde os pa\u00edses compiten agrupados por diferentes confederaci\u00f3ns continentais, chegando na edici\u00f3n de 2010 a 204 participantes, e unha fase final nunha sede designada pola organizaci\u00f3n na que participan 32 selecci\u00f3ns nun per\u00edodo aproximado dun mes.\nA primeira edici\u00f3n do Mundial organizouse en 1930 no Uruguai, coa vitoria da selecci\u00f3n anfitrioa, e dende ent\u00f3n foi celebrado cada catro anos coa excepci\u00f3n de 1942 e 1946 debido \u00e1 segunda guerra mundial. A selecci\u00f3n do Brasil \u00e9 a selecci\u00f3n que acadou m\u00e1is t\u00edtulos mundiais at\u00e9 o momento, con cinco, sendo tam\u00e9n a \u00fanica que participou en t\u00f3dalas edici\u00f3ns. Trala selecci\u00f3n brasileira sit\u00faanse Alema\u00f1a e , con catro t\u00edtulos cada unha, a , o e con dous e, cun s\u00f3 t\u00edtulo, e .\nO torneo presenta unha forte dominaci\u00f3n dos equipos europeos e suramericanos: os primeiros ga\u00f1aron o t\u00edtulo en 12 ocasi\u00f3ns, mentres que os segundos en nove. Ademais tan s\u00f3 dous equipos doutras confederaci\u00f3ns xeogr\u00e1ficas te\u00f1en chegado \u00e1s semifinais: os en 1930 e en 2002. Ademais, o Brasil (en 1958 e 2002), (en 2010) e Alema\u00f1a (en 2014) foron at\u00e9 o momento os \u00fanicos equipos que conseguiron ga\u00f1ar f\u00f3ra do seu continente. A fase final da Copa do Mundo \u00e9 o evento dunha soa disciplina m\u00e1is seguido do mundo (a edici\u00f3n de 2002 foi vista por m\u00e1is de 1.100 mill\u00f3ns de espectadores), e o segundo m\u00e1is seguido en xeral tan s\u00f3 por detr\u00e1s dos Xogos Ol\u00edmpicos de Ver\u00e1n.\nHistoria.\nAs primeiras competici\u00f3ns internacionais.\nO primeiro amigable internacional de F\u00fatbol foi xogado en 1872, entre Inglaterra e Escocia, nun momento en que este deporte era raramente practicado f\u00f3ra de Gran Breta\u00f1a. No final do s\u00e9culo XIX o f\u00fatbol comezou a ga\u00f1ar m\u00e1is adeptos, e por iso se tornou en deporte de demostraci\u00f3n (sen disputa de medallas) nos Xogos Ol\u00edmpicos de 1900 e 1904, ata se converter en competici\u00f3n oficial nos Xogos Ol\u00edmpicos de 1908. Organizado pola Football Association, era un evento para xogadores non profesionais, e na \u00e9poca non foi considerado unha competici\u00f3n, mais si un mero espect\u00e1culo. A selecci\u00f3n non profesional da Inglaterra foi a campioa nas d\u00faas edici\u00f3ns, 1908 e 1912.\nEn 1914 a FIFA reco\u00f1eceu o torneo ol\u00edmpico como unha \"competici\u00f3n global de f\u00fatbol non profesional\", tomando para si a responsabilidade de organizalo. As\u00ed, na edici\u00f3n de 1924 enfront\u00e1ronse equipos de varios continentes. O Uruguai foi o campi\u00f3n nas d\u00faas edici\u00f3ns, 1924 e 1928. O 28 de maio de 1928 a FIFA tomou a decisi\u00f3n de organizar a competici\u00f3n por separado, polo que deixou de ser un deporte ol\u00edmpico. Para celebrar o centenario da independencia do Uruguai en 1930 foi decidido que a sede da competici\u00f3n ser\u00eda no pa\u00eds suramericano, no mesmo ano.\nA primeira Copa do Mundo oficial.\nS\u00f3 trece selecci\u00f3ns participaron na primeira Copa, sete da Am\u00e9rica Latina (o Uruguai, a Arxentina, Bolivia, o Brasil, Chile, Paraguai e o Per\u00fa), catro da Europa (B\u00e9lxica, Francia, Iugoslavia e Roman\u00eda) e d\u00faas da Am\u00e9rica do Norte (M\u00e9xico e Estados Unidos). Moitas selecci\u00f3ns europeas acabaron desistindo da competici\u00f3n debido \u00e1 longa e cansada viaxe polo Oc\u00e9ano Atl\u00e1ntico.\nOs dous primeiros partidos da Copa disput\u00e1ronse simultaneamente, sendo vencidos por Francia e os Estados Unidos, que ga\u00f1aron a M\u00e9xico por 4-1 e a B\u00e9lxica por 3-0, respectivamente. O primeiro gol nunha Copa do Mundo foi marcado polo xogador franc\u00e9s Lucien Laurent. A final foi disputada entre o Uruguai e a Arxentina, ga\u00f1ando os uruguaios por 4-2, no Estadio Centenario de Montevideo, cun p\u00fablico estimado de 93.000 espectadores. O m\u00e1ximo goleador deste torneo foi o arxentino Guillermo St\u00e1bile.\nDesenvolvemento.\nOs problemas que atopaban as primeiras edici\u00f3ns do torneo eran as dificultades da \u00e9poca para unha viaxe intercontinental. Nas Copas de 1934 e 1938, xogadas en Europa, houbo unha pequena participaci\u00f3n dos pa\u00edses suramericanos. S\u00f3 a selecci\u00f3n brasileira estivo presente nesas d\u00faas edici\u00f3ns. As edici\u00f3ns de 1942 e 1946 foron canceladas debido \u00e1 segunda guerra mundial.\nO Mundial de F\u00fatbol Brasil 1950 foi o primeiro en ter participantes brit\u00e1nicos. Estes retir\u00e1ranse da FIFA en 1920, pois rexeitaban xogar con pa\u00edses cos que recentemente estiveran en guerra e por unha protesta da influencia estranxeira no f\u00fatbol, ao considerar que dito deporte, unha invenci\u00f3n brit\u00e1nica, estaba sendo deturpado polo modo de xogar estranxeiro. A pesar disto, volveron ser membros da FIFA en 1946. O torneo tam\u00e9n contou coa volta da participaci\u00f3n do Uruguai, que boicoteara as d\u00faas edici\u00f3n anteriores.\nEntre as edici\u00f3ns de 1934 e 1978 a fase final do torneo era disputada por 16 selecci\u00f3ns (ag\u00e1s nos raros casos onde se retiraron algunhas selecci\u00f3ns). A maior\u00eda era da Am\u00e9rica Latina e Europa, cunha pequena minor\u00eda de \u00c1frica, Asia e Ocean\u00eda. Esas selecci\u00f3ns normalmente non pasaban da primeira fase, sendo facilmente derrotadas (coa excepci\u00f3n de Corea do Norte, que chegou ata os cuartos de final en 1966).\nA fase final foi expandida ata 24 selecci\u00f3ns en 1982, e ata 32 en 1998, permitindo que m\u00e1is selecci\u00f3ns de \u00c1frica, Asia e Am\u00e9rica do Norte puidesen participar. Nos seguintes anos eses novos participantes acadaron mellores posici\u00f3ns, como o Camer\u00fan, que chegou ata os cuartos de final en 1990 e Corea do Sur, Senegal e Estados Unidos, que fixeron o mesmo en 2002, alcanzando Corea o cuarto lugar.\nS\u00edmbolos.\nTrofeo.\nDe 1930 a 1970 ao campi\u00f3n entreg\u00e1baselle a Copa Jules Rimet. Inicialmente co\u00f1ecida como \"Copa do Mundo\" ou \"Coupe du Monde\" (en franc\u00e9s), foi renomeada en 1946 en homenaxe ao presidente da FIFA responsable da primeira edici\u00f3n do torneo, en 1930. En 1970, coa terceira vitoria da selecci\u00f3n brasileira, esta ga\u00f1ou o dereito a ter en posesi\u00f3n permanente o trofeo. Con todo, este foi roubado da sede da CBF en decembro de 1983, e nunca foi atopado. Crese que os ladr\u00f3ns o te\u00f1an derretido.\nDespois de 1970 creouse un novo trofeo, chamado Copa do Mundo FIFA. A diferenza do Trofeo Jules Rimet este non se entrega permanentemente a ningunha selecci\u00f3n, independentemente do n\u00famero de t\u00edtulos. A Arxentina, Alema\u00f1a, o Brasil e Italia son os que m\u00e1is veces acadaron o trofeo. Este so ser\u00e1 cambiado ata que a placa no seu p\u00e9 sexa totalmente enchida cos nomes dos campi\u00f3ns de cada edici\u00f3n, o que non ocorrer\u00e1 ata 2038.\nMascotas.\nDesde o Mundial de 1966 cada edici\u00f3n conta cunha mascota oficial. A primeira da historia foi World Cup Willie, un le\u00f3n futbolista vestido cunha camisola da bandeira do Reino Unido. Catro anos m\u00e1is tarde, en 1970, a mascota foi Juanito, un neno cun chapeu t\u00edpico de M\u00e9xico, escrito coas palabras \"M\u00c9XICO 70\" e vestido coas cores da selecci\u00f3n mexicana. En 1974, as mascotas alem\u00e1s occidentais foron Tip e Tap, dous cativo cos brazos no ombro doutro, un deles cunha camisola onde se le \"WM\" e na doutro \"74\". Na Copa de 1978, na Arxentina elixiuse ata o de agora a \u00faltima mascota humana, Gauchito, un meni\u00f1o gaucho cun chapeu que conti\u00f1a \"ARGENTINA '78\", un pano e un rebenque, que tam\u00e9n aparec\u00eda na camisola da selecci\u00f3n arxentina e botas de f\u00fatbol\nA mascota do Mundial de 1982, foi Naranjito, unha laranxa con faciana humanizada, cun bal\u00f3n e usando botas. En 1986, a mascota foi Pique, unha especie de pemento, cun chapeu mariachi e un bal\u00f3n no seu p\u00e9 dereito. En1990, a mascota foi un obxecto de \"dese\u00f1o\", Ciao, que representou un futbolista coa cabeza en forma de bal\u00f3n de f\u00fatbol e corpo con barras que conti\u00f1an as cores do pa\u00eds. Os Estados Unidos volveron \u00e1 mascota animal para a Copa de 1994, Striker era un can vestido coas cores da bandeira dos Estados Unidos cunha camisola na que aparec\u00eda escrito \"USA 94\". Para a Copa do Mundo de 1998, os organizadores escolleron un galo azul chamado Footix, coas palabras \"FRANCE 98\" no seu peito. En 2002, o Xap\u00f3n e Corea do Sur escolleron as mascotas Ato, Kaz e Nik, inspirados no manga. No Mundial de F\u00fatbol de 2006 o escollido foi Goleo VI, un le\u00f3n peluche, vestido cunha camisola branca co n\u00famero 06 dese\u00f1ado na fronte, sempre ao lado da s\u00faa compa\u00f1eira, Pille, unha pelota falante. A mascota da Copa do Mundo de 2010 foi Zakumi, un leopardo de cabelos verdes, vestido cunha camisola branca coas letras \"SOUTH AFRICA 2010\" e pantal\u00f3ns verde. O seu nome procede de \"ZA\", abreviaci\u00f3n internacional para Sur\u00e1frica e \"kumi\", unha palabra que significa \"dez\" en varias linguas do pa\u00eds, en referencia ao ano do Mundial. Para o Mundial Brasil 2014 elixiuse a Fuleco, unha mascota con forma dunha especie de armadillo vunerable end\u00e9mica do nord\u00e9s do Brasil.\nFormato.\nEliminatorias.\nDende a segunda edici\u00f3n do torneo, e 1934, as eliminatorias te\u00f1en sido feitas para diminu\u00edr o tama\u00f1o da fase final. Estas son disputadas nas seis zonas continentais da FIFA (\u00c1frica, Asia, Am\u00e9rica do Norte e Am\u00e9rica Central e Caribe, Europa, Ocean\u00eda e Am\u00e9rica do Sur) organizadas polas s\u00faas respectivas confederaci\u00f3ns. Antes de cada edici\u00f3n do torneo a FIFA decide cantas prazas ter\u00e1n dereito por cada confederaci\u00f3n, tendo en conta factores como n\u00famero de selecci\u00f3ns nacionais e forza de cada confederaci\u00f3n. A presi\u00f3n por cada confederaci\u00f3n por ter m\u00e1is prazas tam\u00e9n acostuma ser bastante com\u00fan.\nAs eliminatorias poden comezar tres anos antes da fase final, e duran un pouco m\u00e1is de dous anos. O formato de cada eliminatoria difire de acordo con cada confederaci\u00f3n. Normalmente unha ou d\u00faas prazas son reservadas para os ga\u00f1adores de \"play-offs\" intercontinentais. Por exemplo, o campi\u00f3n da eliminatoria da |Ocean\u00eda e o quinto colocado da Am\u00e9rica do Sur disputaran un \"play-off\" para decidir quen ficar\u00eda coa praza da fase final 2006.\nDende o mundial de 1938 ata o mundial 2002, o campi\u00f3n era automaticamente clasificado para a pr\u00f3xima Copa, sen precisar pasar polas eliminatorias das s\u00faas confederaci\u00f3ns. Por\u00e9n, a partir da edici\u00f3n de 2002 o campi\u00f3n \u00e9 obrigado a clasificarse normalmente como calquera outra selecci\u00f3n. O Brasil, vencedor en 2002, foi o primeiro campi\u00f3n a ter que disputar unha eliminatoria para a Copa seguinte.\nA selecci\u00f3n do pa\u00eds anfitri\u00f3n queda exenta igualmente da disputa destas eliminatorias. No mundial de 2002, as selecci\u00f3ns de Corea do Sur e Xap\u00f3n foron clasificadas directamente.\nFase final.\nA fase final do torneo ten 32 selecci\u00f3ns competindo por un mes no pa\u00eds anfitri\u00f3n. A fase final \u00e9 dividida en d\u00faas fases: a fase de grupos e a fase de eliminatorias.\nNa primeira fase (grupos) as selecci\u00f3ns son colocadas en oito grupos de catro participantes. Oito selecci\u00f3ns son cabeza de serie de cada grupo (as selecci\u00f3ns consideradas m\u00e1is fortes) e as outras son sorteadas. Desde 1998 o sorteo \u00e9 feito evitando que m\u00e1is d\u00faas selecci\u00f3ns europeas e m\u00e1is dunha selecci\u00f3n da mesma confederaci\u00f3n fiquen no mesmo grupo. Na fase de grupos cada selecci\u00f3n xoga unha partida contra as selecci\u00f3ns de seu grupo, e as d\u00faas que m\u00e1is puntuaran se clasifican para a fase de eliminatoria. Desde 1994 a vitoria nun partido vale tres puntos, o empate un e a derrota ning\u00fan. Antes, cada vitoria val\u00eda dous puntos.\nA fase seguinte \u00e9 unha fase de eliminaci\u00f3n r\u00e1pida. Cada selecci\u00f3n xoga unicamente un partido en cada divisi\u00f3n da fase (oitavos de final, cuartos de final, semi-final e final) e o vencedor pasa para a pr\u00f3xima eliminatoria. En caso de empate no tempo normal o xogo \u00e9 levado para a pr\u00f3rroga e en caso de empate da mesma hai a disputa de penaltis. As d\u00faas selecci\u00f3ns eliminadas da semi-final fan un partido antes da final para decidir o terceiro e cuarto lugar.\nSelecci\u00f3n das sedes.\nNas primeiras edici\u00f3ns as sedes era foron escollidas en encontros nos congresos da FIFA. As designaci\u00f3ns eran sempre pol\u00e9micas debido \u00e1 longa viaxe da Am\u00e9rica do Sur a Europa (e viceversa), as d\u00faas grandes potencias futbol\u00edsticas da \u00e9poca (e a\u00ednda hoxe). A decisi\u00f3n da primeira Copa de ser no Uruguai, por exemplo, levou a participaci\u00f3n de soamente catro selecci\u00f3ns europeas. As d\u00faas Copas seguintes foron na Europa. A decisi\u00f3n de designa-la sede de Francia fora outra grande pol\u00e9mica, xa que os pa\u00edses americanos desexaban un sistema rotativo de sedes. Ou sexa, unha edici\u00f3n na Europa e a seguinte na Am\u00e9rica do Sur. Como o de 1934 fora na Italia, a sede da edici\u00f3n de 1938 ter\u00eda que ser teoricamente na Am\u00e9rica do Sur, o que de feito non ocorreu. Iso fixo que tanto o Uruguai e a Arxentina boicoteasen o torneo. \nDespois da segunda guerra mundial para evitar calquera tipo de boicot ou controversia a FIFA adoptou a rotaci\u00f3n das sedes entre Am\u00e9rica e Europa, que foi usado ata o 1998. A edici\u00f3n de 2002, que tivo como sede tanto Xap\u00f3n como Corea do Sur foi a primeira sede fora deses dous continentes. Xa a edici\u00f3n de 2010 ser\u00e1 a primeira na \u00c1frica, en Sur\u00e1frica.\nEn 2003 foi decidido que no 2014 ser\u00e1 na Am\u00e9rica Latina. Ning\u00fan pa\u00eds a non se-lo Brasil manifestou interese pola candidatura. O pa\u00eds, de feito, foi sinalado por moitos veci\u00f1os continentais como a \u00fanica opci\u00f3n viable para a sede do torneo no continente.\nO sistema de elecci\u00f3n da sede evolucionou ao longo dos tempos, sendo hoxe escollido polo comit\u00e9 executivo da FIFA, seis anos antes da Copa.\nCobertura dos medios de comunicaci\u00f3n.\nA primeira Copa do mundo a ser televisada foi a edici\u00f3n de 1954. Hoxe o evento \u00e9 a competici\u00f3n deportiva m\u00e1is seguida en todo o mundo, pasando os Xogos Ol\u00edmpicos.\nA audiencia total de 2002 foi estimada en 28.800 mill\u00f3ns de telespectadores, dos que 1.100 mill\u00f3ns presenciaron a final. O sorteo, que decidiu a distribuci\u00f3n das selecci\u00f3ns nos grupos, foi visto por m\u00e1is de 300 mill\u00f3ns de persoas.\nCada Copa do mundo ten como s\u00edmbolo unha mascota. \" Willie\" foi a primeira, en 1966. As mascotas de 2006 son \"Goleo\", un le\u00f3n, e \"Pille\", unha bola de f\u00fatbol.\nPrimeira participaci\u00f3n.\nEn cada Copa do mundo polo menos unha selecci\u00f3n participa na competici\u00f3n por primeira vez:\n(1): \n(2): \n(3): \n(4): \n(5): \n(6): \nMundiais.\n1 \"Non houbo disputa de terceiro lugar oficial na Copa do mundo de 1930; Os Estados Unidos e a Iugoslavia perderan nas semifinais.\"\n2 \"Non houbo unha final oficial na Copa do mundo de 1950. O torneo foi decidido nun grupo final disputado por catro selecci\u00f3ns. Con todo, a vitoria do Uruguai sobre o Brasil por 2 a 1 foi o partido decisivo e que colocou os uruguaios \u00e1 fronte en puntos e aseguroulles terminar por riba dos outros do grupo como campi\u00f3ns mundiais. Tampouco houbo disputa do terceiro e carto posto, e tam\u00e9n no \u00faltimo partido a vitoria da Suecia por 3 a 1 foi definitiva para acadar ese terceiro posto\"\nGoleadores.\nEn varias edici\u00f3ns.\nOs m\u00e1ximos goleadores das Copas do Mundo son:\n1 Hai discusi\u00f3ns en canto ao n\u00famero de goles que anotou o brasileiro Ademir en 1950, debido a falta de datos con respecto ao partido do cuadrangular final entre o Brasil e Espa\u00f1a (6:1). O primeiro gol fora considerado como autogol do defensa espa\u00f1ol Parra e o quinto gol brasileiro fora anotado por Jair. Por\u00e9n, a FIFA acreditou recentemente que ambos goles foran marcados por Ademir, o que o converte no goleador do Mundial de 1950 con 9 anotaci\u00f3ns.\nJairzinho (Brasil) fixo goles en t\u00f3dolos partidos que xogou a selecci\u00f3n brasileira en M\u00e9xico 1970.\nGhiggia (Uruguai) fixo goles en t\u00f3dolos partidos que xogou a selecci\u00f3n uruguaia no Brasil 1950.\nPara esta lista t\u00e9\u00f1ense en conta t\u00f3dolos goles convertidos polo xogador nas diferentes versi\u00f3ns da Copa do mundo en que participase, o m\u00e1ximo goleador nun so mundial \u00e9 o franc\u00e9s Just Fontaine ao anotar 13 goles en Suecia 1958.\nO gol n\u00famero dous mil na historia dos mundiais foi anotado polo sueco Marcus Allb\u00e4ck durante a Copa do mundo de 2006, nun enfrontamento ante Inglaterra o d\u00eda 20 de xu\u00f1o.\nNunha soa edici\u00f3n.\nO premio Bota de Ouro Adidas entr\u00e9gase dende 1982 ao m\u00e1ximo goleador de cada torneo. Os m\u00e1ximos goleadores de cada Copa do mundo dende 1930 aparecen na seguinte t\u00e1boa, desde 1982, os ga\u00f1adores reciben o trofeo da Bota de Ouro.\n1 Algunhas fontes aseguran que Nejedl\u00fd anotou cinco goles, o que o converter\u00eda no goleador exclusivo. Con todo, a FIFA considera que anotou so catro goles.\nT\u00e1boa estat\u00edstica de fases finais.\nA t\u00e1boa estat\u00edstica dos Mundiais de F\u00fatbol presenta os datos das 75 selecci\u00f3ns nacionais de f\u00fatbol que participaron nas 18 Copas do mundo realizadas pola FIFA, entre 1930 e 2006.\nEsta t\u00e1boa ordena \u00e1s selecci\u00f3ns asign\u00e1ndolles unha posici\u00f3n xeral base\u00e1ndose en tres criterios:\nXogadores galegos en fases finais.\nAs participaci\u00f3ns de xogadores galegos en fases finais dos Mundiais de F\u00fatbol resultan escasas e lim\u00edtanse case exclusivamente \u00e1s participaci\u00f3ns coa selecci\u00f3n espa\u00f1ola de f\u00fatbol.\nChegaron a vestir a camisola espa\u00f1ola na Copa do Mundo un total de dez xogadores. A primeira destas participaci\u00f3ns produciuse no Mundial de Italia de 1934 edici\u00f3n na que Chacho interveu nun encontro. Haber\u00eda que agardar ata o Mundial de Chile de 1962 para encontr\u00e1rmonos con novas participaci\u00f3ns galegas, sendo Luis Su\u00e1rez titular en dous xogos e noutro Reija. Catro anos m\u00e1is tarde, no Mundial de Inglaterra de 1966, produciuse a maior participaci\u00f3n ata agora de xogadores galegos coa selecci\u00f3n espa\u00f1ola, con cinco xogadores que participaron nun total de tres xogos. No primeiro deles participou Luis Su\u00e1rez e Ufarte (nado en Pontevedra, mais viviu de novo no Brasil, pa\u00eds onde se iniciou no f\u00fatbol), no segundo repetiu Su\u00e1rez xunto con Reija e Amancio e xa por fin, no terceiro dos encontros, repetiron Reija e Amancio, e un\u00eduselles Marcelino.\nDoce anos m\u00e1is tarde, no Mundial da Arxentina de 1978, Miguel \u00c1ngel foi o porteiro titular de Espa\u00f1a. No Mundial de M\u00e9xico de 1986 participou Tom\u00e1s Re\u00f1ones e en 1994 no Mundial dos Estados Unidos foi Xurxo Otero o que xogou coas cores espa\u00f1olas. No Mundial de Alema\u00f1a de 2006 Michel Salgado converteuse no d\u00e9cimo galego en participar como xogador nunha Copa do Mundo de f\u00fatbol coa selecci\u00f3n espa\u00f1ola.\nAdemais destes xogadores Acu\u00f1a e Jim\u00e9nez foran convocados para o Mundial do Brasil de 1950 e o de Espa\u00f1a de 1982 respectivamente, se ben ning\u00fan deles chegou a participar en ning\u00fan xogo.\nA \u00fanica participaci\u00f3n dun galego nunha fase final do Mundial cunha selecci\u00f3n que non fora a espa\u00f1ola \u00e9 a de Ricardo Cabanas (galego de orixe mais de nacionalidade su\u00edza), quen conseguiu chegar aos oitavos de final coa selecci\u00f3n su\u00edza no Mundial de Alema\u00f1a de 2006. De orixe galega, reco\u00f1ecida en diversas entrevistas de prensa deportiva , Ricardo Rodr\u00edguez, participou na edici\u00f3n do Mundial do Brasil superando a s\u00faa selecci\u00f3n a fase de grupos.\nComo adestrador Luis Su\u00e1rez dirixiu \u00e1 selecci\u00f3n espa\u00f1ola de f\u00fatbol no Mundial de Italia de 1990."}
{"id": "4556", "revid": "98629", "url": "https://gl.wikipedia.org/wiki?curid=4556", "title": "Positivismo", "text": "O positivismo (a partir de \"positivo\", do lat\u00edn\u00a0\"positivus \u2013a \u2013um\"\u00a0\u2018certo\u2019, \u2018convencional\u2019 e parece que entrou dende o franc\u00e9s) \u00e9 unha corrente filos\u00f3fica caracterizada por adoptar, en xeral,unha actitude cientificista e antimetaf\u00edsica, confiando plenamente na humanidade e no seu progreso indefinido. Este punto de vista proclama exclusivamente a lexitimidade e validez do co\u00f1ecemento proporcionado polas ciencias emp\u00edricas. Por iso consid\u00e9rase que a filosof\u00eda tradicional, entendida principalmente como metaf\u00edsica ou co\u00f1ecemento especulativo sen necesidade de comprobaci\u00f3n emp\u00edrica, debe substitu\u00edrse por outra que te\u00f1a como \u00fanico obxectivo entender a natureza e os m\u00e9todos das ciencias, fundamentalmente as ciencias da natureza (astronom\u00eda, f\u00edsica, qu\u00edmica e biolox\u00eda). O positivismo enl\u00e1zase habitualmente cunha ontolox\u00eda materialista.\nHistoria e caracter\u00edsticas.\nHistoricamente a filosof\u00eda positivista xorde no s\u00e9culo XIX, sendo os seus m\u00e1ximos expo\u00f1entes Augusto Comte (1798-1857) e Ernst Mach (1838-1916). O primeiro usou a palabra \"positivismo\", tomada do fil\u00f3sofo franc\u00e9s Saint-Simon (1760-1825), para designar o seu pensamento. As\u00ed mesmo, denominou \"estadio positivo\" \u00e1 etapa do progreso humano na que a ciencia conv\u00e9rtese na principal forza social, superando per\u00edodos anteriores de car\u00e1cter metaf\u00edsico e relixioso nos que dominaban as superstici\u00f3ns e as crenzas infundadas.\nCuriosamente, nos \u00faltimos escritos da s\u00faa vida, Comte deriva cara posturas sentimentalistas e irracionais elaborando unha Relixi\u00f3n da Humanidade, na que se render\u00eda culto \u00f3s grandes homes de ciencia, as\u00ed como a toda unha serie disparatada de personalidades moi variadas, entre as que incluso at\u00f3panse amigos persoais seus. Esta relixi\u00f3n positiva gozou dalgunha implantaci\u00f3n social en cidades como Londres, Par\u00eds e R\u00edo de Xaneiro.\nDe todas formas, a deriva relixiosa do positivismo non foi secundada por autores posteriores, por exemplo Mach, que se mantivo dentro das marxes dun cientificismo extremo. Baixo a influencia deste \u00faltimo e a do austr\u00edaco Ludwig Wittgenstein (1889-1951), o positivismo cientificista transformase no s\u00e9culo XX dando lugar \u00f3 neopositivismo. O manifesto fundacional deste publicouse en 1929 co nome de \"Wissenschaftliche Weltauffassung: Der Wiener Kreis\" (\"Concepci\u00f3n cient\u00edfica do mundo: C\u00edrculo de Viena\"). Este caracter\u00edzase por presentar un enfoque da metodolox\u00eda cient\u00edfica elaborado de forma precisa por medio da l\u00f3xica formal, as\u00ed como por intentar reducir toda investigaci\u00f3n cient\u00edfica \u00f3 m\u00e9todo e linguaxe da f\u00edsica (fisicalismo). A trav\u00e9s deste programa filos\u00f3fico e cient\u00edfico o neopositivismo contribu\u00edu a impulsar notablemente a filosof\u00eda da ciencia durante o s\u00e9culo XX.\nEn dereito, denom\u00ednase positivismo xur\u00eddico \u00e1 ciencia xur\u00eddica que s\u00f3 admite a existencia de leis positivas. Consisten unicamente en convenci\u00f3ns humanas exclu\u00edndo que haxa outras leis de maior rango, ben de car\u00e1cter natural ou ben de car\u00e1cter teol\u00f3xico.\nV\u00e9xase tam\u00e9n.\nBibliograf\u00eda.\nA. Comte, \"Cours de Philosophie positive\", 1830-1842 (Curso de filosof\u00eda positiva)\nE. Mach, \"Die Analyse der Empfindungen\", 1900 (An\u00e1lise das sensaci\u00f3ns)\nR. Carnap, \"Der Logische Aufbau der Welt\", 1928 (A construci\u00f3n l\u00f3xica do mundo)"}
{"id": "4557", "revid": "5863", "url": "https://gl.wikipedia.org/wiki?curid=4557", "title": "Auguste Comte", "text": "Isidore Marie Auguste Fran\u00e7ois Xavier Comte, co\u00f1ecido como Auguste Comte, nado en Montpellier o 19 de xaneiro de 1798 e finado en Par\u00eds o 5 de setembro de 1857, foi un pensador franc\u00e9s, considerado creador do positivismo e da disciplina da sociolox\u00eda, a\u00ednda que hai correntes sociol\u00f3xicas que s\u00f3 lle atrib\u00faen o p\u00f3rlle o nome.\nLegado.\nComte viu d\u00faas leis universais na actividade de todas as ciencias, a \"Lei dos tres estadios\" e a \"Lei enciclop\u00e9dica\". Combinando estas leis, Comte desenvolveu unha clasificaci\u00f3n sistem\u00e1tica e xer\u00e1rquica de todas as ciencias, inclusive a f\u00edsica inorg\u00e1nica (astronom\u00eda, xeolox\u00eda e qu\u00edmica) e a f\u00edsica org\u00e1nica (biolox\u00eda) e, por primeira vez, a f\u00edsica social posteriormente renomeada \"sociolox\u00eda\".\nEsta idea dunha ciencia especial centrada no social foi prominente no s\u00e9culo XIX e non unicamente para Comte. A ambici\u00f3n -alg\u00fans dir\u00edan grandiosidade- coa que Comte a concibiu foi, con todo, extraordinaria.\nComte viu esta nova ciencia, a sociolox\u00eda, como a \u00faltima e a m\u00e1is grande de todas a ciencias, unha ciencia que incluir\u00eda todas as ciencias as cales integrar\u00edan e relacionar\u00edan os seus achados nun todo cohesionado.\nA\u00ednda que foi influente durante a s\u00faa vida e durante alg\u00fan tempo despois, o traballo de Comte caeu rapidamente no descr\u00e9dito. Comte acu\u00f1o o termo \"sociolox\u00eda\" e consid\u00e9raselle o primeiro soci\u00f3logo moderno. A s\u00faa \u00e9nfase na interconectividade dos elementos sociais converteuno nun precursor do funcionalismo moderno. No entanto, con poucas excepci\u00f3ns, o seu traballo consid\u00e9rase hoxe en d\u00eda exc\u00e9ntrico e acient\u00edfico, e a s\u00faa gran visi\u00f3n da sociolox\u00eda como a ra\u00ed\u00f1a de todas as ciencias nunca chegou a callar.\nO pensamento de A. Comte.\nA filosof\u00eda de Comte entronca coa revolta moderna contra os antigos que iniciou Francis Bacon e estendeu L'encyclop\u00e9die francesa e que consistiu, a grandes li\u00f1as, na asunci\u00f3n da raz\u00f3n e a ciencia como \u00fanicas gu\u00edas da humanidade capaces de instaurar a orde social sen apelar a escurantismos teol\u00f3xicos ou metaf\u00edsicos.\nA evidente intenci\u00f3n de reforma social da s\u00faa filosof\u00eda adh\u00edrese, con todo, a unha postura conservadora e contrarrevolucionaria en claro enfrontamento coas propostas ilustradas de Voltaire e Rousseau.\nTomando como contexto a Revoluci\u00f3n Francesa, Comte acusa a estes dous autores de xerar utop\u00edas metaf\u00edsicas irresponsables e incapaces de outorgar unha orde social e moral \u00e1 humanidade.\nOs problemas sociais e morais han de ser analizados desde unha perspectiva cient\u00edfica positiva que se fundamente na observaci\u00f3n emp\u00edrica dos fen\u00f3menos e que permita descubrir e explicar o comportamento das cousas en termos de leis universais susceptibles de ser utilizadas en proveito da humanidade.\nComte afirma que unicamente a ciencia positiva ou positivismo poder\u00e1 achar as leis que gobernan non s\u00f3 a natureza, sen\u00f3n a nosa propia historia social, entendida como a sucesi\u00f3n e o progreso de determinados momentos hist\u00f3ricos chamados estados sociais.\nA lei dos tres estados e a idea de progreso.\nA humanidade no seu conxunto e o individuo como parte constitutiva, est\u00e1 determinado a pasar por tres estados sociais diferentes que se corresponden con distintos graos de desenvolvemento intelectual: o estado teol\u00f3xico ou ficticio, o estado metaf\u00edsico ou abstracto e o estado cient\u00edfico ou positivo.\nEste tr\u00e1nsito dun estado a outro constit\u00fae unha lei do progreso da sociedade, necesaria e universal porque emana da natureza propia do esp\u00edrito humano. Segundo a devandita lei, no estado teol\u00f3xico o home busca as causas \u00faltimas e explicativas da natureza en forzas sobrenaturais ou divinas, primeiro a trav\u00e9s do fetichismo e, m\u00e1is tarde, do polite\u00edsmo e o monote\u00edsmo. A este tipo de co\u00f1ecementos corresp\u00f3ndelle unha sociedade de tipo militar sustentada nas ideas de autoridade e xerarqu\u00eda.\nNo estado metaf\u00edsico cuesti\u00f3nase a racionalidade teol\u00f3xica e o sobrenatural \u00e9 substitu\u00eddo por entidades abstractas radicadas nas cousas mesmas (formas, esencias etc.) que explican o seu por que e determinan a s\u00faa natureza. A sociedade dos legistas \u00e9 propia este estado que \u00e9 considerado por Comte como unha \u00e9poca de tr\u00e1nsito entre a infancia do esp\u00edrito e a s\u00faa madurez, correspondente xa ao estado positivo. Neste estado o home non busca saber que son as cousas, sen\u00f3n que mediante a experiencia e a observaci\u00f3n trata de explicar como se comportan, describ\u00edndoas fenomenicamente e intentando deducir as s\u00faas leis xerais, \u00fatiles para prever, controlar e dominar a natureza (e a sociedade) en proveito da humanidade. A este estado de co\u00f1ecementos corresp\u00f3ndelle a sociedade industrial, capitaneada por cient\u00edficos e sabios expertos que asegurar\u00e1n a orde social.\nCaracter\u00edsticas da filosof\u00eda positiva.\nA filosof\u00eda positiva como tipo de co\u00f1ecemento propio do \u00faltimo estado da sociedade, def\u00ednese por oposici\u00f3n \u00e1 filosof\u00eda negativa e cr\u00edtica de Rousseau e Voltaire \u00e1 que Comte atrib\u00fae os males da anarqu\u00eda e a inseguridade social que caracterizan ao per\u00edodo post-revolucionario.\nO termo positivo fai referencia ao real, \u00e9 dicir, o fenom\u00e9nico dado ao suxeito. O real oponse a todo tipo de esencialismo, refugando a procura de propiedades ocultas caracter\u00edsticas dos primeiros estados.\nO positivo ten como caracter\u00edsticas o ser \u00fatil, certo, preciso, construtivo e relativo (non relativista) no sentido de non aceptar ning\u00fan absoluto."}
{"id": "4559", "revid": "98629", "url": "https://gl.wikipedia.org/wiki?curid=4559", "title": "Lenin", "text": "Vladimir Ilich Lenin (en ruso: \u0412\u043b\u0430\u0434\u0438\u043c\u0438\u0440 \u0418\u043b\u044c\u0438\u0447 \u041b\u0435\u043d\u0438\u043d; () nado Vladimir Ilich Ulianov, en ruso: \u0412\u043b\u0430\u0434\u0438\u043c\u0438\u0440 \u0418\u043b\u044c\u0438\u0447 \u0423\u043b\u044c\u044f\u043d\u043e\u0432), nado o 22 de abril de 1870 en Simbirsk e finado o 21 de xaneiro de 1924 en Moscova, foi un revolucionario comunista, pol\u00edtico e te\u00f3rico pol\u00edtico ruso que serviu como l\u00edder da R. S. S. F. de Rusia dende 1917 e de presidente do Consello de Ministros da Uni\u00f3n Sovi\u00e9tica dende 1922 at\u00e9 1924.\nNado no seo dunha adi\u00f1eirada familia de clase media en Simbirsk, Lenin adquiriu interese pola pol\u00edtica revolucionaria de esquerda logo da execuci\u00f3n do seu irm\u00e1n en 1887. Pouco despois ingresa na Universidade de Kaz\u00e1n, onde \u00e9 expulsado pola s\u00faa participaci\u00f3n en protestas antitsaristas, adicando os seguintes anos \u00e1 obtenci\u00f3n do t\u00edtulo en dereito e \u00e1 pol\u00edtica radical, adoptando as teses do marxismo. En 1893 mudouse \u00e1 daquela capital de Rusia San Petersburgo, onde continuou coa s\u00faa actividade pol\u00edtica, convert\u00e9ndose nunha figura importante dentro da Uni\u00f3n de Loita pola Emancipaci\u00f3n da Clase Obreira. Arrestado e exiliado a Siberia durante tres anos, consegue fuxir posteriormente cara a Europa occidental, vivindo en Alema\u00f1a, Inglaterra e Su\u00edza. Despois da Revoluci\u00f3n de Febreiro de 1917 na que foi derrocado o Tsar, e na que un goberno provisional asume o poder, decide regresar ao seu lar.\nComo l\u00edder da facci\u00f3n bolxevique do Partido Obreiro Socialdem\u00f3crata Ruso, tivo un papel principal na orquestraci\u00f3n da Revoluci\u00f3n de Outubro en 1917, que o levou ao derrocamento do goberno provisional ruso e o establecemento da Rep\u00fablica Socialista Sovi\u00e9tica Federativa de Rusia, o primeiro Estado constitucionalmente socialista do mundo. Inmediatamente despois, Lenin procede a aplicar as reformas socialistas, inclu\u00edndo a transferencia de propiedades e terras da coroa aos soviets de traballadores. Fronte \u00e1 ameaza da invasi\u00f3n alem\u00e1, argumentou que Rusia deb\u00eda asinar de inmediato un tratado de paz, o cal conduciu \u00e1 sa\u00edda dos rusos da primeira guerra mundial. En 1921 Lenin propuxo a Nova Pol\u00edtica Econ\u00f3mica, un sistema de capitalismo de Estado co que comezou o proceso de industrializaci\u00f3n e recuperaci\u00f3n da guerra civil rusa. En 1922, a R. S. S. F. de Rusia uniuse aos antigos territorios do Imperio Ruso formando a Uni\u00f3n Sovi\u00e9tica. A facci\u00f3n bolxevique converteuse m\u00e1is tarde no Partido Comunista da Uni\u00f3n Sovi\u00e9tica.\nComo pol\u00edtico, Lenin era un orador carism\u00e1tico e convincente. Como intelectual os seus amplos desenvolvementos te\u00f3ricos e filos\u00f3ficos do marxismo produciron o marxismo-leninismo, unha aplicaci\u00f3n pragm\u00e1tica rusa do marxismo que fai fincap\u00e9 no papel fundamental desempe\u00f1ado por unha vangarda pol\u00edtica comprometida e disciplinada no proceso revolucionario, defendendo a posibilidade dunha revoluci\u00f3n socialista nos pa\u00edses capitalistas menos desenvolvidos a trav\u00e9s dunha alianza do proletariado co campesi\u00f1ado rural. Lenin segue a ser hoxe en d\u00eda unha figura controvertible en todo o mundo. Os seus cr\u00edticos t\u00e1chano de ditador, tese contrarrestada polos seus partidarios aducindo as limitaci\u00f3ns do seu poder e consider\u00e1ndoo un heroe da clase obreira. Tivo ademais unha grande influencia no movemento marxista-leninista, que dende a s\u00faa morte evolucionou nunha gran variedade de escolas de pensamento como o estalinismo, o mao\u00edsmo ou o trotskismo.\nMocidade.\nInfancia (1870-1887).\nO pai de Lenin, Ilya Nikolayevich Ulyanov (1831-1886), foi o cuarto e derradeiro fillo dunha parella que viv\u00eda en Astrak\u00e1n. O pai de Ilya, un xastre pobre chamado Nikolai Vassilievich Ulyanov, era un servo de descendentes calmucos ou t\u00e1rtaros, antes de casar cunha moza calmuca analfabeta moito m\u00e1is nova chamada Anna Alexeevna Smirnova cando contaba con m\u00e1is de cincuenta anos. Ilya conseguiu fuxir da pobreza da s\u00faa familia grazas a s\u00faa admisi\u00f3n na Universidade de Kaz\u00e1n onde estudou matem\u00e1ticas e f\u00edsica, conseguindo posteriormente un emprego como mestre desas sinaturas no Instituto de Penza para a nobreza en 1854. Grazas a un amigo com\u00fan co\u00f1ecer\u00eda a unha muller chamada Mar\u00eda Alexandrovna Blank (1835-1916), da que namorar\u00eda e coa que acabar\u00eda casando no ver\u00e1n de 1863. Despois de nacer nunha contorna relativamente pr\u00f3spera, Mariya era filla dun m\u00e9dico xudeu ruso chamado Alexander Dmitrievich Blank e a s\u00faa esposa xermano-sueca, Anna Ivanovna Grosschopf. Exc\u00e9ntrico, o doutor Blank insistira en proporcionar aos seus fillos unha boa educaci\u00f3n, asegurando que Mariya aprendeu ingl\u00e9s e franc\u00e9s ademais de ruso e alem\u00e1n, estando ademais moi versada na literatura rusa. Pouco despois da s\u00faa voda Ilya obt\u00e9n traballo ensinando en Nizhny Novgorod, antes de ser nomeada para o cargo de director de escolas primarias do distrito de Simbirsk seis anos despois. Logo de cinco anos foi ascendida a Directora das escolas p\u00fablicas da provincia, supervisando a fundaci\u00f3n de m\u00e1is de 450 escolas como parte dos plans do goberno para a modernizaci\u00f3n. Como resultado diso foi galardoada coa Orde de San Vladimir e d\u00e1ndolle unha posici\u00f3n de nobre hereditario.\nA parella de clase media tivo dous fillos, Anna (nada en 1864) e Alexander (nado en 1868), antes do nacemento do seu terceiro, Vladimir \"Volodya\" Ilich (en ruso: \u0412\u043b\u0430\u0434\u0438\u043c\u0438\u0440 \u0418\u043b\u044c\u0438\u0447 \u0423\u043b\u044c\u044f\u043d\u043e\u0432) o 10 de abril de 1870, que ser\u00eda bautizado na pr\u00f3xima catedral de San Nicol\u00e1s de varios d\u00edas m\u00e1is tarde. A eles seguir\u00edanos outros tres irm\u00e1ns: Olga (1871), Dmitry (1874) e Mariya (1878). Outro irm\u00e1n, Nikolai, nacera en 1873 mais faleceu varios d\u00edas despois do nacemento. Ilya era membro devoto da Igrexa ortodoxa rusa e bautizou os seus fillos nela, a\u00ednda que a s\u00faa muller Mariya, de orixe luterana, era indiferente ao cristianismo, unha visi\u00f3n que influ\u00edu nas crenzas dos seus fillos. Politicamente, os dous pais eran mon\u00e1rquicos e conservadores liberais, comprometidos coa reforma emancipadora de 1861 introducida polo reformista tsar Alexandre II, coa esperanza de que Rusia progresase do mesmo xeito que a Europa occidental; evitaban ademais asociarse con radicais pol\u00edticos e non hai probas de que a polic\u00eda tsarista os puxera baixo a vixilancia de pensamento subversivo. T\u00f3dolos ver\u00e1ns sa\u00edan da s\u00faa casa na R\u00faa Moscova de Simbirsk e pasaban unhas vacaci\u00f3ns nunha casa rural se\u00f1orial en Kokushkino que compart\u00edan cos curm\u00e1ns da familia Veretennikov, familiares de Mariya. Entre os seus irm\u00e1ns, o m\u00e1is pr\u00f3ximo ao mozo Vladimir era a s\u00faa irm\u00e1 Olya, a quen a mi\u00fado mangoneaba, tendo un car\u00e1cter extremadamente competitivo; \u00e1s veces pod\u00eda ser destrutivo, mais polo xeral admit\u00eda o seu mal comportamento. Gran deportista, pasaba gran parte do seu tempo libre ao aire libre ou xogando ao xadrez. O seu pai insistiu en que adicase a s\u00faa vida ao estudo, o que o levou a sobresa\u00edr na escola, a Gimnazia Cl\u00e1sica de Simbirsk, unha instituci\u00f3n estritamente disciplinada e conservadora. Durante os seus anos de adolescencia, Vladimir ensinaba \u00e1 s\u00faa irm\u00e1 m\u00e1is vella na s\u00faa materia favorita, o lat\u00edn, dando ademais clases particulares a un estudante da minor\u00eda \u00e9tnica chuvaxe.\nIlia Ulyanov morreu dunha hemorraxia cerebral o 12 de xaneiro de 1886 cando Vladimir ti\u00f1a dezaseis anos de idade. A partir de a\u00ed o seu comportamento volveuse cada vez m\u00e1is err\u00e1tico e conflitivo, renunciando pouco despois \u00e1 s\u00faa crenza en Deus e consider\u00e1ndose ateo. Nese momento o irm\u00e1n m\u00e1is vello de Vladimir, Aleksandr Ulyanov, a quen cari\u00f1osamente co\u00f1ec\u00eda como Sacha, estudaba biolox\u00eda na Universidade de San Petersburgo sendo al\u00ed foi galardoado en 1885 cunha medalla de ouro pola s\u00faa disertaci\u00f3n, tralo cal foi electo na Sociedade Cient\u00edfico-Literaria de Universidade. Despois involucrouse na axitaci\u00f3n pol\u00edtica contra a monarqu\u00eda absoluta do reaccionario tsar Alexandre III, que gobernaba o Imperio ruso, lendo escritos de varios autores prohibidos de esquerda, entre eles Dmitri Pisarev, Nikolay Dobrolyubov, Nikolay Chernyshevsky e Karl Marx. Axudou tam\u00e9n a organizar protestas contra o goberno tsarista, un\u00edndose a un pequeno grupo de revolucionarios socialistas que estaban empe\u00f1ados en asasinar o tsar e, coa s\u00faa formaci\u00f3n cient\u00edfica, foi seleccionado para constru\u00edr unha bomba para o seu uso no complot. Antes de que tivesen oportunidade de levar a cabo o ataque, os conspiradores foron arrestados pola polic\u00eda e levados a xu\u00edzo. O 25 de abril de 1887, Sacha foi condenado \u00e1 morte na forca e o 8 de maio finalmente executado. A pesar da recente morte do seu pai e o seu irm\u00e1n Vladimir continuou cos seus estudos, sa\u00edu da escola cunha medalla de ouro polo seu desempe\u00f1o excepcional, e decidiu que quer\u00eda estudar Dereito na Universidade de Kaz\u00e1n.\nUniversidade (1887-1893).\nVladimir entra na Facultade de Dereito da Universidade de Kaz\u00e1n en agosto de 1887, mud\u00e1ndose a un apartamento na cidade ao cal chega en novembro a s\u00faa nai, que comezou a alugar a s\u00faa casa familiar de Simbirsk. Al\u00ed comezar\u00e1 a interesarse polas ideas radicais do seu irm\u00e1n falecido, estando particularmente interesado na novela de Nikolai Chernyshevsky \"Shto delat'?\" (do ruso: \"Que facer?\", 1863). Posteriormente comezar\u00eda a reunirse cunha c\u00e9lula secreta revolucionaria dirixida polo militante agrosocialista Lazar Bogoraz. Uniuse ao agora ilegal \"zemlyachestvo\" de Samara-Simbirsk onde foi elixido para ser o seu representante no consello secreto de zemlyachestvo universitarios, e empezou a asociarse con esquerdistas coa intenci\u00f3n de revivir o Partido Popular pola Liberdade (\"Narodnaya Volya\"), un grupo esquerdista militante responsable da morte do tsar Alexandre II. O 4 de decembro, participou nunha manifestaci\u00f3n para pedir a abolici\u00f3n do estatuto de 1884 e a relegalizaci\u00f3n das sociedades estudant\u00eds na que foi detido pola polic\u00eda xunto con outros cen manifestantes. Acusado de ser un dos xefes das protestas, foi expulsado da Universidade e o Ministerio do Interior ordenou que fose posto baixo vixilancia policial e foi exiliado \u00e1 leira da s\u00faa familia en Kokushkino. A partir de aqu\u00ed, adicouse \u00e1 voraz lectura de textos radicais, chegando a estar especialmente namorado da obra de Chernyshevsky. \u00c1 s\u00faa nai non lle gustaba o seu radicalismo e en setembro de 1888 persuadiuno para escribir ao Ministerio do Interior ped\u00edndolles que lle permitisen estudar nunha universidade estranxeira e, a\u00ednda que rexeitou a s\u00faa petici\u00f3n, permit\u00edronlle regresar a Kaz\u00e1n, onde se instalou no Pervaya Gora coa s\u00faa nai e o seu irm\u00e1n Dmitry.\nEn Kaz\u00e1n p\u00faxose en contacto co revolucionario M.P. Chetvergova, un\u00edndose ao seu secreto c\u00edrculo pol\u00edtico, pasando gran parte do seu tempo discutindo estratexias pol\u00edticas. Aqu\u00ed foi introducido \u00e1 teor\u00eda marxista a trav\u00e9s do estudo de Karl Marx da econom\u00eda capitalista: \"Das Kapital\" (do alem\u00e1n: \"O Capital\", 1867), un libro que exerceu unha grande influencia nel. A s\u00faa nai era cautelosa coas opini\u00f3ns pol\u00edticas do seu fillo, e mercou unha leira na vila de Alakaevka, no \u00d3blast de Samara, que se fixo famosa na obra do poeta Gleb Uspenski, do que Lenin era un grande afeccionado, coa esperanza de que Vladimir prestase atenci\u00f3n \u00e1 agricultura en lugar da pol\u00edtica. Al\u00ed comezou a estudar a vida dos campesi\u00f1os e a pobreza \u00e1 que se enfrontaban moitos deles, algo que m\u00e1is tarde exercer\u00eda unha grande influencia sobre a s\u00faa visi\u00f3n do mundo. Por\u00e9n, era impopular a nivel local e os campesi\u00f1os roubaban o seu equipo agr\u00edcola e gando, polo que a s\u00faa nai decidiu a vender a granxa. En setembro de 1889, os Ulyanov trasladanse a Samara para pasar o inverno, e al\u00ed Vladimir p\u00faxose en contacto con varios disidentes que foran exiliados polas s\u00faas opini\u00f3ns pol\u00edticas, un\u00edndose a un c\u00edrculo de debate dirixido por Alexei P. Sklyarenko. \u00c1 vez, tanto Vladimir como Sklyarenko adoptaron o marxismo, co propio Vladimir traducindo ao ruso a Marx e o \"Manifesto comunista\" (1848) de Friedrich Engels para o beneficio do seu c\u00edrculo. Comezou ademais a ler as obras do marxista ruso Georgi Plekhanov (1856-1918), un dos fundadores do movemento Repartici\u00f3n Negra, coincidindo no argumento de Plekhanov de que Rusia estaba, sen d\u00fabida, pasando do feudalismo ao capitalismo, e que unha an\u00e1lise marxista da sociedade rusa era polo tanto conveniente. Era cada vez m\u00e1is esc\u00e9ptico sobre a utilidade dos ataques militantes e asasinatos e argumentou en contra destas t\u00e1cticas nun debate en decembro de 1889 con M.V. Sabunaev, que estaba na zona tratando de recrutar membros para o Partido da Liberdade do Pobo. Con todo, a pesar de non estar de acordo nas s\u00faas t\u00e1cticas, fixo amigos entre Partido da Liberdade do Pobo, en particular, un home maior chamado Apollon Shukht, que m\u00e1is tarde lle pedir\u00eda a Vladimir a ser o padri\u00f1o da s\u00faa filla en 1893.\nEn maio de 1890, Mariya logrou convencer \u00e1s autoridades para que permitisen a Vladimir facer os seus exames externamente nunha universidade da s\u00faa elecci\u00f3n. As\u00ed pois escolleu a Universidade de San Petersburgo, onde aprobou e conseguiu o t\u00edtulo m\u00e1is alto da especialidade. Con todo, as celebraci\u00f3ns v\u00edronse embazadas cando a s\u00faa irm\u00e1 Olga infectouse coa febre tifoide e morreu. Vladimir permaneceu en Samara durante varios anos e, en xaneiro de 1892, conseguiu emprego como asistente legal dun tribunal rexional, obtendo pouco despois traballo co avogado local Andrei N. Khardin. Ocupado principalmente en disputas entre campesi\u00f1os e artes\u00e1ns, continuou adicando gran parte do seu tempo \u00e1 pol\u00edtica radical, permanecendo como membro activo do grupo de Skylarenko e formulando as s\u00faas propias ideas acerca da aplicabilidade do marxismo en Rusia. Inspirado polo traballo de Plekhanov, Vladimir comezou a recompilar datos sobre a sociedade rusa e as s\u00faas diferentes clases sociais, utiliz\u00e1ndoos para apoiar unha interpretaci\u00f3n marxista do desenvolvemento da sociedade. Coa esperanza de ser tomado en serio como un intelectual, en 1893 presentou un documento, \"Novos desenvolvementos econ\u00f3micos na vida campesi\u00f1a\", no xornal liberal \"Pensamento Ruso\", mais foi rexeitada; este documento non ver\u00eda finalmente a luz at\u00e9 1927. No outono de 1893 Vladimir escribiu \"Sobre o problema chamado mercado\", que foi o seu primeiro intento de revelar a verdadeira natureza capitalista da econom\u00eda campesi\u00f1a rusa.\nActividades revolucionarias.\nSan Petersburgo (1893-1895).\nNo outono de 1893, Vladimir trasladouse a San Petersburgo, daquela capital do Imperio Ruso, onde esta a comezar un proceso de industrializaci\u00f3n masiva. Primeiramente instalouse nun edificio de apartamentos na R\u00faa Sergievsky, no distrito Liteiny, antes mudarse ao n\u00famero 7 do Canell\u00f3n Kazachy, preto do Haymarket. Tomando traballo como asistente do avogado M.F. Volkenstein, uniuse a unha c\u00e9lula clandestina revolucionaria dirixida por S.I. Radchenko, cuxos membros eran principalmente estudantes de Instituto Tecnol\u00f3xico da cidade. Ao igual que Vladimir eran marxistas, e cham\u00e1banse a si mesmos os \"socialdem\u00f3cratas\" por mor do Partido Socialdem\u00f3crata de Alema\u00f1a, que nese momento era tam\u00e9n marxista. Impresionado polo seu amplo co\u00f1ecemento, d\u00e9ronlle a benvida e pronto se converteu nun importante membro do grupo. En xaneiro de 1894 debateu abertamente co co\u00f1ecido te\u00f3rico V.P. Vorontsov, autor do libro \"O destino do capitalismo en Rusia\" (1882), nunha reuni\u00f3n clandestina sobre a defensa do pensamento marxista dentro do movemento socialista revolucionario, onde o seu comportamento aberto foi notado por un esp\u00eda da polic\u00eda que estaba presente. Coa intenci\u00f3n de erixir un movemento marxista en Rusia, Vladimir contactou con Petr Bernardovich Struve, un enriquecido simpatizante do cal agardaba que axudase na extensi\u00f3n da publicaci\u00f3n da literatura marxista, e ademais alentou a fundaci\u00f3n de novas c\u00e9lulas revolucionarias nos principais centros industriais de Rusia. Tam\u00e9n se fixo amigo dun mozo xudeu ruso marxista chamado Julius Martov (1873-1923), quen animou os seus compa\u00f1eiros no grupo para adicasen menos tempo \u00e1 teorizaci\u00f3n intelectual e m\u00e1is tempo \u00e1 actividade revolucionaria.\nVladimir comezou unha relaci\u00f3n cunha compa\u00f1eira marxista, a mestra Nadezhda \"Nadya\" Krupskaia (1869-1939), quen lle presentara a varios traballadores socialistas. No outono de 1894, Vladimir era xa o l\u00edder dun c\u00edrculo de traballadores que se xuntaban os domingos durante d\u00faas horas para discutir ideas revolucionarias socialistas, cos cales utilizaba un pseud\u00f3nimo, Nikolai Petrovich, a pesar de que cari\u00f1osamente se refer\u00edan a el como \"Starik\" (vello) por mor da s\u00faa aparencia. Isto e outras acci\u00f3ns dev\u00edanse a que era moi meticuloso para cubrir as s\u00faas pegadas, xa que a polic\u00eda ti\u00f1a moitos esp\u00edas que trataban de infiltrarse no movemento revolucionario. Na \u00e9poca tam\u00e9n escribiu o seu primeiro tratado pol\u00edtico: \"Quen son os \"amigos do Pobo\" e como loitan os socialdem\u00f3cratas\", baseado en gran parte nas s\u00faas experiencias en Samara, sendo preto de 200 exemplares impresos e distribu\u00eddos ilegalmente. A\u00ednda que tomou ideas doutros, Lenin e os socialdem\u00f3cratas chocaban coas ideas do Partido Social-Revolucionario (SR), que segu\u00eda exemplo do xa defunto Partido Popular pola Liberdade. Promocionando unha plataforma agraria socialista, o SR fac\u00eda fincap\u00e9 no papel do campesi\u00f1o como revolucionario, destacando o feito de que en 1881 hab\u00eda 75 mill\u00f3ns de campesi\u00f1os e tan s\u00f3 un mill\u00f3n do proletariado urbano. Pola contra, os marxistas cr\u00edan que a motivaci\u00f3n principal da clase campesi\u00f1a era ser dono da s\u00faa propia terra, e que eran polo tanto capitalistas, non socialistas; en cambio, viron o proletariado como a forza revolucionaria que traer\u00eda o socialismo. Vladimir, con todo, conserva influencias do pensamento de militante agrariosocialista de P\u00ebtr Tkach\u00ebvi (1844-1886).\nVladimir agardaba promover unha boa relaci\u00f3n entre o seu movemento socialdem\u00f3crata e o Grupo para a Emancipaci\u00f3n do Traballo, unha organizaci\u00f3n fundada en Xenebra (Su\u00edza) por Pleckhanov e outros emigrados marxistas rusos en 1883. E.I. Sponti e el mesmo foron seleccionados para viaxar a Su\u00edza para reunirse con Pleckhanov, que a\u00ednda que xeralmente apoiaba os movementos socialdem\u00f3cratas critic\u00e1baos por ignorar o papel que a burgues\u00eda poder\u00eda desempe\u00f1ar na revoluci\u00f3n antitsarista. Viaxando a Z\u00faric, Vladimir co\u00f1eceu e estableceu amizade con Pavel Axelrod, outro membro do Grupo para a Emancipaci\u00f3n do Traballo. Partindo de Par\u00eds (Francia) reuniuse con Paul Lafargue e realizou unha investigaci\u00f3n na Comuna de Par\u00eds de 1871, v\u00e9ndoa como un prototipo para un goberno proletario. Financiado pola s\u00faa nai, regresou a Su\u00edza para permanecer nun \"spa\" antes de viaxar a Berl\u00edn (Alema\u00f1a), al\u00ed reuniuse con Wilhelm Liebknecht e estudou durante seis semanas na Staatsbibliothek. Regresou a Rusia cun cargamento ilegal de literatura revolucionaria, e viaxou por varias cidades, chegando a ser consciente de que estaba a ser controlado pola polic\u00eda. Coincidindo cunha serie de folgas en San Petersburgo, centradas na f\u00e1brica t\u00e9xtil Thornton en 1895, distribu\u00edu literatura marxista entre traballadores, ademais de implicarse na produci\u00f3n dun bolet\u00edn informativo: \"A causa dos traballadores\". Por\u00e9n, tanto el como outros corenta activistas foron detidos a noite antes da publicaci\u00f3n do primeiro n\u00famero e acusados de cometer actividades sediciosas.\nExilio siberiano (1895-1900).\nEncarcerado no Centro de Detenci\u00f3n preliminar na r\u00faa Shpalernaya, durante o interrogatorio inicial neg\u00f3uselle a Vladimir representaci\u00f3n legal, polo que negou t\u00f3dolos cargos que a polic\u00eda trouxo na s\u00faa contra. A s\u00faa familia xuntouse ao redor para axudalo, pero neg\u00f3uselle a liberdade baixo fianza, polo que tivo que permanecer encarcerado durante un ano antes da sentenza. Os seus compa\u00f1eiros revolucionarios foron capaces de pasar de contrabando mensaxes nel, mentres que ideou un c\u00f3digo para xogar ao xadrez co recluso na s\u00faa cela veci\u00f1a. Pasou gran parte do seu tempo a escribir, centr\u00e1ndose no papel da clase obreira no que el cr\u00eda que era a revoluci\u00f3n que se aveci\u00f1aba; cr\u00eda de que o desenvolvemento do capitalismo industrial levara a un gran n\u00famero de campesi\u00f1os a trasladarse \u00e1s cidades onde se converteron proletariado, e argumentou que se desenvolver\u00eda eventualmente a conciencia de clase, levando o proletariado a levantarse nunha revoluci\u00f3n violenta contra a aristocracia e a burgues\u00eda que os oprim\u00eda. En xullo de 1896 terminou: \"Proxecto e explicaci\u00f3n dun programa para o Partido Socialdem\u00f3crata\", e comezou a traballar no seu libro \"O desenvolvemento do capitalismo en Rusia\".\nXunto coa maior\u00eda dos seus compa\u00f1eiros, Vladimir Ulyanov foi condenado sen xu\u00edzo a tres anos de exilio en Siberia Oriental. En febreiro de 1897, tendo un par de d\u00edas en San Petersburgo para p\u00f3r os seus asuntos en orde antes de ser enviado ao leste, usounos como unha oportunidade para reunirse con compa\u00f1eiros revolucionarios. Mentres estaba encarcerado, o movemento socialdem\u00f3crata pasou denominarse Uni\u00f3n de Loita pola Emancipaci\u00f3n da Clase Obreira. Nela, con moitos dos seus l\u00edderes intelectuais encarcerados, os traballadores tomaron alg\u00fans altos cargos, o que provocou divisi\u00f3ns na organizaci\u00f3n e un cauto apoio de Vladimir. Nos anos 1896 e 1897, as folgas golpean San Petersburgo nun intento por reducir a xornada de traballo de doce ou trece horas a dez e media, e a\u00ednda que os marxistas non eran responsables da s\u00faa organizaci\u00f3n, axudaron a organizar os propios folguistas. Crendo que as s\u00faas predici\u00f3ns con respecto \u00e1 conciencia de clase est\u00e1banse a facer realidade, Vladimir estaba descontento por non poder estar precisamente nese per\u00edodo crucial. O goberno tsarista fixo uso dunha ampla rede de campos de concentraci\u00f3n e de exilio na periferia do seu imperio para facer fronte aos disidentes e criminais, en 1897 hab\u00eda 300.000 cidad\u00e1ns rusos nestes campos, e Vladimir era un deles. Vladimir obtivo permiso para facer o seu propio cami\u00f1o cara ao leste de Siberia sen escolta, a viaxe levoulle once semanas, e durante gran parte dela que estivo acompa\u00f1ado pola s\u00faa nai e irm\u00e1s. Considerado como unha ameaza menor, Vladimir foi desterrado \u00e1 localidade de Shushenskoye no Distrito de Minusinsky, un asentamento que Vladimir describiu como \"non un mal lugar\". Alugaba unha habitaci\u00f3n na cabana dun campesi\u00f1o baixo constante vixilancia policial, mais mantivo un gran n\u00famero de correspondencias con outros subversivos, moitos dos cales de feito foron visitalo.\nEn maio de 1898, a compa\u00f1eira de Vladimir, Nadya, \u00faneselle no exilio despois de ser detida en agosto de 1896 por organizar unha folga. A pesar de que foi enviada inicialmente a Ufa, logrou convencer \u00e1s autoridades para que lle permitisen ir a Shushenskoye, alegando que ela e Vladimir foron prometidos, casando posteriormente o 10 de xullo de 1898. Instalados na vida familiar coa nai vi\u00fava de Nadya Elizaveta Vasilyevna, a parella comezou a traducir \"A historia do sindicalismo\" (\"The History of Trade Unionism\", 1894) de Sidney e Beatrice Webb ao ruso, un posto de traballo que lles conseguiu Struve. A parella ti\u00f1a ga\u00f1as de estar ao corrente das novidades dentro do movemento marxista alem\u00e1n, que recibira un apoio electoral significativo a trav\u00e9s do Partido Socialdem\u00f3crata (SDP). Con todo, en Alema\u00f1a produciuse unha divisi\u00f3n ideol\u00f3xica, con revisionistas como Eduard Bernstein que avogaban por unha v\u00eda pac\u00edfica e electoral ao socialismo, algo que entraba en conflito coa idea marxista ortodoxa que avoga por unha revoluci\u00f3n do proletariado. Vladimir permaneceu leal a esta \u00faltima idea e escribiu \"Unha protesta por socialdem\u00f3cratas rusos\", atacando os argumentos revisionistas. Vladimir, esta vez utilizando diversos pseud\u00f3nimos, tam\u00e9n terminou de escribir \"O desenvolvemento do capitalismo en Rusia\" (\u0420\u0430\u0437\u0432\u0438\u0442\u0438\u0435 \u043a\u0430\u043f\u0438\u0442\u0430\u043b\u0438\u0437\u043c\u0430 \u0432 \u0420\u043e\u0441\u0441\u0438\u0438, 1899), o seu libro m\u00e1is longo at\u00e9 esa data, que ofrec\u00eda un ben documentado e pol\u00e9mico ataque aos social-revolucionarios e as s\u00faas crenzas, co argumento de que o capitalismo xa se estaba estabelecendo no campo ruso, apoiando as\u00ed unha an\u00e1lise marxista do desenvolvemento econ\u00f3mico de Rusia. Publicado baixo o pseud\u00f3nimo de \"Vladimir Ilin\", que m\u00e1is tarde ser\u00eda descrito polo bi\u00f3grafo de Lenin, Robert Service, como \"un \"tour de force\"\". Con todo, recibiu principalmente cr\u00edticas negativas.\nM\u00fanic, Londres e Xenebra (1900-1905).\nAcabados os seus tres anos de exilio, a Vladimir prohib\u00eduselle regresar a San Petersburgo, polo que se asentou en febreiro de 1900 en Pskov, unha pequena cidade a d\u00faas horas de viaxe en tren dende a capital. Por\u00e9n, a s\u00faa esposa, que non cumprira a totalidade da s\u00faa condena, mant\u00edvose no exilio en Ufa onde caeu enferma. Coa intenci\u00f3n de fundar un xornal a trav\u00e9s da cal pod\u00eda defender as s\u00faas posici\u00f3ns contra os revisionistas marxistas, o Partido Social-Revolucionario e o goberno, Vladimir e Struve comezaron a recadar fondos para a publicaci\u00f3n de Iskra (do ruso: \"A Fa\u00edsca\"), un novo \u00f3rgano do movemento marxista ruso, que agora faise chamar Partido Obreiro Socialdem\u00f3crata Ruso (POSDR). Despois de visitar \u00e1 s\u00faa esposa en Ufa, o 29 de xullo de 1900 partiu dende Rusia cara a Europa occidental. En Su\u00edza e Alema\u00f1a mantivo conversaci\u00f3ns con veteranos marxistas como Axelrod, Plekhanov e Potresov e deu conferencias sobre a situaci\u00f3n en Rusia. O 24 de agosto de 1900, celebrouse unha conferencia de marxistas rusos na cidade su\u00edza de Corsier (cant\u00f3n de Xenebra) para discutir sobre desenvolvemento de Iskra, mais tanto Potresov como Vladimir quedaron impactados pola natureza controladora de Plekhanov, especialmente cando lle deu un arrebato antisemita, polo que perderon todo o respecto que lle ti\u00f1an ao \"pai do marxismo ruso\", un home ao que sempre admiraran. Finalmente, acordouse que o xornal se producise en M\u00fanic, onde ser\u00eda m\u00e1is dif\u00edcil para Plekhanov, que viv\u00eda en Su\u00edza, controlalo. Vladimir trasladouse \u00e1 cidade b\u00e1vara en setembro de 1900. A primeira edici\u00f3n foi impresa na v\u00e9spera do Nadal, e conti\u00f1a un artigo escrito por Vladimir denunciando a intervenci\u00f3n europea no Levantamento dos b\u00f3xers. Unha segunda publicaci\u00f3n do POSDR, titulada Zarya (\"Amencer\"), apareceu en marzo de 1901 e durar\u00eda catro n\u00fameros, mais Iskra ti\u00f1a moito m\u00e1is \u00e9xito; introduc\u00edase de contrabando e distribu\u00edase ilegalmente en Rusia, convert\u00e9ndose na publicaci\u00f3n clandestina rusa con m\u00e1is \u00e9xito durante cincuenta anos. Conti\u00f1a achegas de figuras como a polaca Rosa Luxemburg, o checo-xermano Karl Kautsky e un mozo marxista ucra\u00edno, Lev Trotski, quen se converteu nun colaborador habitual desde o outono de 1902.\nVladimir Ulianov adoptou o nome de guerra de \"Lenin\" en decembro de 1901, seguramente tomando como base ao r\u00edo Lena, co que imitaba a forma en que Plekhanov adoptara o pseud\u00f3nimo de \"Volgin\" por mor do Volga. En 1902, publicou un panfleto pol\u00edtico \"Que facer?\" (\u0427\u0442\u043e \u0434\u0435\u043b\u0430\u0442\u044c?) (nome influ\u00eddo pola novela de Chernyshevsky) baixo este nove pseud\u00f3nimo. Foi a s\u00faa publicaci\u00f3n m\u00e1is influente at\u00e9 a data, onde trataba as s\u00faas ideas sobre a necesidade de formar un partido de vangarda que liderara \u00e1s clases traballadoras \u00e1 revoluci\u00f3n. Cando a s\u00faa esposa terminou a s\u00faa condena no exilio, sa\u00edu tam\u00e9n de Rusia cara a M\u00fanic, onde a parella volveuse a reunir. Nadya converteuse na s\u00faa secretaria persoal, axud\u00e1ndolle na produci\u00f3n de Iskra. Xuntos continuaron a s\u00faa axitaci\u00f3n pol\u00edtica, con Lenin escribindo artigos adicionais para a redacci\u00f3n de Iskra e o programa para o POSDR, atacando os disidentes ideol\u00f3xicos e cr\u00edticos externos. A pesar de seguir sendo un marxista ortodoxo, comeza a aceptar puntos de vista do Partido Social-Revolucionario sobre o poder revolucionario do campesi\u00f1ado ruso, escribindo un panfleto en Xenebra en 1903 titulado \"Para os pobres da vila\", no que trataba de convertelos \u00e1 causa marxista.\nEn 1903, Lenin asistiu ao Segundo Congreso do Partido Obreiro Socialdem\u00f3crata Ruso que inicialmente se reuniu en Bruxelas antes de trasladarse a Londres. Al\u00ed produciuse unha fractura ideol\u00f3xica dentro do partido entre a facci\u00f3n bolxevique, dirixida por Lenin, e a facci\u00f3n menxevique, dirixida por Martov. Estes termos \"bolxevique\" (do ruso: \"bol'shinstvo\", que significa \"maior\u00eda\") e \"menxevique\" (do ruso: \"menshinstvo\", que significa \"minor\u00eda\") der\u00edvanse da estreita vitoria electoral dos bolxeviques fronte menxeviques no consello editorial do xornal do partido, e para o liderado do comit\u00e9 central. A ruptura tivo a s\u00faa orixe en parte no libro de Lenin \"Que hai que facer?\" (1902), o cal propo\u00f1\u00eda unha organizaci\u00f3n de partido m\u00e1is pequena de revolucionarios profesionais, con Iskra como principal cabeceira ideol\u00f3xica. Outra cuesti\u00f3n que dividiu \u00e1s d\u00faas facci\u00f3ns foi o apoio de Lenin da alianza obreiro-campesi\u00f1a para derrocar o r\u00e9xime tsarista, en contraposici\u00f3n co apoio menxevique a unha alianza entre a clase obreira e a burgues\u00eda liberal para acadar o mesmo obxectivo. Unha pequena terceira facci\u00f3n, liderada por Trotski, abrazaba a idea de que a clase obreira era o \u00fanico instrumento de cambio revolucionario e que non necesitaba axuda nin dos campesi\u00f1os nin da clase media.\nA Revoluci\u00f3n de 1905 (1905-1907).\nEn novembro de 1905, Lenin regresou a Rusia para apoiar \u00e1 Revoluci\u00f3n Rusa de 1905. En 1906 foi elixido membro do Presidium do Partido Obreiro Socialdem\u00f3crata Ruso. Ese mesmo ano estivo viaxando entre Finlandia e Rusia, mais volveu ao seu exilio en decembro de 1907 trala vitoria tsarista na revoluci\u00f3n e despois do esc\u00e1ndalo do roubo do banco de Tiflis. At\u00e9 as Revoluci\u00f3ns de Febreiro e Outubro de 1917, viviu en Europa occidental, onde, a pesar da pobreza relativa, desenvolveu un marxismo leninista-urbano adaptado \u00e1 Rusia agraria, revertendo as prescrici\u00f3ns econ\u00f3mico-pol\u00edticas de Karl Marx para permitir unha revoluci\u00f3n din\u00e1mica dirixida por un partido de vangarda de revolucionarios profesionais.\nRetorno ao exilio (1907-1917).\nEn 1909, para eliminar a ambig\u00fcidades sobre as d\u00fabidas filos\u00f3ficas sobre o axeitado curso pr\u00e1ctico dunha revoluci\u00f3n socialista, Lenin publicou \"Materialismo e empiriocriticismo\" (1909), convert\u00e9ndose na base filos\u00f3fica do marxismo-leninismo. Ao longo exilio, Lenin viaxou por toda Europa participando en actividades socialistas, como a Conferencia do Partido en Praga de 1912. Cando Inessa Armand deixou de Rusia para ir a Par\u00eds, co\u00f1eceu a Lenin e outros bolxeviques exiliados. Corre o rumor de que ela foi unha amante de Lenin, por\u00e9n o historiador Neil Harding sinala que existe un \"escaso stock de probas... a\u00ednda non temos probas de que foran sexualmente \u00edntimos\".\nEn 1914, cando comezou a primeira guerra mundial (1914-1918), a maior\u00eda dos grandes partidos socialdem\u00f3cratas de Europa apoiaron os esforzos dos seus pa\u00edses na guerra. Os votos que autorizaban a guerra socialdem\u00f3cratas fixeron que Lenin romperse ligaz\u00f3ns coa Segunda Internacional (1889-1916). As\u00ed que, op\u00faxose \u00e1 primeira guerra mundial xa cr\u00eda que os campesi\u00f1os e os traballadores deb\u00edan loitar a \"guerra imperialista\" da burgues\u00eda, que deber\u00eda ser transformada nunha guerra civil internacional entre as clases. A visi\u00f3n de Lenin da guerra p\u00f3dese resumir nunha carta que escribiu ao poeta roman\u00e9s Valeriu Marcu en 1917:\nA principios da guerra, os austr\u00edacos detiv\u00e9rono durante un breve per\u00edodo de tempo en Poronin (actual sur de Polonia), a s\u00faa cidade de residencia. O 5 de setembro de 1914 Lenin trasladouse \u00e1 neutral Su\u00edza, residindo primeiro en Berna e logo en Z\u00faric. En 1915 na Conferencia de Zimmerwald contra a guerra, liderou \u00e1 minor\u00eda da esquerda de Zimmerwald, que non logrou, en contra da maior\u00eda dos pacifistas, conseguir a adopci\u00f3n da proposta de Lenin de transformar a guerra imperialista nunha guerra de clases. Na seguinte conferencia (do 24 ao 30 de abril de 1916), en Kiental, Lenin e a Esquerda de Zimmerwald presentaron unha resoluci\u00f3n semellante, mais a conferencia s\u00f3 acordou un manifesto de compromiso.\nNa primavera de 1916 en Z\u00faric, Lenin escribiu \"O imperialismo, fase superior do capitalismo\" (1916). Nesta obra de Lenin sintetizou traballos anteriores sobre o tema de Karl Kautsky, John A. Hobson (\"Imperialismo: un estudo\", 1902) e Rudolf Hilferding (\"Das Finanzkapital\", 1910), e aplicounas \u00e1s novas circunstancias da primeira guerra mundial que se libraba entre os Imperios Alem\u00e1n e Brit\u00e1nico, o cales exemplificaban a competencia imperial capitalista, a tese do seu libro. Nesta tese post\u00falase que a fusi\u00f3n dos bancos e as industrias dar\u00edan lugar ao capital financeiro, o c\u00e9nit do capitalismo. \u00c9 dicir, na procura de maiores beneficios dos que mercado pode ofrecer, as compa\u00f1\u00edas exportar\u00edan capital, o que \u00e1 s\u00faa vez, conducir\u00eda \u00e1 divisi\u00f3n do mundo entre as empresas monopolistas internacionais, e polo que os estados europeos colonizar\u00edan gran parte do mundo para apoiar os seus negocios. O imperialismo, polo tanto, \u00e9 unha etapa avanzada do capitalismo baseado no establecemento de monopolios e a exportaci\u00f3n de capital (no canto de bens), xestionado cun sistema financeiro global, do cal o colonialismo \u00e9 unha caracter\u00edstica.\nDe acordo con esta tese, Lenin cr\u00eda que Rusia estaba a ser utilizado como ferramenta do imperialismo capitalista franc\u00e9s e brit\u00e1nico na primeira guerra mundial e que a s\u00faa participaci\u00f3n no conflito era a instancias deses intereses.\nA Revoluci\u00f3n de Febreiro.\nEn febreiro de 1917 as manifestaci\u00f3ns populares en Rusia provocadas polas dificultades da guerra obrigaron o tsar Nicolao II a abdicar. A monarqu\u00eda foi substitu\u00edda por unha dif\u00edcil relaci\u00f3n pol\u00edtica entre, por unha banda, un Goberno provisional de figuras parlamentarias e, por outra, unha serie de soviets (o m\u00e1is prominente o de Petrogrado): consellos revolucionarios elixidos directamente polos traballadores, os soldados e os campesi\u00f1os. Lenin estaba a\u00ednda no exilio en Z\u00faric.\nLenin estaba a prepararse para ir \u00e1 biblioteca Altstadt despois do xantar o 15 de marzo, cando un compa\u00f1eiro de exilio, o polaco Mieczys\u0142aw Bro\u0144ski, irrompeu exclamando: \"Non ouviches as novas? Hai unha revoluci\u00f3n en Rusia!\". Ao d\u00eda seguinte, Lenin escribiu a Alexandra Kollontai en Estocolmo insistindo na \"propaganda revolucionaria, a axitaci\u00f3n e a loita co obxectivo dunha revoluci\u00f3n proletaria \"internacional\" e a conquista do poder polos soviets dos representantes dos traballadores\". Ao d\u00eda seguinte: \"Dispers\u00e1devos! Levantade novas secci\u00f3ns! Espertade novas iniciativas, formade novas organizaci\u00f3ns en cada estrato e demostradelles que a paz s\u00f3 pode vir cos soviets armados de representantes dos traballadores no poder\".\nLenin estaba decidido a regresar xa a Rusia, mais non foi unha tarefa f\u00e1cil en medio da primeira guerra mundial. Su\u00edza estaba rodeada polos pa\u00edses en guerra de Francia, Alema\u00f1a, Austria-Hungr\u00eda e Italia, e os mares estaban dominados polo Reino Unido, aliado de Rusia. Lenin consideraba cruzar Alema\u00f1a cun pasaporte sueco, pero Krupskaia bromeou dicindo que se delatar\u00eda por insultar os menxeviques en ruso mentres durm\u00eda.\nAs negociaci\u00f3ns co Goberno provisional, para obter un paso a trav\u00e9s de Alema\u00f1a para os exiliados rusos a cambio de prisioneiros alem\u00e1ns e austroh\u00fangaros da guerra prolong\u00e1ronse. Co tempo, pasando por alto ao Goberno provisional, o 31 de marzo o comunista su\u00edzo Fritz Platten obtivo permiso do ministro de Relaci\u00f3ns Exteriores de Alema\u00f1a a trav\u00e9s do seu embaixador en Su\u00edza, o bar\u00f3n Gisbert von Romberg, para Lenin e outros exiliados rusos para viaxar a trav\u00e9s de Alema\u00f1a e Rusia nun vag\u00f3n de tren selado. A petici\u00f3n de Lenin, o transporte estar\u00eda protexido de interferencias por unha concesi\u00f3n especial de status de extraterritorialidade.\nO 9 de abril Lenin e Krupskaia reun\u00edronse cos seus compa\u00f1eiros de exilio en Berna e un grupo duns trinta subiron a un tren que os levou a Z\u00faric. Dende al\u00ed viaxaron nun tren arranxado especialmente que os estaba a esperar en Gottmadingen, xusto antes da estaci\u00f3n fronteiriza oficial alem\u00e1 de Singen. Acompa\u00f1ado por dous oficiais do Ex\u00e9rcito alem\u00e1n, que estaban sentados na parte traseira do vag\u00f3n s\u00f3 detr\u00e1s dunha li\u00f1a pintada con xiz, os exiliados viaxaron a trav\u00e9s de Frankfurt e Berl\u00edn e chegaron o 12 de abril a Sassnitz (actual estado de Mecklemburgo-Antepomerania), onde un ferre levoulles a Trelleborg (Suecia). Krupskaia observou pola xanela do vag\u00f3n ao pasar por Alema\u00f1a como os exiliados eran \"golpeados pola ausencia total de homes adultos. S\u00f3 as mulleres, os adolescentes e os nenos pod\u00edanse ver nas estaci\u00f3ns que cruzaban polo cami\u00f1o, nos campos, e nas r\u00faas das vilas\". Unha vez en Suecia, o grupo viaxou por tren a Estocolmo e dende al\u00ed de volta a Rusia.\nPouco antes da medianoite o 16 de abril de 1917, o tren de Lenin chegou \u00e1 Estaci\u00f3n de Finlandia de Petrogrado. As\u00ed foi recibido ao son da Marsellesa por unha multitude de obreiros, mari\u00f1eiros e soldados que levaban bandeiras vermellas: xa un ritual na Rusia revolucionaria para recibir de volta a casa aos exiliados pol\u00edticos. Lenin foi recibido oficialmente por Chkheidze, o presidente menxevique do soviet de Petrogrado. Por\u00e9n, Lenin dirixiuse deliberadamente \u00e1 multitude en vez de dirixirse a el, falando sobre a importancia internacional da Revoluci\u00f3n Rusa:\nAs Teses de Abril.\nNo tren de Su\u00edza, Lenin escribiu as s\u00faas famosas Teses de Abril: o seu programa do Partido Bolxevique. Nas Teses, Lenin argumenta que os bolxeviques non deb\u00edan contentarse, como case t\u00f3dolos socialistas rusos, coa \"burguesa\" Revoluci\u00f3n de Febreiro. En cambio, os bolxeviques deber\u00edan impulsar \u00e1 revoluci\u00f3n socialista dos obreiros e os campesi\u00f1os m\u00e1is pobres:\nLenin argumentou que esta revoluci\u00f3n socialista lograr\u00edase coa toma de poder do parlamento do Goberno provisional por parte dos soviets: \"Ning\u00fan apoio ao Goberno provisional... non a unha rep\u00fablica parlamentaria (volver a unha rep\u00fablica parlamentaria dende os soviets dos representantes dos traballadores ser\u00eda dar un paso atr\u00e1s), sen\u00f3n unha Rep\u00fablica dos Soviets de deputados obreiros, agricultores e campesi\u00f1os en todo o pa\u00eds, de arriba a abaixo\". Para lograr isto, Lenin dixo que a tarefa inmediata dos bolxeviques era facer campa\u00f1a dilixente entre o pobo ruso para convencelos da necesidade do poder dos soviets:\nAs Teses de Abril foron m\u00e1is radicais que practicamente calquera cousa que tivesen ouvido os compa\u00f1eiros revolucionarios de Lenin. A pol\u00edtica anterior dos bolxeviques fora como a dos menxeviques neste sentido: Rusia estaba s\u00f3 preparada para unha revoluci\u00f3n burguesa, non socialista. Iosif Stalin e Lev K\u00e1menev, que regresaran do seu exilio en Siberia a mediados de marzo e que tomaron o control do xornal bolxevique Pravda, estiveran facendo campa\u00f1a para apoiar o Goberno provisional. Cando Lenin presentou as s\u00faas teses nun mitin do Partido Obreiro Socialdem\u00f3crata Ruso (POSDR), foi apupado polos menxeviques. Boris Bogdanov chamounos \"desvar\u00edos dun tolo\". Dos bolxeviques, s\u00f3 Kollontai apoiou nun principio as Teses.\nLenin chegou \u00e1s revolucionarias Teses de Abril grazas ao seu traballo no exilio sobre a teor\u00eda do imperialismo. A trav\u00e9s do seu estudo da pol\u00edtica e a econom\u00eda global, Lenin chegou ver a pol\u00edtica rusa cunha perspectiva internacional. Nas condici\u00f3ns da primeira guerra mundial, Lenin cr\u00eda que, a pesar de que o capitalismo ruso estaba subdesenvolvido, unha revoluci\u00f3n socialista en Rusia poder\u00eda provocar a revoluci\u00f3n nos pa\u00edses m\u00e1is avanzados de Europa, o que poder\u00eda axudar a Rusia a lograr o desenvolvemento econ\u00f3mico e social. O historiador brit\u00e1nico Alan Taylor dixo que \"Lenin fixo a s\u00faa revoluci\u00f3n polo ben de Europa, non polo ben de Rusia, esperaba que unha revoluci\u00f3n preliminar en Rusia ser\u00eda eclipsada cando a revoluci\u00f3n internacional fose levada a cabo. Lenin non inventou o pano de aceiro. Ao contrario, foi inventado na s\u00faa contra polas potencias antirrevolucionarias de Europa. Ent\u00f3n foi chamado o \"cordon sanitaire\"..\nDeste xeito Lenin afastouse da anterior pol\u00edtica bolxevique de tan s\u00f3 perseguir a revoluci\u00f3n burguesa en Rusia cara \u00e1 teor\u00eda da revoluci\u00f3n permanente do seu compa\u00f1eiro revolucionario Lev Trotski, que puido ter influ\u00eddo en Lenin nese intre. Pol\u00e9mico como o foi abril de 1917, o programa das Teses de Abril fixo do partido bolxevique un refuxio pol\u00edtico para os rusos desilusionados co goberno provisional e a guerra.\nA Revoluci\u00f3n de Outubro.\nEn Petrogrado a insatisfacci\u00f3n co r\u00e9xime culminou nas revoltas espont\u00e1neas das Xornadas de Xullo dos traballadores industriais e soldados. Despois de ser suprimidas, o goberno culpou a Lenin e os bolxeviques Aleksandr Kerenskii, Aleksinsky Grigory, e outros opositores, tam\u00e9n acusaron os bolxeviques, especialmente a Lenin, de ser axentes provocadores imperiais alem\u00e1ns; o 17 de xullo foron defendidos por Lev Trotski:\nO Goberno provisional arrestou os bolxeviques e prohibiu o seu partido, o que levou a Lenin a agocharse e fuxir a Finlandia. De novo no exilio, reflexionou sobre os D\u00edas de Xullo e as s\u00faas consecuencias e decidiu que, para evitar o triunfo das forzas contrarrevolucionarias, o Goberno provisional deber\u00eda ser derrocado por un levantamento armado. Mentres tanto, publicou \"O Estado e a revoluci\u00f3n\" (\u0413\u043e\u0441\u0443\u0434\u0430\u0440\u0441\u0442\u0432\u043e \u0438 \u0440\u0435\u0432\u043e\u043b\u044e\u0446\u0438\u044f, 1917) onde prop\u00f3n un goberno dos soviets (representantes dos obreiros, soldados e campesi\u00f1os electos) e non por un \u00f3rgano parlamentario.\nA finais de agosto de 1917, mentres que Lenin se atopaba agochado en Finlandia, o Comandante en Xefe do Ex\u00e9rcito ruso Lavr Kornilov enviou tropas dende a fronte cara a Petrogrado no que parec\u00eda ser un intento de golpe militar contra o Goberno provisional. Kerenskii asustouse e acudiu ao soviet de Petrogrado na procura de axuda, permitindo aos revolucionarios organizar os traballadores como Gardas Vermellos para defender a capital. O golpe rematou con todo antes de chegar a Petrogrado, grazas \u00e1 acci\u00f3n colectiva dos traballadores da cidade e \u00e1 falta de vontade dos soldados renunciando a obedecer os seus oficiais.\nCon todo, a fe no Goberno provisional foi severamente sacudida. A consigna de Lenin dende as Teses de Abril \u2014\"Todo o poder aos soviets!\"\u2014 f\u00edxose m\u00e1is plausible canto m\u00e1is era desacreditado ao Goberno provisional ante a opini\u00f3n p\u00fablica. Os bolxeviques ga\u00f1aron por maior\u00eda no soviet de Petrogrado o 31 de agosto e no soviet de Moscova o 5 de setembro. En outubro Lenin regresou de Finlandia e dende o Instituto feminino de Smolny dirixiu a deposici\u00f3n do Goberno provisional (6 e 8 de novembro de 1917), e o asalto (7 e 8 de novembro) ao Palacio de Inverno para levar a cabo a capitulaci\u00f3n Kerenskii que estableceu o goberno bolxevique en Rusia.\nFormaci\u00f3n dun goberno.\nLenin argumentou nun artigo xornal\u00edstico, en setembro de 1917:\nA Revoluci\u00f3n de Outubro fora relativamente tranquila. As forzas revolucionarias xa ti\u00f1an o control \"de facto\" da capital grazas \u00e1 deserci\u00f3n da guarnici\u00f3n da cidade. Poucos soldados quedaron para defender o Goberno provisional no Palacio de Inverno. A maior\u00eda dos cidad\u00e1ns seguiu simplemente nos seus quefaceres diarios mentres que o Goberno Provisional estaba a ser realmente derrocado.\nPolo tanto, parece que todo o poder foi transferido aos soviets de xeito relativamente pac\u00edfico. Na noite da Revoluci\u00f3n de Outubro, xuntouse o Segundo Congreso Panruso dos soviets, cunha maior\u00eda bolxevique-eserista de esquerdas, no Instituto Smolny de Petrogrado. Cando o menxevique de esquerdas Martov propuxo un goberno soviet de t\u00f3dolos partidos, o bolxevique Lunacharsky afirmou que o seu partido non se op\u00f3n \u00e1 idea. Os delegados bolxeviques votaron unanimemente a favor da proposta.\nPor\u00e9n, non t\u00f3dolos socialistas rusos apoiaron a transferencia de todo o poder aos soviets. Os eseristas de dereitas e os menxeviques sa\u00edron desta primeira sesi\u00f3n do Congreso dos Soviets en protesta polo derrocamento do Goberno provisional, do que os seus partidos foran membros. Ao d\u00eda seguinte, na tarde do 26 de outubro , Lenin participou no Congreso dos Soviets mesturado entre o p\u00fablico por primeira vez desde os D\u00edas de Xullo, a\u00ednda que a\u00ednda non luc\u00eda a s\u00faa co\u00f1ecida barba. O xornalista estadounidense John Reed describe o home que apareceu en ao redor das 20:40 entre \"unha vaga de aplausos enxordecedora\":\nSegundo Reed, Lenin agardou que o aplauso diminu\u00edse antes de simplemente declarar: \"Imos proceder \u00e1 edificaci\u00f3n da orde socialista!\". Lenin procedeu a propor ao Congreso un Decreto sobre a Paz, pedindo a \"t\u00f3dolos pobos belixerantes e aos seus gobernos a comezar de inmediato negociaci\u00f3ns para unha paz xusta e democr\u00e1tica\", e un Decreto sobre a Terra, transferindo a propiedade de t\u00f3dalas \"leiras dos terratenentes e t\u00f3dalas terras que pertencen \u00e1 coroa [e] aos mosteiros\" aos soviets dos campesi\u00f1os. O Congreso aprobou o Decreto sobre a Paz por unanimidade, e o Decreto sobre a Terra cun s\u00f3 voto en contra.\nDespois de aprobar estas pol\u00edticas bolxeviques clave, o Congreso dos Soviets procedeu a elixir os bolxeviques no poder como Consello de Comisarios do Pobo por \"unha inmensa maior\u00eda\". Os bolxeviques ofreceron postos no Consello para ao eseristas de esquerda, oferta que rexeitaron nun principio, mais logo aceptaron, unirse aos bolxeviques en coalici\u00f3n o 12 de decembro . Lenin suxeriu que Trotski tomara o cargo de presidente do Consello, o Xefe do Goberno sovi\u00e9tico, pero Trotski negouse co argumento de que a s\u00faa condici\u00f3n de xudeu ser\u00eda pol\u00e9mica, tomando o cargo de Comisario de Relaci\u00f3ns Exteriores no seu lugar. As\u00ed, Lenin converteuse no xefe de Goberno de Rusia.\nTrotski anunciou a composici\u00f3n do novo Comit\u00e9 Executivo Central Sovi\u00e9tico: cunha maior\u00eda bolxevique, pero con prazas reservadas para os representantes dos outros partidos, inclu\u00eddos os secesionados eseristas de dereitas e os menxeviques. Finalmente conclu\u00edu o Congreso coa seguinte sentenza: \"Damos a benvida ao Goberno a t\u00f3dolos partidos e os grupos que adopten o noso programa\". Lenin declarou en 1920 que \"o comunismo \u00e9 o poder dos soviet mais a electrificaci\u00f3n de todo o pa\u00eds\" na modernizaci\u00f3n de Rusia para ser un pa\u00eds do s\u00e9culo XX:\nA pesar de todo, a primeira acci\u00f3n do Goberno bolxevique foi a retirada por parte de Rusia da primeira guerra mundial (1914-18). Fronte o continuo avance do Imperio Alem\u00e1n cara ao leste, Lenin propuxo a retirada inmediata do pa\u00eds da guerra en Europa occidental, a\u00ednda que outros dirixentes bolxeviques, como Nikolai Bukharin, preconizaban a continuaci\u00f3n da guerra para fomentar a revoluci\u00f3n en Alema\u00f1a. O principal negociador do tratado de paz, Trotski, propuxo unha soluci\u00f3n intermedia \"Nin guerra, nin paz\", nun tratado ruso-alem\u00e1n condicionado \u00e1 non anexi\u00f3n b\u00e9lica de terras conquistadas. As negociaci\u00f3ns fracasaron e os alem\u00e1ns renovaron o seu ataque, conquistando gran parte do territorio (agr\u00edcola) do oeste de Rusia. En consecuencia, a proposta de Lenin retirada obtivo un apoio maioritario, e o 3 de marzo de 1918 Rusia retirouse da primeira guerra mundial a trav\u00e9s do Tratado de Brest-Litovsk, perdendo gran parte do seu territorio europeo. Debido \u00e1 ameaza alem\u00e1, Lenin trasladou o goberno sovi\u00e9tico de Petrogrado a Moscova o 10-11 de marzo de 1918.\nO 19 de xaneiro de 1918, confiando nos soviets, os bolxeviques, aliados cos anarquistas e os social-revolucionarios, disolveron a Asemblea Constitu\u00ednte Rusa consolidando as\u00ed o poder pol\u00edtico do goberno bolxevique. Con todo, a coalici\u00f3n de esquerdas derrubouse como consecuencia da oposici\u00f3n dos social-revolucionarios ao tratado territorialmente caro de Brest-Litovsk que os bolxeviques concordaran co Imperio Alem\u00e1n. Os anarquistas e os social-revolucionarios un\u00edronse a outros partidos pol\u00edticos no seu intento de derrocar o goberno bolxevique.\nPara comezar a recuperaci\u00f3n econ\u00f3mica de Rusia, o 21 de febreiro de 1920, Lenin puxo en marcha o plan GOELRO, a Comisi\u00f3n Estatal para a Electrificaci\u00f3n de Rusia (\u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u0430\u044f \u043a\u043e\u043c\u0438\u0441\u0441\u0438\u044f \u043f\u043e \u044d\u043b\u0435\u043a\u0442\u0440\u0438\u0444\u0438\u043a\u0430\u0446\u0438\u0438 \u0420\u043e\u0441\u0441\u0438\u0438), e tam\u00e9n a atenci\u00f3n sanitaria universal gratu\u00edta e os sistemas de educaci\u00f3n gratu\u00edta, promulgando ademais os dereitos pol\u00edtico-civ\u00eds das mulleres. No restablecemento da econom\u00eda en 1918, propuxo para a administraci\u00f3n da produci\u00f3n de cada empresa industrial en Rusia un responsable gobernamental para cada unha. Os traballadores poder\u00edan solicitar medidas de resoluci\u00f3n de problemas, mais ti\u00f1an que acatar a decisi\u00f3n final do responsable. A pesar de que isto era contrario \u00e1 autoxesti\u00f3n dos traballadores, esta administraci\u00f3n industrial pragm\u00e1tica era esencial para unha produci\u00f3n eficiente e o emprego eficiente das habilidades dos traballadores.\nCon todo, alg\u00fans bolxeviques opositores argumentaron que dita xesti\u00f3n empresarial industrial estaba destinada a fortalecer o control estatal sobre o traballo, e que os fracasos na autoxesti\u00f3n dos traballadores deb\u00edanse \u00e1 falta de recursos e non \u00e1 incompetencia. Lenin resolveu ese problema mediante a concesi\u00f3n de licenzas (durante un mes) a t\u00f3dolos traballadores da maior\u00eda das f\u00e1bricas. En consecuencia o historiador S.A. Smith observou: \"Ao final da guerra civil, non quedaba moito das formas democr\u00e1ticas da administraci\u00f3n industrial promovidas polos comit\u00e9s de f\u00e1brica en 1917, mais o goberno argumentou que isto non importaba xa que a industria pasara ser propiedade do estado obreiro\".\nA nivel internacional, a admiraci\u00f3n de Lenin polo socialista-revolucionario irland\u00e9s James Connolly, levou \u00e1 Uni\u00f3n Sovi\u00e9tica a ser o primeiro pa\u00eds en outorgar reco\u00f1ecemento diplom\u00e1tico \u00e1 Rep\u00fablica Irlandesa que loitou na guerra de Independencia irlandesa ante os Brit\u00e1nicos. No evento, Lenin mantivo amizade co fillo de Connolly, Roddy.\nEstabelecemento da Cheka.\nO 20 de decembro de 1917 a \"Comisi\u00f3n Extraordinaria Panrusa de Loita contra a Contrarrevoluci\u00f3n e a Sabotaxe\", a Cheka (\"Chrezvychaynaya Komissiya\", do ruso: Comisi\u00f3n Extraordinaria), foi creada por un decreto emitido por Lenin para defender a Revoluci\u00f3n Rusa. O establecemento da Cheka, servizo secreto, dirixida por Felix Dzerzhinsky, consolidou formalmente a censura establecida anteriormente cando o xa que segundo Leonard Schapiro o \"17 de novembro, o Comit\u00e9 central Executivo aprobou un decreto que daba o control aos bolxeviques sobre toda a prensa e amplos poderes para o peche de xornais cr\u00edticos co r\u00e9xime...\". Os soviets non bolxeviques foron disoltos e os xornais antisovi\u00e9ticos foron pechados sendo o Pravda (\"Verdade\") e Izvestia (\"Novas\") os principais medios de comunicaci\u00f3n. Tam\u00e9n segundo Leonard Schapiro a \"negativa [bolxevique] de chegar a un acordo cos socialistas [revolucionarios], e a disoluci\u00f3n da Asemblea Constitu\u00ednte, deu lugar \u00e1 consecuencia l\u00f3xica de que o terror revolucionario que agora se dirixe non s\u00f3 contra os inimigos tradicionais, como a burgues\u00eda ou opositores de dereita, sen\u00f3n en contra de calquera persoa, sexa socialista, obreiro ou campesi\u00f1o, que loitase contra a dominaci\u00f3n bolxevique\". O 19 de decembro de 1918, un ano despois da s\u00faa creaci\u00f3n, adoptouse unha resoluci\u00f3n a instancias de Lenin, que prohib\u00eda \u00e1 propia prensa dos bolxeviques publicar \"artigos difamatorios\" sobre a Cheka. Como dixo Lenin: \"Un bo comunista \u00e9 tam\u00e9n un bo chekista\".\nLenin sobre o antisemitismo.\nLenin amos\u00e1base entusiasmado coas novas tecnolox\u00edas de comunicaci\u00f3n de masas como a radio e o gram\u00f3fono, e a s\u00faa capacidade para educar a unha Rusia na que a maior parte do campesi\u00f1ado era analfabeto. En 1919 Lenin gravou oito discursos en discos de vinilo, dos cales sete foron publicados durante a \u00e9poca de Nikita Khrushchev (1953-1964). O oitavo discurso, que non se publicou, ref\u00edrese aos pensamentos de Lenin sobre o antisemitismo:\nTentativas de asasinato.\nLenin sobreviviu a d\u00faas tentativas de asasinato graves. A primeira foi o 14 de xaneiro de 1918 en Petrogrado, cando un grupo de sicarios emboscaron a Lenin no seu autom\u00f3bil despois dun discurso. Fritz Platten e mais el estaban no asento traseiro cando os asasinos comezaron a disparar, e \"Platten agarrou a Lenin pola cabeza e empuxouno cara abaixo ... a man de Platten estaba cuberta en sangue despois de ser rozada por unha bala cando estaba protexendo a Lenin\".\nA segunda tentativa foi o 30 de agosto de 1918. Sucedeu cando a socialista revolucionaria Fanni Kaplan achegouse a Lenin logo dun discurso, mentres el apoiaba un p\u00e9 no estribo do seu coche e falaba cunha muller. Kaplan chamouno, e cando se volveu para mirala disparoulle tres veces. A primeira bala alcanzoulle no brazo, a segunda na mand\u00edbula e o pescozo, e a terceira fallou ferindo \u00e1 muller coa que estaba a falar. Os impactos produciron que Lenin se derrubase, perdendo o co\u00f1ecemento. Ante o temor de presuntos asasinos dentro do hospital, lev\u00e1rono ao seu apartamento no Kremlin, e os m\u00e9dicos decidiron non retirar as balas porque a cirurx\u00eda poder\u00eda po\u00f1er en perigo a s\u00faa recuperaci\u00f3n, a cal demostrou ser lenta.\nO Pravda ridiculizou publicamente a Fanni Kaplan como asasina errada, unha \"moderna Charlotte Corday\" (a asasina de Jean-Paul Marat) que non poder\u00eda facer descarrilar a revoluci\u00f3n rusa, tranquilizando os lectores xa que, inmediatamente despois de sobrevivir ao asasinato: \"Lenin, atravesado d\u00faas veces, co sangue dos seus perforados pulm\u00f3ns derram\u00e1ndose, rexeitou toda axuda e foise polo seu propio p\u00e9. \u00c1 ma\u00f1\u00e1 seguinte, a\u00ednda en perigo de morte, le os xornais, escoita, aprende e observa para ver que o motor da locomotora que nos leva cara \u00e1 revoluci\u00f3n mundial non deixou de traballar...\". A pesar de que ti\u00f1a os pulm\u00f3ns sans e salvos, a ferida do pescozo fixo que se lle derramase sangue nun pulm\u00f3n.\nO historiador Richard Pipes afirma que \"a impresi\u00f3n que un ten... \u00e9 que os bolxeviques subestimaron deliberadamente o evento para convencer o p\u00fablico de que, pasase o que lle pasase a Lenin, estaban firmemente no control\". Por outra banda, nunha carta \u00e1 s\u00faa esposa (7 de setembro de 1918), Leonid Borisovich Krasin, un tsarista diplom\u00e1tico do goberno sovi\u00e9tico, describe o ambiente p\u00fablico e a resposta social ao errado intento de asasinato do 30 de agosto e a supervivencia de Lenin do seguinte xeito:\nTerror vermello.\nEn resposta \u00e1 errada tentativa de asasinato a Lenin de Fanni Kaplan o 30 de agosto de 1918 e ao asasinato do xefe da Cheka de Petrogrado Moisei Uritsky, Stalin propuxo a Lenin un \"terror masivo aberto e sistem\u00e1tico ... [contra] ... os responsables\". Os bolxeviques deron instruci\u00f3ns a Felix Dzerzhinsky para iniciar o \"terror vermello\", anunci\u00e1ndoo na edici\u00f3n do 1 de setembro de 1918 da \"Krasnaya Gazeta\" (do ruso: \"Gaceta Vermella\"). Para tal efecto, entre outros actos, as listas de execuci\u00f3n asinadas por Lenin en Moscova en setembro, autorizaron o fusilamento de vinte e cinco ministros tsaristas, funcionarios, e 765 soldados do Ex\u00e9rcito Branco (tsaristas). Nos seus \"Diarios no Exilio, 1935\", Lev Trotski lembrou que Lenin autorizou a execuci\u00f3n da familia real rusa. Con todo, de acordo cunha investigaci\u00f3n de Greg King e Wilson Penny sobre a sorte dos Romanov, as lembranzas de Trotski sobre esta cuesti\u00f3n, dezasete anos despois dos acontecementos descritos, son infundadas, inexactas e en contradici\u00f3n co que dixera noutras ocasi\u00f3ns. A maior\u00eda dos historiadores din que non hai evidencia suficiente para probar que Lenin ordenase os asasinatos. Segundo o falecido historiador sovi\u00e9tico Dmitri Volkogonov:\nAnteriormente, en outubro, Lev K\u00e1menev e cohorte, advertiran o partido que o mando terrorista era inevitable, dada asunci\u00f3n de Lenin de mando \u00fanico. A finais de 1918, cando Nikolai Bukharin e el trataron de po\u00f1er freo aos excesos chequistas, Lenin revogoulles. En 1921, a trav\u00e9s do Politburo, ampliou os poderes discrecionais de pena de morte da Cheka.\nA contrarrevoluci\u00f3n do movemento branco, con axuda estranxeira, fracasou pola falta de apoio do pobo ruso, xa que o estado proletario bolxevique, protexido co \"terror masivo contra os inimigos da revoluci\u00f3n\", estaba organizado socialmente contra o goberno capitalista anterior. Este terrorismo de loita de clases na Rusia postsarista orixinouse na ira da clase obreira (campesi\u00f1os e traballadores) contra as clases privilexiadas arist\u00f3cratas da deposta monarqu\u00eda absoluta. Durante a guerra civil rusa, antibolxeviques foron torturados e executados sumariamente, e en maio de 1919, uns 16.000 \"inimigos do pobo\" foron encarcerados nos campos de traballos forzados tsaristas; para setembro de 1921, a poboaci\u00f3n prisioneira superaba os 70.000.\nNa procura da revoluci\u00f3n e a contrarrevoluci\u00f3n tanto os rusos brancos como os vermellos cometeron atrocidades, uns contra outros co seu vulgo como apoio. Con todo, alg\u00fans historiadores modernos din que eran distintos tipos de terrorismo, o Terror Vermello era pol\u00edtico en contra das clases sociais arist\u00f3cratas, mentres que o Terror Branco eran clasista, pol\u00edtico e racista, contra os xudeus, os antimon\u00e1rquicos e os comunistas.\nGuerra civil.\nEn 1917, debido \u00e1 s\u00faa ideolox\u00eda antiimperialista, Lenin afirmou que os pobos oprimidos ti\u00f1an o dereito incondicional \u00e1 secesi\u00f3n do Imperio ruso; por\u00e9n, ao final da guerra civil, a Uni\u00f3n Sovi\u00e9tica anexionou a Armenia, Xeorxia e Acerbaix\u00e1n debido a que os tsaristas do Movemento Branco us\u00e1ronos como bases de ataque. Lenin defendeu as anexi\u00f3ns como forma protecci\u00f3n xeopol\u00edtica contra as depredaci\u00f3ns do capitalismo imperial.\nPara manter as cidades illadas pola guerra, a alimentaci\u00f3n dos ex\u00e9rcitos e evitar a colapso econ\u00f3mico, o goberno bolxevique estableceu o comunismo de guerra a trav\u00e9s da \"prodrazvyorstka\", requisando comida aos campesi\u00f1os por pouco di\u00f1eiro, o que lles levaba a ter que resistir con reducidas colleitas. Os bolxeviques culparon os \"kulak\" (antigos terratenentes do Imperio) de reter cereais para aumentar as ganancias, mais hai estat\u00edsticas que indican que xurdiron negocios como nas econom\u00edas do mercado negro.\nOs seis anos de duraci\u00f3n da guerra civil entre os Brancos e os Vermellos, o comunismo de guerra, a fame de 1921, na que morreron uns cinco mill\u00f3ns de persoas e a intervenci\u00f3n militar estranxeira, levaron a gran parte de Rusia \u00e1 ru\u00edna. Isto provocou unha rebeli\u00f3n contra os bolxeviques, sendo a m\u00e1is grande a Rebeli\u00f3n de Tambov (1919-1921). Despois de marzo de 1921, tralo mot\u00edn de esquerdas da rebeli\u00f3n de Kronstadt, Lenin substitu\u00edu o comunismo de guerra coa Nova Pol\u00edtica Econ\u00f3mica (NEP), sendo a industria e a agricultura reconstru\u00eddas con \u00e9xito. A NEP foi o seu reco\u00f1ecemento pragm\u00e1tico da realidade pol\u00edtica e econ\u00f3mica, a pesar de ser unha retirada ideol\u00f3xica do ideal socialista; m\u00e1is tarde, o doutrinario Iosif Stalin revogou a NEP na consolidaci\u00f3n do seu control sobre o do Partido Comunista e a Uni\u00f3n Sovi\u00e9tica.\nRetiro e morte.\nAs tensi\u00f3ns mentais de dirixir unha revoluci\u00f3n, gobernar e unha guerra civil agravaron a debilidade f\u00edsica de Lenin consecuencia das feridas causadas polas tentativas de asasinato; chegou a permanecer cunha bala no pescozo at\u00e9 que lla extraeu un cirurxi\u00e1n alem\u00e1n o 24 de abril de 1922. Entre os seus compa\u00f1eiros destacaba por traballar case sen descanso, de catorce a dezaseis horas diarias, ocupadas polos asuntos principais do estado, fosen de maior ou menor importancia. Cara ao final da s\u00faa vida, Volkogonov dixo sobre el:\nCando xa estaba enfermo, Lenin lembrou que dende 1917 descansara soamente d\u00faas veces: unha vez, mentres se agochaba do Goberno provisional de Kerensky (cando escribiu \"O Estado e a Revoluci\u00f3n\") e outra mentres se recuperaba da tentativa de asasinato por parte de Fanya Kaplan. En marzo de 1922, cando o examinaron os m\u00e9dicos, non atoparon probas dunha patolox\u00eda nin nerviosa nin org\u00e1nica, con todo, debido \u00e1 s\u00faa fatiga e \u00e1s dores de cabeza que sufr\u00eda, prescrib\u00edronlle repouso. Ao regresar en maio a San Petersburgo, Lenin sufriu o primeiro de tres ictus, quedando incapaz de falar durante semanas e cos movementos do seu lado dereito gravemente obstaculizados; en xu\u00f1o recuperouse considerablemente. En agosto continuou co seu labor de xeito limitado, escribindo a\u00ednda as\u00ed tres longos discursos para novembro. En decembro, sufriu o segundo ictus, que paralizou parte do seu lado dereito, t\u00e9ndose que retirar da pol\u00edtica activa. En marzo do seguinte ano (1923), sufriu o seu terceiro e \u00faltimo accidente cerebrovascular, o cal o deixou mudo e prostrado na cama at\u00e9 a s\u00faa morte. Algunhas investigaci\u00f3ns modernas sinalan que \u00e1 neuros\u00edfilis poder\u00eda ter sido a causa da s\u00faa morte.\nDespois do primeiro ataque, Lenin ditou a Nadezhda unha serie de papeis gobernamentais, entre os que se atopaban o \"Testamento de Lenin\" (cambiando a estrutura dos soviets), un documento inspirado en parte pola cuesti\u00f3n xeorxiana de 1922, un conflito sobre a forma en que se ti\u00f1an que lograr as transformaci\u00f3ns sociais e pol\u00edticas nunha Rep\u00fablica Constitu\u00ednte (da Uni\u00f3n Sovi\u00e9tica). Nel, criticou a comunistas de alto rango, entre eles Iosif Stalin, Grigori Zinoviev, Lev K\u00e1menev, Nikolai Bukharin e Lev Trotski. Acerca do secretario xeral do Partido Comunista (dende 1922), Stalin, Lenin dixo que a \"autoridade ilimitada\" concentrada nel era inaceptable, e suxeriu aos \"camaradas\" que pensasen \"nunha maneira de quitar a Stalin dese cargo\". A s\u00faa expresi\u00f3n \"\u0421\u0442\u0430\u043b\u0438\u043d \u0441\u043b\u0438\u0448\u043a\u043e\u043c \u0433\u0440\u0443\u0431\" (do ruso: \"Stalin \u00e9 demasiado rudo\", trans.: \"Stalin slishkom grub\"), implica \"groser\u00eda persoal, rudeza innecesaria e falta de delicadeza\", un defecto \"intolerable nun secretario xeral\".\nTrala morte de Lenin, Nadezhda enviou o seu testamento ao Comit\u00e9 Central para ser lido en voz alta no XIII Congreso do Partido Comunista de maio de 1924. Con todo, para manterse no poder, a troika gobernante (Stalin, Kamenev e Zinoviev) suprimiron o \"Testamento de Lenin\", que non se publicou at\u00e9 1925 nos Estados Unidos polo intelectual americano Max Eastman. Ese ano, Trotski publicou un artigo rest\u00e1ndolle importancia ao \"Testamento de Lenin\", alegando que as notas de Lenin non deb\u00edan percibirse como unha \u00faltima vontade. Por\u00e9n, en anos posteriores utilizar\u00edaas na pol\u00e9mica que mantivo en contra de Stalin.\nLenin morreu \u00e1s 18.50, hora de Moscova, o 21 de xaneiro de 1924 \u00e1 idade de 53 anos, na s\u00faa casa de Gorki (m\u00e1is tarde chamada Gorki Leninskiye). Nos catro d\u00edas que permaneceu a capela ardente do l\u00edder bolxevique, sobre un mill\u00f3n de doentes visitaron o seu corpo no Sal\u00f3n das Columnas. Entre os homes de Estado que expresaron as s\u00faas condolencias \u00e1 Uni\u00f3n Sovi\u00e9tica, o primeiro ministro chin\u00e9s Sun Yat-sen dedicoulle as seguintes palabras:\nWinston Churchill, quen animou \u00e1 intervenci\u00f3n brit\u00e1nica en contra da revoluci\u00f3n rusa en alianza co Movemento Branco para destru\u00edr os bolxeviques e o bolxevismo, dixo:\nFuneral.\nO goberno sovi\u00e9tico anunciou publicamente a morte de Lenin ao d\u00eda seguinte coas b\u00e1goas do xefe de Estado Mikhail Kalinin mentres l\u00eda un comunicado oficial aos delegados do Congreso Panruso dos Soviets \u00e1s 11.00 horas, \u00e1 vez que un equipo de m\u00e9dicos comezaba a autopsia do corpo. O 23 de xaneiro, membros do Comit\u00e9 Central do Partido, a organizaci\u00f3n do partido en Moscova, os sindicatos e os soviets comezaron a xuntarse na s\u00faa casa. O corpo foi de al\u00ed \u00e1s 10.00 horas do d\u00eda seguinte e levado en alto nun cadaleito vermello por K\u00e1menev, Zinoviev, Stalin, Bukharin, Bubhov e Krasin. Transportado en tren a Moscova, doentes f\u00f3ronse unindo \u00e1 marcha en cada estaci\u00f3n ao longo do cami\u00f1o e, ao chegar \u00e1 cidade, unha procesi\u00f3n f\u00fanebre acompa\u00f1ou o cadaleito durante uns oito quil\u00f3metros at\u00e9 a Casa Sindical, onde estaba instalada a capela ardente.\nDurante os seguintes tres d\u00edas, ao redor dun mill\u00f3n de doentes de toda a Uni\u00f3n Sovi\u00e9tica chegaron para ver o corpo, facendo cola durante horas con temperaturas baixo cero. O evento foi filmado polo goberno. O s\u00e1bado 26 de xaneiro, o und\u00e9cimo Congreso Panruso dos Soviets xuntouse para presentar os seus respectos ao falecido l\u00edder, con discursos de Kalinin, Zinoviev e Stalin, e coa destacada ausencia de Trotski, quen estaba convalecente no C\u00e1ucaso. O funeral de Lenin tivo lugar ao d\u00eda seguinte. O seu corpo foi levado \u00e1 praza Vermella acompa\u00f1ado por m\u00fasica marcial, mentres as multitudes escoitaban unha serie de discursos, seguido polo canto do himno revolucionario \"Caeu en sacrificio\".\nTres d\u00edas despois da s\u00faa morte a cidade de Petrogrado foi renomeada na s\u00faa honra como Leningrado, permanecendo as\u00ed at\u00e9 1991 cando se disolveu a Uni\u00f3n Sovi\u00e9tica. Por\u00e9n, a \u00e1rea administrativa segue a chamarse a\u00ednda hoxe \"\u00d3blast de Leningrado\". Na d\u00e9cada de 1920, o cosmismo era tan popular que Leonid Krasin e Alexander Bogdanov propuxeron preservar crionicamente a Lenin para unha futura resurrecci\u00f3n, con todo, a pesar de que se mercou o equipo necesario, non se chegou a facer. Pola contra, hoxe o seu corpo at\u00f3pase embalsamado e exposto permanentemente no Mausoleo de Lenin en Moscova, onde permanece dende o 27 de xaneiro de 1924.\nPol\u00edtica e revoluci\u00f3n mundial.\nLenin era un marxista e sobre todo un revolucionario. A s\u00faa revolucionaria teor\u00eda sobre a necesidade dun derrocamento violento do capitalismo mediante a revoluci\u00f3n comunista, para ser seguida por unha ditadura do proletariado como primeira etapa de avance cara ao comunismo, e sobre a necesidade dun partido de vangarda para conducir o proletariado neste esforzo, \u00e9 o piar fundamental do marxismo-leninismo, unha influente ideolox\u00eda. O bi\u00f3grafo de Lenin Robert Service sinalou que Lenin consideraba as \"cuesti\u00f3ns morais\" como \"algo irrelevante\", rexeitando o concepto de absolutismo moral. No seu lugar xulgaba se unha acci\u00f3n era xustificable en base \u00e1s s\u00faas posibilidades de \u00e9xito para a causa revolucionaria.\nComo estabelece no seu \"O imperialismo, fase superior do capitalismo\", o proxecto revolucionario de Lenin non s\u00f3 abrazaba a Rusia sen\u00f3n a todo o mundo. Para levar a cabo a revoluci\u00f3n mundial, celebrouse en 1919 en Rusia a Terceira Internacional Comunista, en substituci\u00f3n da desacreditada Segunda Internacional. Lenin dominou o Primeiro, Segundo (1920) e Terceiro (1921) Congresos da Internacional, coa esperanza de utilizar a organizaci\u00f3n como un organismo para a revoluci\u00f3n socialista internacional. Tralo fracaso das ambici\u00f3ns revolucionarias en Polonia, na guerra polaco-sovi\u00e9tica de 1919-1921, e despois de varias revoluci\u00f3ns detidas en 1919 en Alema\u00f1a e Europa do Leste, Lenin viu que, cada vez m\u00e1is, as loitas anticoloniais no Terceiro Mundo deber\u00edan ser os focos da loita revolucionaria. Cr\u00eda que a revoluci\u00f3n no Terceiro Mundo producir\u00edase a trav\u00e9s dunha alianza do proletariado co campesi\u00f1ado rural. Lenin dixo en 1923:\nLenin encomiou o l\u00edder revolucionario socialista chin\u00e9s Sun Yat-sen e o seu partido Kuomintang pola s\u00faa ideolox\u00eda e os seus principios. Eloxiou os seus intentos de reforma social e felicitou a Sun pola loita contra o imperialismo estranxeiro. O chin\u00e9s devolveulle as gabanzas, cham\u00e1ndoo \"grande home\", e enviando as s\u00faas felicitaci\u00f3ns pola revoluci\u00f3n en Rusia. Considerado leninista, o Kuomintang era un partido nacionalista revolucionario, o cal foi apoiado pola Uni\u00f3n Sovi\u00e9tica.\nEscritos.\nLenin foi un prol\u00edfico te\u00f3rico pol\u00edtico e fil\u00f3sofo que escribiu sobre os aspectos pr\u00e1cticos de levar a cabo unha revoluci\u00f3n proletaria. Escribiu panfletos, artigos e libros, sempre sen a axuda nin dun taqu\u00edgrafo ou un secretario, at\u00e9 que quedou impedido polas s\u00faas diversas enfermidades. Simultaneamente esta en continua comunicaci\u00f3n postal cos seus compa\u00f1eiros, aliados e amigos, xa fose en Rusia ou o resto mundo. As s\u00faas obras completas comprenden 54 volumes, cada unha dunhas 650 p\u00e1xinas. As s\u00faas obras m\u00e1is influentes poden considerarse que son:\nDespois da s\u00faa morte, a Uni\u00f3n Sovi\u00e9tica censurou selectivamente os seus escritos para estabelecer un dogma de infalibilidade de Lenin, do seu sucesor Stalin e do Comit\u00e9 Central. As\u00ed, a quinta edici\u00f3n sovi\u00e9tica da obra de Lenin (55 volumes, 1958-1965) eliminou as contradici\u00f3ns entre Lenin e Stalin e todo o que era desfavorable para o fundador da URSS. O historiador Richard Pipes publicou unha colecci\u00f3n documental de cartas e telegramas exclu\u00eddos da quinta edici\u00f3n sovi\u00e9tica, propondo esa edici\u00f3n como incompleta.\nVida persoal.\nUn dos bi\u00f3grafos de Lenin, o historiador Robert Service, afirma que o ruso era \"un mozo de intensas emoci\u00f3ns\", que exhib\u00eda un \"odio visceral\" a calquera \"m\u00ednimo sinal de ilegalidade ou corrupci\u00f3n\", os cales v\u00eda nos tsares de Rusia. Sost\u00e9n ademais que Lenin era un home que pod\u00eda ser \"temperamental e vol\u00e1til\" e que desenvolv\u00eda un \"v\u00ednculo emocional\" cos seus heroes ideol\u00f3xicos, como Marx, Engels e Chernyshevsky, de quen posu\u00eda retratos.\nSegundo o Premio Nobel de Literatura brit\u00e1nico Bertrand Russell, quen tivo unha conversaci\u00f3n durante horas con el:\nSegundo a maior\u00eda dos relatos, na s\u00faa vida persoal era un home modesto e sen pretensi\u00f3ns. Gust\u00e1banlle os nenos e os gatos, e as s\u00faas afecci\u00f3ns eran o ciclismo, a fotograf\u00eda, o xadrez, a patinaxe, a nataci\u00f3n, a caza, a m\u00fasica e o sendeirismo. Pola contra non lle gustaba a desorde, ti\u00f1a sempre o seu escritorio ordenado e os seus lapis con punta. Durante o seu exilio en Su\u00edza, acompa\u00f1ado pola s\u00faa esposa Krupskaia, desenvolveu unha considerable paix\u00f3n por cami\u00f1ar entre as monta\u00f1as.\nLegado.\nCando Lenin morreu o 21 de xaneiro de 1924 preto de Moscova, foi aclamado como \"o maior xenio da humanidade\" e \"o l\u00edder e mestre de t\u00f3dolos pobos do mundo enteiro\". O historiador John Arch Getty remarcou que \"Lenin merece un gran reco\u00f1ecemento pola idea de que os humildes poden herdar a terra, que pode haber un movemento pol\u00edtico baseado na xustiza social e a igualdade\". A revista Time nomeouno unha das 100 persoas m\u00e1is importantes do s\u00e9culo XX e un dos seus 25 principais s\u00edmbolos pol\u00edticos de t\u00f3dolos tempos; destacando que \"durante d\u00e9cadas, sacudiron o mundo rebeli\u00f3ns marxista-leninistas mentres cad\u00e1ver embalsamado de Lenin permanec\u00eda en repouso na praza Vermella\". Trala disoluci\u00f3n da Uni\u00f3n Sovi\u00e9tica en 1991, descendeu a reverencia pola figura de Lenin entre as xeraci\u00f3ns m\u00e1is novas, con todo, segue a ser unha importante figura hist\u00f3rica para as xeraci\u00f3ns da era sovi\u00e9tica.\nDe acordo co artigo da Encyclop\u00e6dia Britannica escrito polo profesor da Universidade do Norte de Illinois Albert Resis:\nHomenaxes.\nDurante a era sovi\u00e9tica foron erixidas moitas estatuas na honra de Lenin ao redor de toda Europa Oriental. A\u00ednda que moitas destas estatuas foron eliminadas posteriormente, algunhas permanecen a\u00ednda hoxe en p\u00e9 e outras novas foron erixidas ao redor de todo o mundo, moitas en pa\u00edses f\u00f3ra da esfera da Uni\u00f3n Sovi\u00e9tica.\nAdemais, moitos lugares e entidades foron nomeados en honra a Lenin. A cidade de Petrogrado, sitio onde comezaron as Revoluci\u00f3ns de Febreiro e Outubro de 1917, foi renomeada como Leningrado en 1924, catro d\u00edas despois da s\u00faa morte. En 1991, despois dunha disputada votaci\u00f3n entre comunistas e liberais, o goberno cambiou o nome da cidade a San Petersburgo. Por\u00e9n, a \u00e1rea administrativa circundante \u00e1 cidade s\u00e9guese a chamar \u00d3blast de Leningrado.\nA cidade natal de Aleksandr Kerenskii e Lenin, Simbirsk, segue a chamarse oficialmente hoxe en d\u00eda Ulyanovsk, na honra do nome de p\u00eda de Lenin, as\u00ed como o \u00f3blast que segue a ser o \u00d3blast de Ulyanovsk. Gyumri, en Armenia, chamouse Leninakan de 1924 a 1990 e Khujand en Taxiquist\u00e1n Leninabad dende 1936 at\u00e9 1991. Outras moitas cidades tiveron ou conservan o seu nome na s\u00faa honra en pa\u00edses como Rusia, Acerbaix\u00e1n, Ucra\u00edna, Casaquist\u00e1n ou Uzbekist\u00e1n. Tam\u00e9n \u00e9 posible atopar r\u00faas co seu nome en pa\u00edses como Alema\u00f1a, o Brasil, Espa\u00f1a, Francia, Italia ou o Reino Unido.\nNo espazo, o asteroide 852 Wladilena recibe o seu nome na honra do l\u00edder ruso.\nEn Galicia.\nAlgunhas formaci\u00f3ns pol\u00edticas galegas aluden expresamente a Lenin ou ao leninismo como un dos guieiros das s\u00faas propostas pol\u00edticas. As\u00ed, a Uni\u00f3n do Povo Galego, partido maioritario do Bloque Nacionalista Galego, \"enmarca a s\u00faa teor\u00eda e pr\u00e1ctica nos principios ideol\u00f3xicos e pol\u00edticos de Marx, Engels e Lenin\". Tam\u00e9n o Partido Comunista do Povo Galego afirma manterse \"firme nos principios do marxismo-leninismo\". Pola s\u00faa banda, a Fronte Popular Galega explica na s\u00faa p\u00e1xina web ter \"como base te\u00f3rica o marxismo-leninismo\"."}
{"id": "4560", "revid": "605", "url": "https://gl.wikipedia.org/wiki?curid=4560", "title": "Mao Tse-tung", "text": ""}
{"id": "4561", "revid": "98629", "url": "https://gl.wikipedia.org/wiki?curid=4561", "title": "Batalla de Lepanto", "text": "A batalla de Lepanto tivo lugar no golfo de Lepanto (Corinto) o 7 de outubro de 1571, e enfrontou unha frota cristi\u00e1 cunha turca otom\u00e1.\nCombatentes.\nO bando da Santa Liga (frota cristi\u00e1), inclu\u00eda tropas de Espa\u00f1a, a Santa S\u00e9, X\u00e9nova e sobre todo a Rep\u00fablica de Venecia (con m\u00e1is de 90 % das naves). Estaban baixo as ordes de Xo\u00e1n de Austria, irm\u00e1n de Filipe II, e recente vencedor da revolta das Alpuxarras.\nA frota musulm\u00e1, baixo o mando de Al\u00ed Pach\u00e1, contaba entre as s\u00faas filas con miles de galeotes cristi\u00e1ns que segundo \u00edan entrando en combate rebel\u00e1banse contra os oficiais turcos.\nA vitoria esmagadora da Santa Liga propiciou m\u00e1is seguridade no mar Mediterr\u00e1neo. Tanto os ataques piratas como o expansionismo turco foron freados.\nFoi a derradeira batalla importante coa galera como nave de guerra."}
{"id": "4562", "revid": "23204", "url": "https://gl.wikipedia.org/wiki?curid=4562", "title": "Bernaldo de Claraval", "text": "Bernard de Fontaine, nado en 1090, en Ch\u00e2teau de Fontaine-l\u00e8s-Dijon (preto de Dijon) e finado o 20 de agosto de 1153 na abad\u00eda de Claraval (departamento da Aube, en Francia), foi un monxe cisterciense franc\u00e9s e reformista do monacato cat\u00f3lico.\nFoi abade de Claraval e fundou case 70 mosteiros por Europa, entre eles o de Sobrado dos Monxes. Apoiou \u00f3 Papa na cruzada contra os albixenses. Autor da teor\u00eda das d\u00faas espadas. Foi canonizado pola igrexa cat\u00f3lica no ano 1174 en san Bernaldo de Claraval (\"saint Bernard de Clairvaux\").\nTraxectoria.\nInicios.\nFoi o terceiro dos sete fillos dun cabaleiro do duque de Borgo\u00f1a. Segundo o que el mesmo deixou escrito, parece que na s\u00faa primeira mocidade levou unha vida disipada:\nAos 23 anos, en 1113 entrou como novizo na orde do C\u00edster, que ata ent\u00f3n ti\u00f1a poucos seguidores por mor da s\u00faa dureza. Convenceu a 4 irm\u00e1ns, un t\u00edo e varios amigos para que entraran con el. M\u00e1is tarde entrar\u00eda o seu propio pai e o irm\u00e1n m\u00e1is novo. O ano 1113 \u00e9 un punto de inflexi\u00f3n, xa que logo, na historia da orde cisterciense.\nReforma cisterciense.\nEn 1115 fundaba o mosteiro de Claraval, sendo designado abade deste novo mosteiro, cargo que desempe\u00f1ou ata a s\u00faa morte. A dureza da pobreza, xex\u00fan e austeridade obrigou a intervir ao bispo e Guillerme de Champeaux, que o obrigou a suavizar o r\u00e9xime de vida. Durante os dez primeiros anos fundou os mosteiros de Tres Fontanas (1118), Fontanay (1119) e Foigny (1121). Xunto con Claraval \"constituir\u00edan as catro abad\u00edas madre da futura e imparable expansi\u00f3n da renovada e extraordinariamente austera reforma cisterciense\". A partir de a\u00ed a s\u00faa sona de conselleiro espiritual, predicador, m\u00edstico, pacificador de conflitos e defensor dos pobres determinou a fundaci\u00f3n de ata 68 mosteiros por toda Europa. O c\u00edster foi unha cr\u00edtica aos excesos da Orde de Cluny:\nOrganizativamente a reforma caracteriz\u00e1base pola autonom\u00eda financeira e a autonom\u00eda para a elecci\u00f3n democr\u00e1tica do abade. A dependencia directa do Papa non exclu\u00eda a posible intervenci\u00f3n dos bispos. Arquitectonicamente se fux\u00eda da opulencia e a ornamentaci\u00f3n e se apostaba pola austeridade e a sobriedade. Escoll\u00edanse lugares afastados dos n\u00facleos de poboaci\u00f3n o que supuxo a colonizaci\u00f3n de lugares improdutivos.. Isto ti\u00f1a moito que ver coa espiritualidade de Bernaldo de Claraval:\nActividade.\nBernaldo de Claraval viaxou a pe por Francia e Alema\u00f1a en cumprimento das diversas misi\u00f3ns que asumiu, chegando a ser xa en vida unha figura venerada. Rexeitou todas as dignidades que lle foron propostas malia contar coa amizade de papas e reis \nRedactou os estatutos da Orde do Temple para a protecci\u00f3n dos peregrinos a Terra Santa e contribu\u00edu ao seu reco\u00f1ecemento no Concilio de Troyes en 1128. Para os templarios escribiu:\nMantivo controversias fronte ao que consideraba un fr\u00edo racionalismo por parte de fil\u00f3sofos como Pedro Abelardo.\nAs s\u00faas teses triunfaron no Concilio de Sens (1140). Predicou aos C\u00e1taros no Languedoc onde foi aldraxado(1145). O rebino de Bonn, Ephraim, agradecer\u00edalle \u00e1 s\u00faa defensa dos xudeus fronte o antisemitismo.\nA s\u00faa mediaci\u00f3n evitou a guerra entre o bispo de Metz e o duque de Lorena en 1153.\nRelaci\u00f3ns co Papado.\nNo momento en que apareceron dous Papas en Occidente, Anacleto II e Inocencio II, Bernaldo de Claraval emprendeu unha campa\u00f1a de apoio ao segundo o que foi determinante para que este concitara a maior\u00eda das adhesi\u00f3ns no concilio de \u00c9tampes de 1130.\nA s\u00faa obra \"de consideratione\", foi unha gu\u00eda sobre a concepci\u00f3n do Papado, nela Bernaldo de Claraval adv\u00edrtelle ao Papa:\nPor orde do Papa Ux\u00edo III, que fora disc\u00edpulo seu, predicou a segunda Cruzada. O seu fracaso afectoulle fondamente.\nPensamento.\nReformador eclesi\u00e1stico.\nBernaldo de Claraval tivo como principal cometido a renovaci\u00f3n da vida mon\u00e1stica:\n\u00c1s autoridades eclesi\u00e1sticas recomendaba:\nCr\u00edtico social.\nDentro do contexto medieval, Bernaldo de Claraval fai unha cr\u00edtica social \u00e1 xerarqu\u00eda eclesi\u00e1stica defendendo aos oprimidos pola sociedade feudal:\nPor estas cr\u00edticas houbo bispos que o intentaron silenciar:\nEsa cr\u00edtica social trasl\u00e1dase tam\u00e9n ao Papa Ux\u00edo III:\nMisticismo especulativo.\nMarcou tam\u00e9n o misticismo medieval. O amor pode obrar unha uni\u00f3n perfecta nunha distinci\u00f3n radical de seres \"do mesmo xeito que o aire inundado pola luz do sol semella transformarse nesta mesma claridade luminosa, ata o punto que a consideramos, non xa iluminada, sen\u00f3n luz\" . Esta uni\u00f3n entre o home e Deus e entre os homes entre si ten en Bernaldo de Claraval as caracter\u00edsticas paradoxais do misticismo. O amor \u00e9 desinteresado e encontra en si mesmo a recompensa, a\u00ednda que Deus recompensa o amor; pero, posto que o amor excl\u00fae intenci\u00f3n de recompensa, \u00e9 contraditorio amar a Deus buscando recompensa e amalo sen ser recompensado. No \"Tratado do Amor\" de Deus escribe:\nFoi, as\u00ed mesmo, un conselleiro espiritual afastado do moralismo, as\u00ed nas \"Homil\u00edas sobre o Cantar dos Cantares LXXXIII\":\nFilosoficamente entende que a raz\u00f3n ten uns l\u00edmites que non poden coutar existencialmente ao home, a\u00ednda que non se poidan responder a todas as preguntas de xeito argumentativo:\nPara Bernaldo de Claraval, case sempre as discusi\u00f3ns dos fil\u00f3sofos son \"locuacidade chea de vento\" (\"Sermones in cantica\") e opta por un cristocentrismo existencial cuxo punto de partida \u00e1 a humildade mediante a cal se chega ao reino da xustiza e se acada a verdade (\"De gradibus humiliatis et superbiae\"). Para Bernaldo de Claraval a humildade pode definirse como aquela virtude pola que o home se co\u00f1ece exactamente tal cal \u00e9, deste xeito chega ao primeiro grao da verdade que \u00e9 o reco\u00f1ecemento da propia miseria. Deste primeiro grao p\u00e1sase ao segundo: o amor, porque reco\u00f1ecendo a propia miseria se acepta \u00e1 do pr\u00f3ximo e se acada a compaix\u00f3n. E deste segundo grao se chega ao terceiro que consiste en arelar a xustiza de xeito que se purifica o coraz\u00f3n para contemplar e gozar dos dons divinos.\nIsto m\u00e1is que un proceso intelectivo \u00e9 unha actitude vital\nIconograf\u00eda.\nHabitualmente \u00e9 representado cun b\u00e1culo de abade e vestido cun amplo h\u00e1bito branco, ambas referentes ao C\u00edster. Outros atributos asociados son un libro, como lembranza dos seus escritos, e unha ou varias mitras no chan, aludindo aos bispados por el rexeitados. \nVarias pasaxes da haxiograf\u00eda de Bernaldo de Claraval foron inspiraci\u00f3n para varios artistas. Unha delas \u00e9 premio l\u00e1cteo ou, en lat\u00edn, \"Lactatio Bernardi.\" Este motivo recrea o relato de cando o novo Bernaldo de Claraval foi elixido polo abade de Citeux para predicar ante o bispo de Chalon. Temeroso de defraudar na tarefa, rezou ante unha escultura da Virxe Mar\u00eda co neno da Colexiata de Saint Vorles en Ch\u00e2tillon sur Seine. Cando Bernaldo estaba rezando o \"Ave Mar\u00eda Stella\" e pronunciou a frase \"monstra te essem matrem\" (am\u00f3sate como nai), a Virxe apartou o neno do peito e deixou caer na boca de Bernaldo de Claraval unhas gotas do leite como premio pola dozura con que escribira dela. Deste xeito, segundo a tradici\u00f3n, ga\u00f1ou a elocuencia e, por iso, \u00e9 co\u00f1ecido como \"doctor mellifluus.\" Como motivo art\u00edstico, aparece documentado dende o s\u00e9culo XIII, e adoitase presentar a un Bernando orante de xeonllos, ante unha Virxe co neno, sa\u00edndo dun seo un abundante chorro de leite ata a boca do santo. Este tema foi particularmente prezado nos mosterios do C\u00edster e, posteriormente, na sociedade espa\u00f1ola do Barroco como mostran as versi\u00f3ns pict\u00f3ricas de Murillo e Alonso Cano.\nOutro tema art\u00edstico asociado con Bernaldo de Claraval \u00e9 o \"amplexus Bernardi\". Recollido no \"Flos sanctorum\" e noutros relatos medievais, tr\u00e1tase dun suceso no que Bernaldo de Claraval tivo unha visi\u00f3n na que Xes\u00fas de Nazaret se descravaba da cruz para que ambos os dous se apertaran. Esta representaci\u00f3n foi t\u00edpica de gravados alem\u00e1ns dos s\u00e9culos XV e XVI, e foi retratada por Francisco Ribalta nun cadro para a Cartuxa de Portaceli (Valencia). \nAdemais, nos programas decorativos da tradici\u00f3n cisterciense tam\u00e9n foi empregado o sono de Nadal. Segundo as s\u00faas haxiograf\u00edas, Bernaldo de Claraval estaba nas matinas de Noiteboa pregunt\u00e1ndose pola hora do nacemento de Xes\u00fas, cando, medio durmido, tivo unha visi\u00f3n do neno Xes\u00fas. Este tema \u00e9 menos difundido que os anteriores mais foi empregado polos mosteiros galegos do C\u00edster na Idade Moderna. As\u00ed, en Santa Mar\u00eda de Oseira est\u00e1 presente nas pinturas do brazo sur da b\u00f3veda do cruceiro e, como relevo, na fachada. No Mosteiro de Monfero \u00e9 representado no retablo maior da igrexa, tallado a finais do s\u00e9culo XVII.\nSignificaci\u00f3n.\nMediante a difusi\u00f3n da Orde do C\u00edster, Bernando de Claraval, inzou Europa de mosteiros: en 1151 exist\u00edan 350 abad\u00edas adheridas \u00e1 reforma cisterciense. Canda os mosterios, espallouse a arquitectura cisterciense da que existen boas mostras en Galicia (mosteiros de Mel\u00f3n, San Clodio, Armenteira, Oseira, Meira...). Os mosteiros cistercienses foron axentes econ\u00f3micos fundamentais na Idade Media, e as\u00ed Galicia \"sentir\u00e1 o seu influxo benfeitor na colonizaci\u00f3n de lugares improdutivos e inhabitados, na planificaci\u00f3n do labor agr\u00edcola, na promoci\u00f3n de servos a colonos de numerosos traballadores en granxas creadas polos mosteiros\". Tam\u00e9n xogaron un papel fundamental na expansi\u00f3n agraria en Austria e Alema\u00f1a desbrando bosques, ou en Flandres e a zona de Par\u00eds ga\u00f1ando terreos en humedais. \nFoi canonizado en 1174 por Alexandre III e declarado doutor da Igrexa en 1830. A s\u00faa festa cel\u00e9brase o 20 de agosto.\n\u00c9 patr\u00f3n de Xibraltar, Borgo\u00f1a, Liguria e X\u00e9nova, das abellas, os cereiros e os apicultores (por mor do sobrenome de \"doctor mellifluus\")."}
