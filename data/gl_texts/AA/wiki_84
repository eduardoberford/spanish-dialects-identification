{"id": "57627", "revid": "23204", "url": "https://gl.wikipedia.org/wiki?curid=57627", "title": "Servidume", "text": "A servidume, \u00e1s veces para os per\u00edodos medievais denominada servidume da gleba, era unha figura xur\u00eddica e social que ligaba os campesi\u00f1os a un determinado terreo (gleba). Os servos da gleba cultivaban, en proveito propio, as terras que pertenc\u00edan ao propietario ou terratenente \u2013que pod\u00eda ser un se\u00f1or individual ou ben colectivo, p.ex. un mosteiro, pag\u00e1ndolle un censo, que pod\u00eda ser unha parte dos froitos recollidos. Ademais, con frecuencia estaban obrigados a determinadas prestaci\u00f3ns de traballos e servizos a favor do se\u00f1or (corveas, senras). Os servos ti\u00f1an esa condici\u00f3n por nacemento, non podendo, licitamente, subtraerse de tal condici\u00f3n sen o consentimento do se\u00f1or.\nOs servizos aos que estaba obrigado o servo adoitaban estar precisados, a diferenza do que ocorr\u00eda cos escravos. Ademais os servos, non eran considerados cousas, obxectos, no sentido xur\u00eddico do termo, como acontec\u00eda cos escravos. Ti\u00f1an dereito \u00e1 propiedade privada, a\u00ednda que estivese limitada a bens mobles, pod\u00edan casar legalmente e ter fillos aos que legarlles unha herdanza. O se\u00f1or carec\u00eda do dereito de dispor da s\u00faa vida, a\u00ednda que o servo pod\u00eda ser vendido xunto coa terra \u00e1 que estaba adscrito; por\u00e9n ese mesmo servo non pod\u00eda ser despoxado da s\u00faa terra, nin expulsado dela.\nHistoria da servidume europea.\nOrixe do termo.\nDesde un punto de vista etimol\u00f3xico o termo galego servo \u2013 e os seus correlatos, nas linguas europeo-occidentais, como o franc\u00e9s \"serf\", o espa\u00f1ol \"siervo\" ou o italiano \"servo\" - \u00e9 a evoluci\u00f3n do lat\u00edn medieval \"servus\", que a s\u00faa vez era a prolongaci\u00f3n do lat\u00edn imperial \"servus\", voc\u00e1bulo que propiamente designaba o \"escravo\". Como o lat\u00edn medieval usaba a mesma palabra para designar tam\u00e9n ao \u201cescravo\u201d, que segu\u00eda a existir como realidade, para evitar a confusi\u00f3n de significados, acud\u00edase ou ben a ep\u00edtetos que os diferenciasen, fal\u00e1ndose as\u00ed de \"servus glebae\" (servo da gleba) ou \"servus casati\" (servo con casa), ou ben cu\u00f1\u00e1ronse novas palabras como \"sclavus\" (escravo).\nA historia da palabra, pois, mostra que os novos servos xurdiran dos antigos escravos, ora ben, \u00e9 indubid\u00e1bel que houbera unha mudanza nas condici\u00f3ns.\nTransformaci\u00f3n do colonato.\nComo persoas non-libres os novos servos herdaban as condici\u00f3ns dos antigos escravos; como suxeitos de certos dereitos e obrigas estes servos medievais, herdaban certas condici\u00f3ns dos antigos colonos (colonus) romanos. En principio, a palabra latina \"colonus\" estaba ligada ao verbo \"colere\" \u201ccultivar\u201d, designando un simple cultivador ou campesi\u00f1o cuxa condici\u00f3n era libre. Serviu para indicar o campesi\u00f1o que arrendaba terras dun latifundista, polas que aquel deb\u00eda pagarlle unha renda a este. Era unha especie de parceiro. Max Weber explicaba este sistema como apropiado para os campos de cereais, polos coidados que esix\u00edan, que non pod\u00edan ser cumpridos por medio do traballo de escravos, porque era menos delicado.\nPor\u00e9n, nun determinado momento, os colonos deixaron de ser simples arrendatarios. A s\u00faa tarefa era organizada polo capataz do latifundio (villicus) e esix\u00edanselle tarefas para o dono. Os exemplos m\u00e1is antigos deste tipo de colonos, que deb\u00edan realizar prestaci\u00f3ns persoais, aparecen na provincia romana de \u00c1frica (a Tunicia actual), segundo mostran inscrici\u00f3ns referentes a varios dominios imperiais, datadas no s\u00e9culo II d.C. Estes dominios comprend\u00edan terras que foron concedidas hereditariamente a colonos libres, que deb\u00edan pagar taxas en proporci\u00f3n \u00e1s colleitas e, ademais, efectuar servizos de labores para o dominio, e mesmo traballos p\u00fablicos (como mantemento de v\u00edas). Ign\u00f3ranse as condici\u00f3ns que levaron a organizar deste xeito a explotaci\u00f3n deses latifundios estatais, e se era algo ideado \"ad hoc\" para tales dominios, ou ben se xa exist\u00edan modelos deste tipo en leiras privadas.\nAdscrici\u00f3n \u00e1 terra.\nS\u00f3 desde o s\u00e9culo IV aparecen rexistrados este tipo de colonos na lexislaci\u00f3n imperial; nela m\u00f3stranse desposu\u00eddos do seu dereito a abandonar a terra, do que a\u00ednda gozaban no s\u00e9culo II, como persoas libres. Agora son xa \"adscripti glebae\" \u201cadscritos \u00e1 terra\u201d.\nParte do proceso de transformaci\u00f3n derivouse do sistema de impostos romano. Organizado o imperio nun sistema de municipios, estes deb\u00edan facer fronte ao pagamento dos mesmos, a trav\u00e9s das s\u00faas autoridades. As zonas rurais, organizadas en territorios e dominios, son os distritos obrigados a pagar os impostos, pero aqu\u00ed a autoridade \u00e9 o mesmo propietario, o \"dominus\", o se\u00f1or, en suma. Con frecuencia adiantaba ao Estado o pagamento dos tributos, e, polo tanto trataba de recobralos dos seus colonos, obrig\u00e1ndoos a permanecer na terra. De a\u00ed que os colonos fosen tam\u00e9n denominados \"tributarii\" (tributarios), nome que aparecer\u00e1 con frecuencia na documentaci\u00f3n medieval. Outra fonte de vencellamento \u00e1 terra foi o servizo militar. O se\u00f1or deb\u00eda responder do recrutamento perante o ex\u00e9rcito, de xeito an\u00e1logo a como proced\u00edan as cidades.\nEscaseza do aprovisionamento de escravos.\nA decadencia econ\u00f3mica do Imperio romano nas s\u00faas fases tard\u00edas, impulsou a fuxida de numerosos cidad\u00e1ns libres para os dominios rurais ou \"villae\", onde eran acollidos so o sistema de colonato, o que axudou a s\u00faa difusi\u00f3n por todo Occidente, \u00e1 par que as cidades declinaban. Isto forneceu de man de obra libre ao campo, onde era cada vez m\u00e1is complicado facerse con escravos. En efecto, a imposibilidade de expansi\u00f3n do Imperio, para conquistar novos territorios \u2013 a fase de maior extensi\u00f3n acad\u00e1rase no s\u00e9culo II, co emperador Traxano -, repercutiu negativamente na oferta de escravos, o que puxo en perigo o sistema de traballo escravista, tal e como estaba concibido.\nMudanzas do sistema escravista.\nA necesidade de conseguir renovar o equipamento de escravos, levou a cambiar as condici\u00f3ns de organizaci\u00f3n servil nos latifundios. Era necesario que os escravos, habitualmente amoreados en cuarteis e carentes de familia, puidesen tela e as\u00ed reproducirse: os seus fillos, consonte as leis romanas, herdar\u00edan a condici\u00f3n de escravos. De modo, que os escravos foron asimilados ao sistema de colonato. Fornec\u00e9uselles unha vivenda (a casa, que en lat\u00edn equival\u00eda a \u201ccabana\u201d), autoriz\u00f3uselles a formaci\u00f3n de familias, asign\u00f3uselles un lote de terra suficiente (o que os documentos medievais chaman un \"mansus\") e imp\u00faxoselles o pago ao dono de censos e servizos. Eran os \"servi casati\", servos acasarados, practicamente indiferenci\u00e1beis, na vida decote, dos antigos colonos libres. Os matrimonios entre ambas as clases igualar\u00edan m\u00e1is as s\u00faas condici\u00f3ns reais.\nOs aut\u00e9nticos escravos, \u00e1 maneira antiga, seguiron a subsistir, case sempre domiciliados nas dependencias adxuntas \u00e1 vivenda do se\u00f1or, o centro da \u201cvilla\u201d. Durante as continuas guerras na \u00e9poca das invasi\u00f3ns xermanas, houbo unha abundante oferta no mercado escravista, renov\u00e1ndose, s\u00f3 en parte, as antigas condici\u00f3ns.\nServidume medieval.\nA servidume debe entenderse, polo menos na Europa occidental da Idade Media, como unha obrigaci\u00f3n rec\u00edproca. O se\u00f1or garant\u00eda aos servos tutela xur\u00eddica e militar. Por tutela xur\u00eddica ent\u00e9ndese que o se\u00f1or deb\u00eda asegurar axuda legal en caso de preito contra un terceiro. A cambio o servo estaba obrigado a darlle ao se\u00f1or diversos tributos, en di\u00f1eiro, bens ou servizos. Por exemplo, no que hoxe \u00e9 Alema\u00f1a suroccidental, cada ano, en sinal de reco\u00f1ecemento do status de servidume, deb\u00edaselle entregar ao se\u00f1or unha gali\u00f1a, e, en caso de morte do cabeza de familia servil, deb\u00edaselle dar a mellor peza de gado e, se a que morr\u00eda era a muller, o mellor vestido. Isto era equivalente do que na Galiza, en reco\u00f1ecemento de se\u00f1or\u00edo, se chamaba a loitosa ou luctuosa. Os servos da gleba pod\u00edan estar suxeitos ao \u201cban\u201d, denominado na Galiza fonsadeira, que comportaba servizos militares: quendas de garda, aloxamento dos guerreiros da hoste do se\u00f1or, transmisi\u00f3n de mensaxes etc.\nNo transcurso dos s\u00e9culos XV e XVI estas obrigas, e outras, foron transformadas en censos en di\u00f1eiro, mais subsistiron zonas europeas at\u00e9 o s\u00e9culo XIX, nas que a\u00ednda se pagaban esas taxas en produtos ou noutro tipo de prestaci\u00f3ns equivalentes. En zonas dos Pa\u00edses Baixos, a servidume desapareceu totalmente ao longo dos s\u00e9culos XII e XIII.\nOs se\u00f1ores pod\u00edan vender, adquirir ou cambiar os servos; isto s\u00f3 significaba que as prestaci\u00f3ns e taxas deb\u00edan seren pagas a un outro se\u00f1or, porque polo xeral, o servo ficaba ligado ao seu terreo. Este cambio pod\u00eda ser relevante para o servo en caso de prohibici\u00f3n de matrimonio. S\u00f3 o se\u00f1or pod\u00eda conceder a autorizaci\u00f3n para o casamento, e m\u00e1is conceder ao servo ou serva deixar o terreo para trasladarse ao do c\u00f3nxuxe. O servo que ousaba abandonar a s\u00faa terra, pod\u00eda ser buscado e reintegrado \u00e1 forza ao seu terreo. S\u00f3 o servo que alcanzaba a refuxiarse nunha cidade e atinx\u00eda a adquirir a veci\u00f1anza nela (o quen en moitos casos se conced\u00eda logo de 1 ano de morad\u00eda). Pod\u00eda ent\u00f3n o servo subtraerse \u00e1 xurisdici\u00f3n do se\u00f1or, e o que \u00e9 m\u00e1is importante, converterse el mesmo nun ser libre. De a\u00ed o dito alem\u00e1n: \u201c\"Stadt Luft macht frei\"\u201d: \u201cO aire da cidade fai libre\u201d. Inversamente, como xa se dixo, o servo non pod\u00eda ser despoxado da s\u00faa terra, nin sequera, en dereito, pola forza.\nPersistencia da servidume en Europa occidental.\nA\u00ednda que na maior parte do Occidente europeo a tendencia foi liberar o campesi\u00f1ado, anulando as cargas corporais e transformando os censos en pagos en di\u00f1eiro, o certo \u00e9 que subsistiron, residualmente, en diversas zonas, as prestaci\u00f3ns gratu\u00edtas de traballos persoais durante a Idade Moderna. Adoitaban consistir en dous ou tres d\u00edas por semana de labores na reserva se\u00f1orial, a\u00ednda que o normal e que fosen labores espor\u00e1dicos, ou ben, consonte as necesidades dos dominios, pod\u00edan ser outros tipos de traballos: acarrexamento de froitos at\u00e9 os dep\u00f3sitos dominicais, labores de pastoreo ou efectuar servizos de mensaxer\u00eda.\nEn Francia persistiron as prestaci\u00f3ns de traballo, especialmente, na rexi\u00f3n da Borgo\u00f1a. No noroeste alem\u00e1n os campesi\u00f1os acostumaban emprestar 1 ou 2 d\u00edas de corveas por semana, coa contraprestaci\u00f3n por parte do se\u00f1or do xantar, polo xeral. En Espa\u00f1a, na Meseta Norte perduran, at\u00e9 o s\u00e9culo XVIII, os servizos persoais nas terras de \u201csolariegos\u201d, que denominan sernas ou hacenderas: os vasalos do mosteiro de San Pedro de Carde\u00f1a (Burgos) traballaban para el dous d\u00edas por mes adxuntando as s\u00faas bestas propias, carr\u00e9tandolle a le\u00f1a e fac\u00edan prestaci\u00f3ns de transporte para as adegas. Casos semellantes obs\u00e9rvanse na documentaci\u00f3n do mosteiro bieito de Sahag\u00fan (Le\u00f3n). As condici\u00f3ns son m\u00e1is duras en Arag\u00f3n, onde se citan vassalli servitutis, que poden ser encarcerados e despoxados dos seus bens de xeito arbitrario, prohibici\u00f3n de matrimonio f\u00f3ra do dominio etc., mostrando o poder dos se\u00f1ores. As medidas tomadas en \u00e9poca do rei Filipe V adozaron esas condici\u00f3ns.\nA segunda servidume.\nFoi Friedrich Engels quen cu\u00f1ou o termo \u201csegunda servidume\u201d para referirse \u00e1 aparici\u00f3n de duras condici\u00f3ns de suxeiz\u00f3n do campesi\u00f1ado aos se\u00f1ores nos pa\u00edses de Europa central e oriental durante a Idade Moderna, aproximadamente entre os s\u00e9culos XVI a XIX. O termo foi aceptado pola historiograf\u00eda posterior.\nX\u00e9nese e caracteres.\nDurante os s\u00e9culos anteriores ao XVI, o sistema feudal fora espall\u00e1ndose polos pa\u00edses europeos situados ao Leste do r\u00edo Elba, adquirindo caracteres semellantes aos que se daban en Occidente, e mesmo propiciando unha maior liberdade do campesi\u00f1ado nas terras colonizadas por movementos migratorios de alem\u00e1ns, holandeses, su\u00edzos e outros.\nFacilidades comerciais.\nXa antes da \u00e9poca dos descubrimentos atl\u00e1nticos \u00edase efectuando o desprazamento do eixe comercial europeo desde o mar Mediterr\u00e1neo cara ao Oc\u00e9ano Atl\u00e1ntico, \u00e1 par que se produc\u00eda un desenvolvemento artesanal e comercial na fachada oce\u00e1nica. Todo isto provocou unha maior demanda de cereais e outros produtos, p.ex. a madeira, nos pa\u00edses costeiros, especialmente nos Pa\u00edses Baixos e Inglaterra, e logo noutros, como consecuencia do desenvolvemento econ\u00f3mico.\nAs boas condici\u00f3ns para unha exportaci\u00f3n permanente de cereais \u2013en especial trigo-, arrastrou os se\u00f1ores centro-orientais a transformar os seus dominios en explotaci\u00f3ns baseadas na reduci\u00f3n do campesi\u00f1ado a unha dura servidume, baseada sobre todo na esixencia de prestaci\u00f3ns persoais de traballo, as corveas (checo \"robotni\", ruso \"barshchina\", alem\u00e1n \"Leibeigensch\u00e4fte\", \"Robath\"), obtendo deste xeito a forza de traballo que precisaban de alde\u00e1ns que pasaron a ser aut\u00e9nticos servos (alem\u00e1n \"Knetch\", \"Leibeigende\"; polaco \"poddany\"; ruso \"rab\"; en Hungr\u00eda, en documentos expedidos a\u00ednda en lat\u00edn, \"homo de corpore\").\nInfluencia das guerras.\nA\u00ednda que a venda de cereais foi o motor da transformaci\u00f3n, outros factores facilitaron, por parte dos se\u00f1ores, a ampliaci\u00f3n dos seus dominios. As guerras facilitaron a apropiaci\u00f3n de terras comunais e das tenzas de propiedade campesi\u00f1a abandonadas. Os historiadores citan a Guerra dos campesi\u00f1os (1524-1525) para Alema\u00f1a, a Guerra dos Trinta Anos (1618-1648) sobre todo en Alema\u00f1a e Bohemia, e outras como a Guerra do Norte ou a Guerra dos Quince Anos. A mesma escaseza de man de obra, provocada polos conflitos b\u00e9licos, abocou os se\u00f1ores a forzar o traballo do campesi\u00f1ado nas s\u00faas reservas. A debilidade das cidades orientais e, parellamente, da correspondente burgues\u00eda, incapaz de oporse debidamente \u00e1 nobreza, \u00e9 sinalada como outra das causas que achaiou o cami\u00f1o dos se\u00f1ores.\nAs obrigaci\u00f3ns.\nDe maneira que os se\u00f1ores, en diversas escalas, aumentaron a extensi\u00f3n das s\u00faas propiedades, someteron o campesi\u00f1ado a prestaci\u00f3ns de traballo onerosas, ao seu arbitrio, que chegaron atinxir at\u00e9 5 ou 6 d\u00edas por semana, ampli\u00e1ndoo mesmo aos membros da s\u00faa familia e m\u00e1is \u00e1s bestas propias. A tenza servil fica reducida ao m\u00ednimo indispens\u00e1bel para o mantemento da familia e do gando que precisaba para as corveas. O labrego non pode abandonar as s\u00faas terras, nin tampouco casar sen o seu permiso. Ademais o campesi\u00f1o estaba suxeito ao pagamento de censos en especie, e estaba obrigado, polo dereito de monopolio se\u00f1orial (banalit\u00e9), a comprar determinadas produci\u00f3ns ou bens se\u00f1oriais: vodka e outras bebidas alcoh\u00f3licas (obriga dita \"propinacja\" en polaco), carne, mu\u00ed\u00f1os e lagares, barcas, pontes etc. Os castigos por incumprimento de todos eses deberes pod\u00eda implicar o uso da violencia f\u00edsica: apaleamento e lategazos, rollo, encarceramento etc., o que suxeriu a Mikhail Bakunin a denominaci\u00f3n de \u201cimperio knuto-xerm\u00e1nico\u201d para cualificar o imperio tsarista (o ruso \"knut\" e o alem\u00e1n \"Knute\" significan \u201cl\u00e1tego\u201d). O servo pod\u00eda at\u00e9 ser alugado en beneficio do se\u00f1or, e, en fin, mesmo vendido.\nExtensi\u00f3n xeogr\u00e1fica.\nCon diferenzas, pero con riscos com\u00fans, e con cronolox\u00eda distinta, a segunda servidume aparece na Alema\u00f1a oriental (Schleswig, Prusia, Brandeburgo, Pomerania etc.), e as actuais Dinamarca, Polonia, Lituania, partes da Alta Austria, Chequia, , Rusia, os principados de Moldavia e Valaquia, e a Hungr\u00eda do XVI \u2013 XVII, que ti\u00f1a a s\u00faa capital en \"Presburg\" (hoxe Bratislava) e comprend\u00eda Eslovaquia, Hungr\u00eda occidental, Croacia setentrional e o Burgerland, a provincia m\u00e1is suroccidental da actual Austria. Con diferentes datas, a segunda servidume foi abolida nos diversos pa\u00edses. O bloqueo continental de Napole\u00f3n contra Gran Breta\u00f1a, en 1806, afectou o mercado de exportaci\u00f3n cereal\u00edstico. Os ulteriores desenvolvementos do mercado mundial, que facilitaron a importaci\u00f3n dos mesmos cereais desde pa\u00edses de ultramar, socavaron os beneficios dos latifundios europeo-centrorientais, que se viron obrigados a facer fronte \u00e1 concorrencia, facilitando o traballo libre e tentando introducir t\u00e9cnicas modernas.\nA servidume na Alema\u00f1a oriental.\nCarente de unidade pol\u00edtica -ata que se foi impondo e estendendo o reino de Prusia- en diversos territorios como Mecklemburgo, Pomerania, Brandeburgo ou a mesma Prusia, foise espallando, desde o s\u00e9culo XVI, un sistema de explotaci\u00f3n directa dos dominios se\u00f1oriais (\"Gutswirtschaft\") en beneficio de se\u00f1ores medianos ou junkers, que foron aumentando, at\u00e9 o s\u00e9culo XVIII, o tama\u00f1o dos seus latifundios. Os efectos da Guerra dos Trinta Anos, foran especialmente duros en zonas como Pomerania, Brandeburgo ou Silesia, nos que se calcula que a poboaci\u00f3n diminu\u00edu entre un terzo e dous terzos. A subseguinte falla de man de obra e a proximidade dos portos b\u00e1lticos, incitou os junkers a fixar o campesi\u00f1ado \u00e1 terra, obrig\u00e1ndoo a servir como dom\u00e9sticos, a emprest\u00e1renlles traballos gratu\u00edtos e a adscribilos \u00e1 terra, o que na pr\u00e1ctica fac\u00eda dos labregos aut\u00e9nticos servos (\"Leibeigene\"). As prestaci\u00f3ns m\u00e1is com\u00fans desenvolv\u00edanse na \u00e9poca das faenas estacionais (labrado, sementado, recolleita, carretaxe), a\u00ednda que se pod\u00edan marcar por d\u00edas semanais, como en Mecklemburgo, onde en 1600 ascend\u00edan a tres d\u00edas semanais. No XVIII a metade das granxas campesi\u00f1as estaban sometidas a corveas. Isto non imped\u00eda a petici\u00f3n de pagos censuais vari\u00e1beis, e ademais os impostos correspondentes ao Estado. Unha cat\u00e1strofe, como a peste de 1712-1713, deixou desertas unhas 11.000 granxas prusianas. Como resultado efectu\u00e1rase unha forte concentraci\u00f3n da propiedade: a fins do XVIII, na zona m\u00e1is oriental de Prusia, hab\u00eda 2.498 propietarios con predios de m\u00e1is de 1.000 Ha, o que fac\u00eda un total de 4.648.254 Ha.\nDesde 1718, a monarqu\u00eda prusiana aboliu a servidume nos dominios reais, pasando o campesi\u00f1ado \u00e1 condici\u00f3n de arrendatario. Entre 1807 e 1848, a servidume foi abolida, pero non sen compensaci\u00f3n aos junkers, que conservaron e a\u00ednda arredondaron as s\u00faas propiedades ao longo do XIX.\nA servidume en Dinamarca.\nO factor principal de concentraci\u00f3n de terras neste pa\u00eds debeuse \u00e1 reforma protestante, que despoxou a Igrexa Cat\u00f3lica das s\u00faas posesi\u00f3ns. A Coroa converteuse no principal propietario, detendo a metade da terra, mais cedeu unha boa parte \u00e1 nobreza en agradecemento polo apoio que lle emprestara. O rei Frederico II favoreceu a creaci\u00f3n de latifundios de explotaci\u00f3n directa na zona continental do pa\u00eds. No reinado de Cristi\u00e1n IV (1588-1648) avanzou a expansi\u00f3n dos latifundios, por todo o pa\u00eds, con campesi\u00f1os sometidos a corveas, \u00e1s veces de dous ou tres d\u00edas por semana. A concorrencia doutros pa\u00edses exportadores de trigo do B\u00e1ltico, conduciu a unha suxeici\u00f3n maior a\u00ednda dos servos que ficaron adscritos \u00e1 terra (\"stavsband\") entre os 14 e 47 anos.\nA servidume en Austria.\nA prestaci\u00f3n persoal do traballo (\"Leibeigenschaft\", \"robot\") avanzou sobre todo na Alta Austria, provocando a revolta campesi\u00f1a de 1525. Por\u00e9n iso non a freou. En 1572, un decreto imperial obrigaba os fillos dos campesi\u00f1os a servir como dom\u00e9sticos nas residencias se\u00f1oriais. A fins de s\u00e9culo, en 1597, outro decreto limitou as prestaci\u00f3ns a catorce d\u00edas por ano. A servidume foi abolida, como no resto do Imperio, en 1848.\nA servidume en Polonia.\nDesde a segunda metade do s\u00e9culo XVI obs\u00e9rvase o acrecentamento do papel da reserva se\u00f1orial na creaci\u00f3n das rendas se\u00f1oriais, estimado no 48,1 %, sendo o resto fornecido polas cargas censuais soportadas polo campesi\u00f1ado. A Coroa, a nobreza e a Igrexa, eran os propietarios dos grandes latifundios. A anexi\u00f3n da Volinia e outras zonas de Ucra\u00edna, logo da Uni\u00f3n de Lubl\u00edn (1569), levou \u00e1 formaci\u00f3n dos maiores dominios de Europa. Por\u00e9n a produci\u00f3n non aumentou, at\u00e9 a primeira metade do s\u00e9culo XVIII, como efecto da Guerra do Norte, e as devastaci\u00f3ns producidas, que posibilitaron novas ampliaci\u00f3ns das reservas. Na segunda metade do mesmo s\u00e9culo, as\u00edstese, a novos decrecementos produtivos. Esa tendencia xeral ach\u00e1case, en boa parte, \u00e1 diminuci\u00f3n da cabana gandeira, que limitaba os rendementos (menor forza de traballo, fertilizante etc.).\nA servidume en Chequia.\nTanto en Bohemia como en Moravia, a esixencia de corveas e a ampliaci\u00f3n de dominios se\u00f1oriais comezaron a aumentar, pero adv\u00edrtese unha intensificaci\u00f3n do proceso a partir da derrota da insurrecci\u00f3n checa, en 1620, na batalla da Monta\u00f1a Branca. Ao longo do XVII, diminuci\u00f3n da poboaci\u00f3n checa aval\u00edase nun 30 %, mentres que o abandono de propiedades campesi\u00f1as debeu afectar a \u00bc das mesmas. Estas condici\u00f3ns impeleron os se\u00f1ores a redondear as s\u00faas reservas e a someter os alde\u00e1ns a rendas de traballo (robotni), situaci\u00f3n que se prolongou at\u00e9 o s\u00e9culo XVIII. Por\u00e9n, a resistencia dos campesi\u00f1os, levou a que o Estado intervi\u00f1ese. Unha ordenanza de 1680] limitou a duraci\u00f3n das corveas a tres d\u00edas semanais; renovouse en 1717] e fixou o m\u00e1ximo da xornada en 10 horas. Como os abusos proseguiron outra ordenanza en 1738, suprimiu os monopolios se\u00f1oriais e propuxo unha reduci\u00f3n das corveas.\nAs reformas tendentes a aliviar a servidume, comezaron coa ra\u00ed\u00f1a Mar\u00eda Teresa e foron proseguidas polo seu sucesor, Xos\u00e9 II. Leis de 1781 e de 1789, tentaron suprimir a servidume e suavizar as corveas, mais foron deixadas en suspenso con posterioridade. S\u00f3 os movementos revolucionarios de 1848 crear\u00edan a situaci\u00f3n que acabou definitivamente coa segunda servidume nos pa\u00edses austro-h\u00fangaros.\nA servidume en Hungr\u00eda.\nA introduci\u00f3n da segunda servidume no pa\u00eds maxiar, foi m\u00e1is tard\u00eda e, non estivo directamente vencellada \u00e1 produci\u00f3n de cereais para o mercado exterior. Estivo unida a un novo repartimento do poder durante os s\u00e9culos XVI e XVII, que levou \u00e1 preeminencia da nobreza h\u00fangara sobre o resto dos estamentos e ao seu dominio sobre a Dieta nacional. Unha lei de 1608 facilita a suxeici\u00f3n dos campesi\u00f1os \u00e1 terra. Diversas leis da primeira metade do XVII eximen a nobreza do pago de taxas alfandegarias. Os dominios ori\u00e9ntanse para o mercado interno do mesmo Imperio habsburgu\u00e9s, m\u00e1is a trav\u00e9s sobre todo do vi\u00f1o e o gando maior (cabalos, bois). A Guerra dos Quince Anos (1592-1606), incursi\u00f3ns t\u00e1rtaras e ataques dos turcos, provocaron o abandono de explotaci\u00f3ns labregas, fen\u00f3meno que foi aproveitado polos se\u00f1ores para ampliar os seus latifundios. A diminuci\u00f3n conseguinte da forza laboral levou a intensificar as prestaci\u00f3ns de traballos, cheg\u00e1ndose a extremos dunha semana para o se\u00f1or e outra para a explotaci\u00f3n labrega, alternativamente. As resistencias diversas eran vencidas co uso de violencia f\u00edsica de ser necesario. A abolici\u00f3n da servidume ter\u00eda lugar, como no resto do Imperio, en 1848.\nA servidume en Rusia.\nEn Rusia a servidume comezou a afirmarse en 1601, cando o tsar Boris Godunov limitou a liberdade de movementos dos campesi\u00f1os. En 1606, Ivan Issajevitsch Bolotnikov dirixiu unha forte revolta campesi\u00f1a contra a servidume. Mais s\u00f3 con Pedro o Grande , en 1723, foi promulgada unha normativa legal sobre a servidume, a cal, como acostumaba acontecer coa lexislaci\u00f3n de Pedro o Grande, estaba baseada fundamentalmente sobre modelos occidentais. A situaci\u00f3n dos campesi\u00f1os rusos agravouse no reinado de Catarina II, a fins do s\u00e9culo XVIII, cando a servidume se estendeu at\u00e9 a Ucra\u00edna, onde os campesi\u00f1os a\u00ednda eran libres. Un ukaze (decreto) de 1682 permit\u00eda a venda de campesi\u00f1os sen terra. Nesa altura os servos constitu\u00edan m\u00e1is da metade da poboaci\u00f3n rural total, dos cales un 50 % eran de propiedade privada (se\u00f1ores laicos ou eclesi\u00e1sticos) e o outro 50 % pertenc\u00edan ao Estado. Os maiores \u00edndices de poboaci\u00f3n sometida \u00e1 servidume correspond\u00eda \u00e1s grandes chairas de terras negras (\"chernoziom\"): rexi\u00f3n media do Volga, Ucra\u00edna occidental e Belar\u00fas occidental . A servidume foi abolida finalmente o 19 de decembro de 1861, polo tsar Alexandre II, preto de 50 anos m\u00e1is tarde, que en Europa occidental, pero s\u00f3 unha ducia de anos despois que en Europa central, onde fora abolida con ocasi\u00f3n das revoluci\u00f3n de 1848. A derrota rusa na Guerra de Crimea, levou \u00e1 intelligentsia que dirix\u00eda o pa\u00eds, a resolver que se desexaban poder enfrontarse aos pa\u00edses occidentais con garant\u00edas de \u00e9xito, era necesario modernizarse, para o cal era inevit\u00e1bel reformar o campo, abolindo a servidume. Mais esa abolici\u00f3n rusa non significou maior liberdade para os campesi\u00f1os: perderon a tutelaxe xur\u00eddica dos amos e, ademais, a lei obrigounos a que pagasen unha compensaci\u00f3n econ\u00f3mica aos seus antigos se\u00f1ores. Esa compensaci\u00f3n era adiantada polo Estado nun 80 % do seu valor, pondo o resto o ex-servo, e conced\u00e9ndolles 49 anos para reintegrar o rescate estatal. A revoluci\u00f3n de 1905 levou \u00e1 que o goberno tsarista de Nicolao II decidise perdoar a d\u00e9beda campesi\u00f1a.\nA servidume no Baixo Danubio.\nNos principados de Moldavia e Valaquia a segunda servidume foi tard\u00eda con relaci\u00f3n ao resto da Europa oriental. Dominados polo Imperio Otom\u00e1n, at\u00e9 a segunda metade do s\u00e9culo XVIII predominaron aqu\u00ed condici\u00f3ns semellantes \u00e1s da primeira servidume , que, logo de diversas reformas, deixaron o campesi\u00f1ado en situaci\u00f3n dunha case liberdade. As\u00ed e todo non houbo apenas transferencias de terras, de xeito que continuaron sometidos aos boiardos, pagando censos e rend\u00e9ndolles corveas, que se limitaran a doce d\u00edas anuais.\nO tratado de Kutchuk-Kainaryl (1774) e m\u00e1is tarde o de Adrian\u00e1pole (1829), liberaron o Danubio e levantaron o monopolio comercial turco, o que permitiu o acceso destas rexi\u00f3ns ao mercado mundial. A partir dese momento, a segunda servidume implantouse nos pa\u00edses do Baixo Danubio, con caracter\u00edsticas an\u00e1logas \u00e1s doutros pa\u00edses orientais. En apenas catro anos, a produci\u00f3n de trigo aumentou un 100 %. Diversas ordenaci\u00f3ns legais, co\u00f1ecidas como os Regulamentos org\u00e1nicos, subministraron o equipamento xur\u00eddico que facilitou a nova servidume do campesi\u00f1ado e posibilit\u00e1balles aos boiardos o auxilio da forza p\u00fablica para facelos cumprir."}
{"id": "57628", "revid": "23204", "url": "https://gl.wikipedia.org/wiki?curid=57628", "title": "Batalla da Monta\u00f1a Branca", "text": "A batalla da Monta\u00f1a Blanca (en checo : \"B\u00edl\u00e1 hora\") desenvolveuse o 8 de novembro de 1620, preto da cidade de Praga. Foi unha das primeiras e das m\u00e1is importantes da guerra dos Trinta Anos.\nNela trabaron encontro un ex\u00e9rcito de arredor de 15\u00a0000 homes ao mando de Christian I de Anhalt-Bernburg, ao servizo de Frederico V do Palatinato, coas forzas do Sacro Imperio romano xerm\u00e1nico guiadas polo conde de Bucquoy, combinadas con tropas da Liga cat\u00f3lica, \u00e1s ordes do conde deTilly, cun total de 25\u00a0000 homes, que lograron unha brillante vitoria. Esta batalla marcou o final do primeiro per\u00edodo (per\u00edodo bohemio) da guerra dos Trinta Anos.\nAntecedentes.\nO inicio da revolta dos protestantes en Bohemia foi exitoso, permit\u00edndolles rachar a pol\u00edtica de illamento, elixindo como rei o elector palatino Frederico V. Mais a situaci\u00f3n mudou con rapidez, cando Maximiliano I, duque de Baviera reagrupou as forzas da Liga cat\u00f3lica, enviando o conde de Tilly directamente a Praga.\nBatalla.\nO comandante protestante, Christian de Anhalt-Bernburg, despregou as s\u00faas tropas nas ladeiras dun outeiro, \"a monta\u00f1a blanca\" (en checo : \"B\u00edl\u00e1 Hora\", en alem\u00e1n : \"Weissenberg\"), bloqueando dese xeito a ruta para Praga. As tropas ocupaban unha posici\u00f3n s\u00f3lida: o flanco dereito estaba cuberto por un pavill\u00f3n de caza, e o flanco esquerdo por un rego. Hab\u00eda outro rego e alg\u00fans lameiros por diante da posici\u00f3n.\nTilly observando a posici\u00f3n inimiga enviou os seus mellores homes contra unha pequena ponte que cruzaba o rego e mandou atacar o centro, con apoio de fogo artilleiro moi nutrido. Logo de d\u00faas horas de combates encarnizados, a rotura do centro das li\u00f1as inimigas, puxo fin aos combates.\nConsecuencias.\nO ex\u00e9rcito checo ficou destru\u00eddo. Tilly entrou en Praga. A liberdade de relixi\u00f3n ficou suprimida. 27 dos xefes da insurrecci\u00f3n foron executados no mesmo centro de Praga. Os protestantes escaparon do pa\u00eds. Frederico V, elixido rei a\u00ednda o 4 de novembro de 1619, tam\u00e9n fuxiu. A brevedade do seu reinado, apenas dun ano, valeulle o alcume de \"rei do inverno\" (\"Winterk\u00f6nig\").\nA sorte da batalla coutou a independencia de Bohemia durante un per\u00edodo de 300 anos. As tropas espa\u00f1olas, tentando cercar as provincias holandesas rebeldes, ocuparon o Palatinado. O protestantismo quedou ameazado con ser desbordado na Alema\u00f1a, polo que Dinamarca entrou no conflito."}
{"id": "57629", "revid": "1131", "url": "https://gl.wikipedia.org/wiki?curid=57629", "title": "Fernando de Acu\u00f1a", "text": "Fernando de Acu\u00f1a y de Herrera, falecido en Sicilia en 1495, foi o primeiro gobernador e xustiza maior do reino de Galicia entre 1480 e 1484, nomeado polos reis Cat\u00f3licos co obxectivo de pacificar un reino conflitivo e permanentemente en p\u00e9 de guerra. A s\u00faa decisi\u00f3n m\u00e1is discutida e a\u00ednda hoxe non aclarada foi a de executar o mariscal Pardo de Cela en 1483.\nTraxectoria.\nFillo segundo de Pedro de Acu\u00f1a, I Conde de Buend\u00eda (desde 1475), se\u00f1or da Vila de Due\u00f1as, e Garda Maior do rei Xo\u00e1n II; e de In\u00e9s de Herrera, o seu t\u00edo foi Alonso Carrillo (1410-1482), Arcebispo de Toledo. Distinguiuse en acci\u00f3ns militares ao servizo dos monarcas castel\u00e1ns e chegou a Garda Maior e Gran Privado dos Reis Cat\u00f3licos.\nPor Real C\u00e9dula do 3 de agosto de 1480, os Reis nomean a Fernando de Acu\u00f1a e a Garci L\u00f3pez de Chinchilla \u00abnuestros jueces en todo el dicho reyno de Galicia, en quanto nuestra merced e voluntad fuere\u00bb, con atribuci\u00f3ns amplas esencialmente xudiciais, pero tam\u00e9n de goberno por canto ti\u00f1a a autoridade propia dun per\u00edodo de excepci\u00f3n. O cabido de Santiago, nun acordo do 12 de marzo de 1481, cualifica a Fernando de Acu\u00f1a de \"visorey\".\nA pol\u00edtica dos reis foi a de levar toda a nobreza aut\u00f3ctona \u00e1 corte e substitu\u00edla por nobres do resto da Coroa de Castela.\nPara facer cumprir as ordes Acu\u00f1a veu a Galicia en 1480 con 300 soldados comandados por Luis de Mudarra, con eles e coa axuda das irmandades derrubou moitos castelos (entre eles os de Tebra, Amarante, A Barreira, ou Tenorio... chegando algunhas fontes a citar at\u00e9 cincuenta) e someteu a nobreza local.\nCasou por indicaci\u00f3n da ra\u00ed\u00f1a con Mar\u00eda D\u00e1vila (que trala morte de Acu\u00f1a fundou o mosteiro das \"Gordillas\" en \u00c1vila). En 1489 foi enviado como vicerrei ao reino de Sicilia, onde morreu en 1495, sendo enterrado na catedral de Catania.\nFamilia.\nA s\u00faa irm\u00e1 Mar\u00eda de Acu\u00f1a casou o 14 de abril de 1456 con Xo\u00e1n de Viveiro, I Viceconde de Altamira (t\u00edtulo outorgado en 1467 polo rei Henrique IV de Castela). Foi se\u00f1or de Viveiro at\u00e9 que o desposu\u00edu Henrique IV, o 15 de xu\u00f1o de 1465, por real sentenza firmada en Zamora. Pedro Pardo de Cela ser\u00e1 seu sucesor a partir do 27 de xullo. Foi Contador de Henrique IV, Comendador Maior e Se\u00f1or de Cabez\u00f3n (Valladolid).\nO seu irm\u00e1n Alonso Carrillo foi bispo de Pamplona."}
{"id": "57631", "revid": "408", "url": "https://gl.wikipedia.org/wiki?curid=57631", "title": "Mulo", "text": ""}
{"id": "57633", "revid": "1804", "url": "https://gl.wikipedia.org/wiki?curid=57633", "title": "Malcom X", "text": ""}
{"id": "57636", "revid": "23204", "url": "https://gl.wikipedia.org/wiki?curid=57636", "title": "Pereir\u00f3, Matam\u00e1, Vigo", "text": "Pereir\u00f3 \u00e9 un lugar da parroquia de Matam\u00e1 no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 49 habitantes (21 homes e 28 mulleres)."}
{"id": "57637", "revid": "1556", "url": "https://gl.wikipedia.org/wiki?curid=57637", "title": "Iria Flavia", "text": ""}
{"id": "57641", "revid": "1093", "url": "https://gl.wikipedia.org/wiki?curid=57641", "title": "A Toxa", "text": ""}
{"id": "57643", "revid": "25871", "url": "https://gl.wikipedia.org/wiki?curid=57643", "title": "Xo\u00e1n II de Castela", "text": "Xo\u00e1n II de Trast\u00e1mara, nado en Toro o 6 de marzo de 1405 e finado en Valladolid o 20 de xullo de 1454, foi rei de Castela entre 1406 e 1454, fillo de Henrique III de Castela e Catarina de Lancaster.\nTraxectoria.\nNaceu en Toro no palacio Real do Real Mosteiro de San Ildefonso (Provincia de Zamora) o 6 de marzo de 1405; ti\u00f1a s\u00f3 un ano de idade cando morreu o seu pai no ano 1406. Os rexentes ser\u00edan a s\u00faa nai e o seu t\u00edo paterno, Fernando de Antequera, que chegaron a un acordo que divid\u00eda o reino en d\u00faas partes.\nDurante a rexencia renovouse a guerra intermitente contra Selecta (entre os anos de 1410 ata o ano 1411) e houbo achegamentos a Inglaterra no ano 1410 e con Portugal no ano 1411. Tras o Compromiso de Caspe (1412), o rexente Fernando abandonou Castela, pasando a ser rei de Arag\u00f3n. Deixou no seu lugar a varios lugartenentes, e aos seus fillos, os chamados Infantes de Arag\u00f3n. Catarina de Lancaster morr\u00eda no ano 1418.\nPouco tempo logo da morte da s\u00faa nai, Xo\u00e1n II contra\u00eda matrimonio coa s\u00faa prima irm\u00e1 Mar\u00eda de Arag\u00f3n (filla do seu t\u00edo Fernando I de Arag\u00f3n). O matrimonio levou a cabo en \u00c1vila o 4 de agosto de 1420. O ano anterior, no mes de marzo do ano 1419, fora declarado maior de idade cando ti\u00f1a catorce anos nas Cortes celebradas na vila de Madrid.\nNesta fase, Xo\u00e1n II deposita a s\u00faa confianza en \u00c1lvaro de Luna. Isto provoca o enfrontamento contra os intereses dos Infantes de Arag\u00f3n e os nobres castel\u00e1ns coligados con eles. O apoio de Afonso V de Arag\u00f3n aos seus irm\u00e1ns, os Infantes, traer\u00eda a guerra entre Castela e Arag\u00f3n (1429-30). Resolver\u00edase coa vitoria de \u00c1lvaro de Luna e a expulsi\u00f3n dos infantes.\nNo ano 1445 faleceu Mar\u00eda de Arag\u00f3n e Xo\u00e1n, en segundas nupcias, casou con Isabel de Portugal. O matrimonio tivo lugar en Madrigal de las Altas Torres o 17 de agosto de 1447. Xo\u00e1n II faleceu preto de Valladolid o 20 de xullo do ano 1454, dicindo no momento da s\u00faa morte: \"naciera yo fijo de un labrador e fuera fra\u00edle del Abrojo, que no rey de Castilla\".\nFoi sucedido no trono polo seu fillo Henrique IV de Castela.\nDescendencia.\nFillos do seu primeiro matrimonio (1420-1445) con Mar\u00eda de Arag\u00f3n (*1396 \u20201445):\nFillos do seu segundo matrimonio (1447-1454) con Isabel de Portugal (*1428 \u20201496)"}
{"id": "57645", "revid": "1131", "url": "https://gl.wikipedia.org/wiki?curid=57645", "title": "Illa de Santa Mar\u00eda", "text": "A illa de Santa Maria foi a primeira illa oficialmente descuberta do arquip\u00e9lago dos Azores. Tam\u00e9n foi a primeira en ser poboada. Foi descuberta por Diogo de Silves nunha viaxe de regreso desde Madeira no ano 1427.\nA illa ten unha superficie de 97.4\u00a0km\u00b2 e unha poboaci\u00f3n de 6.500 habitantes. A capital da illa, Vila do Porto \u00e9 a m\u00e1is antiga das vilas dos Azores e a\u00ednda se poden atopar vestixios de casa antigas, que supostamente pertenceron ao seu primeiro capit\u00e1n, con fiestras do s\u00e9culo XV.\nSanta Mar\u00eda, \u00e9 a \u00fanica das illas do arquip\u00e9lago con grandes proporci\u00f3ns de terras sedimentarias onde se poden atopar f\u00f3siles mari\u00f1os.\nSitios de interese.\nAlmageiras:: ao sur de Vila do Porto. Debe o seu nome \u00e1 ba\u00eda Almageiras. \u00c9 un dos sitios m\u00e1is agradables dos Azores.\nPico Alto:: \u00e9 a maior cota e Santa Mar\u00eda, cunha altura de 590 m."}
{"id": "57646", "revid": "1131", "url": "https://gl.wikipedia.org/wiki?curid=57646", "title": "Illa Graciosa", "text": "A Illa Graciosa (en portugu\u00e9s, \"Ilha Graciosa\"), tam\u00e9n co\u00f1ecida como a \"Illa Branca\", pertence ao Grupo Central do arquip\u00e9lago dos Azores, Portugal. Ten unha \u00e1rea de 60,84\u00a0km\u00b2 e unha poboaci\u00f3n de 4 400 habitantes. Mide 10\u00a0km de longo e 7\u00a0km de largo.\nHistoria e caracter\u00edsticas.\nDesco\u00f1\u00e9cese a data do seu primeiro avistamento mais, como as veci\u00f1as illas do Grupo Central do arquip\u00e9lago dos Azores, a Graciosa foi explotada por navegantes portugueses durante o primeiro cuarto do s\u00e9culo XV. A data de 2 de maio de 1450, aceptada tradicionalmente como a do seu descubrimento, carece de soporte documental. \u00c9 correcto que, no inicio da d\u00e9cada de 1440, por orde do ent\u00f3n donat\u00e1rio das illas, o Infante D. Henrique, deix\u00e1rase gando vac\u00fan e porcino na illa, creando condici\u00f3ns para un futuro poboamento.\nDesco\u00f1\u00e9cese a\u00ednda quen foron os seus primeiros poboadores, a\u00ednda que se admita que, ao redor de 1450, que os primeiros colonos foron probabelmente escravos, pero non existen rexistros. O primeiro grupo de colonos de que hai noticia, enviados oficialmente, liderouno Vasco Gil Sodr\u00e9, un \"home bo\" natural de Montemor-o-Velho, que chegou \u00e1 illa acompa\u00f1ado pola s\u00faa familia e criados a mediados da d\u00e9cada de 1450 desde Terceira. Estabelec\u00e9ronse no Carapacho, a zona onde probablemente chegaron a terra, unha zona de costa baixa e abrigada no extremo suroeste da illa, \u00e1 vista da costa da illa de S\u00e3o Jorge.\nDada a baixo fertilidade dos solos na zona e a s\u00faa vulnerabilidade en relaci\u00f3n ao mar, os poboadores intern\u00e1ronse cara o interior, en busca de solos m\u00e1is f\u00e9rteis e planos. En poucos anos o principal n\u00facleo poboacional estableceuse na costa norte da illa, aproveitando as facilidades de desembarque que ofrec\u00edan as calas da Barra e de Santa Cruz, e a facilidade con que era posible escavar pozos de auga potable naquel litoral. Este foi o embri\u00f3n da actual vila de Santa Cruz da Graciosa.\nA illa \u00e9 de orixe volc\u00e1nico, cun relevo moi acentuado na parte meridional onde se sit\u00faa o pico da Caldeira (402 m). Na costa, accidentada, \u00e1brense d\u00faas ba\u00edas onde se sit\u00faa o porto de Vila d\u00e1 Praia e Santa Cruz da Graciosa (con 4780 habitantes segundo o censo de 2001)."}
{"id": "57647", "revid": "1131", "url": "https://gl.wikipedia.org/wiki?curid=57647", "title": "Illa das Flores", "text": "A illa das Flores (en portugu\u00e9s, \"ilha das Flores\") \u00e9 unha illa do grupo occidental do arquip\u00e9lago dos Azores, Portugal. \u00c9 o punto m\u00e1is occidental de Europa e ten unha superficie de 143\u00a0km\u00b2 e unha poboaci\u00f3n duns 3 800 habitantese, xunto con Illa de Corvo do arquip\u00e9lago occidental, at\u00f3pase dentro do Placa de Norteam\u00e9rica.\nHistoria.\nA illa foi descuberta en 1452 por Diogo de Teive e o seu fillo Jo\u00e3ou de Teive. A illa foi colonizada nun principio polo nobre flamengo Willem van der Haegen (co\u00f1ecido en Portugal como, \"Guilherme da Silveira\"). Van der Haegen chegara a Azores en 1469, e viviu durante un tempo na Illa do Faial, traslad\u00e1ndose despois a Illa Terceira, onde viviu uns anos antes de partir cara a Flores. Posteriormente abandonou Flores por estar a illa moi illada e non atoparse nas rutas navais cara a Europa, ademais a illa resultaba pouco f\u00e9rtil. Desta forma, o inicio do poblamiento permanente da illa realizouse durante o reinado do rei Manuel I de Portugal, no ano 1510, vindo os colonos principalmente do norte de Portugal. Orixinalmente a illa recibiu os nomes de \"S\u00e3o Tom\u00e1s\" e \"Santa Maria\".\nA illa aparece cuberta de miles de hortensias no ver\u00e1n, sendo este a orixe do nome da illa.\nNo extremo norte da illa at\u00f3pase o concello de Santa Cruz das Flores, sede do concello. Ao sur at\u00f3panse a vila de Lajes das Flores, tam\u00e9n sede de concello."}
{"id": "57648", "revid": "1131", "url": "https://gl.wikipedia.org/wiki?curid=57648", "title": "Illa do Corvo", "text": "A illa do Corvo (en portugu\u00e9s, \"Ilha do Corvo\") \u00e9 a menor das illas do Arquip\u00e9lago dos Azores, localiz\u00e1ndose no Grupo Occidental, sobre a placa norteamericana, ao norte da Illa das Flores. Corresponde territorialmente ao municipio de Vila do Corvo, o \u00fanico dos concellos da Rep\u00fablica Portuguesa que non ten fregues\u00edas, xa que, nos termos do artigo 136.\u00ba do Estatuto Pol\u00edtico-Administrativo da Rexi\u00f3n Aut\u00f3noma dos Azores, este nivel de divisi\u00f3n territorial non existe na illa. As funci\u00f3ns dos \u00f3rganos da fregues\u00eda son asumidos polos correspondentes \u00f3rganos municipais.\nXeograf\u00eda.\nA illa ocupa unha superficie total de 17\u00b413\u00a0km\u00b2, con 6\u00b45\u00a0km de largo por 4\u00a0km de longo. Consid\u00e9rase parte da Am\u00e9rica insular, debido ao feito de situarse sobre a placa norteamericana, co que ser\u00eda un dos puntos m\u00e1is aolLeste do continente americano.\nDista da illa das Flores, de Santa Cruz das Flores 21 quil\u00f3metros. Est\u00e1 formada por unha \u00fanica monta\u00f1a volc\u00e1nica extinguida - o \"Monte Gordo\", coroado cun amplo cr\u00e1ter chamado localmente \"Caldeir\u00e3o\", con 3\u00b47\u00a0km de per\u00edmetro e 300 metros de profundidade e onde se atopa a Lagoa do Caldeir\u00e3o. Nela p\u00f3dense observar varias lagoas, turbeiras e pequenas \"illotas\", d\u00faas longas e cinco redondas. O punto m\u00e1is alto da illa \u00e9 o Estreitinho no rebordo sur do Caldeir\u00e3o, con 770 metros de altura por enriba do nivel medio do mar. Al\u00e9n desta elevaci\u00f3n dest\u00e1canse a\u00ednda: o Morro dos Homes, a Lomba Redonda, a Coroa do Pico, o Morro da Fonte, o Espig\u00e3ozinho e o Serr\u00e3o Alto.\nTodo o litoral \u00e9 alto e escarpado, constitu\u00edndo o cono central do volc\u00e1n, coa excepci\u00f3n da parte Sur, onde nunha faxa l\u00e1vica estabeleceuse a Vila do Corvo, a \u00fanica vila da illa. O cantil oeste case vertical ten cerca de 700 m de altura sobre o oc\u00e9ano, \u00e9 unha das maiores elevaci\u00f3ns costeiras existentes no Atl\u00e2ntico.\nAs terras inmediatamente arredor da \u00fanica vila da illa e unha pequena zona abrigada na costa leste (as \"Quintas\" e Fojo) son as \u00fanicas zonas en que \u00e9 pos\u00edbel practicar a agricultura e manter algunhas \u00e1rbores froiteiras. Os mellores pastos para o gando fican m\u00e1is para norte, nas chamadas \"Terras Altas\".\nNa enseada sur, denominada \"Enseada de Nossa Senhora do Ros\u00e1rio\", existen tres espig\u00f3ns de desembarque, o \"Porto Novo\" (non usado), o \"Porto do Boqueir\u00e3o\" e o \"Porto da Casa\", o maior e o \u00fanico utilizado no tr\u00e1fico comercial. O \"Portinho da Areia\", no extremo oeste da pista do aeroporto, \u00e9 o \u00fanico areal da illa e a s\u00faa principal zona balnearia.\nO clima \u00e9 h\u00famido, con 915,7\u00a0mm de precipitaci\u00f3n media anual, pero suave, a\u00ednda que ventoso, cunha temperatura media anual de 17,6\u00a0\u00b0C na Vila, con temperaturas medias mensuais que var\u00edan entre os 14\u00a0\u00b0C en febreiro e 20\u00a0\u00b0C en agosto. Nas zonas altas os neboeiros son case permanentes. A axitaci\u00f3n mar\u00edtima, particularmente do quadrante oeste, \u00e9 moi elevada, resultando nunha elevada erosi\u00f3n costeira.\nA humidade relativa do ar oscila entre o 74% en outubro e 85% en xu\u00f1o, o mes en que os neboeiros son m\u00e1is frecuentes (\"neboeiros do San Jo\u00e3o\").\nHistoria.\nNos mapas xenoveses do s\u00e9culo XIV menci\u00f3nase a \"Insula Corvi Marini\" (a illa dos corvos marinhos ou corvos mari\u00f1os), a\u00ednda que \u00e9 pouco probable que esta designaci\u00f3n se referise especificamente a esta illa, este nome \u00e9 a orixe do nome da illa. Nun principio parece que foi unha designaci\u00f3n para as d\u00faas illas do Grupo Oriental do arquip\u00e9lago (Flores e Corvo). Ambas as d\u00faas foron descubertas por Diogo de Teive no regreso da s\u00faa segunda viaxe de exploraci\u00f3n (1452), estando moi pr\u00f3ximas. En tempos de Henrique o Navegante foi illa de Santa Iria. Tam\u00e9n se co\u00f1eceu como \"Illote das Flores\" (\"Il\u00e9u das Flores\") e tam\u00e9n \"Illa do Marco\" (\"Ilha do Marco\"), porque o monte do Caldeir\u00e3o serv\u00eda como referencia xeogr\u00e1fica aos mari\u00f1eiros.\nO 12 de novembro de 1548, Gon\u00e7alo de Sousa, 2\u00ba Capit\u00e1n donatario das illas de Flores e de Corvo, foi autorizado para enviar \u00e1 illa escravos (mulatos probablemente orixinarios da Illa de San Antonio, Cabo Verde) como agricultores e gandeiros. O poboamento inicial da illa comezou co env\u00edo dunha expedici\u00f3n de 30 persoas, dirixidas por Ant\u00e3o Vaz de Azevedo, orixinario de Illa Terceira. Cara a 1580 establec\u00e9ronse na illa colonos de Flores.\nEn 1587, Corvo foi saqueada e as casas queimadas por corsarios ingleses que tam\u00e9n atacaron Lajes das Flores. No ano 1632 a illa sufriu d\u00faas tentativas de desembarco de piratas alxerianos pero foron rexeitados pola poboaci\u00f3n local.\nNo s\u00e9culo XIX comezou a emigraci\u00f3n cara aos Estados Unidos e o Canad\u00e1.\nOs habitantes viviron nun grande illamento durante moitos s\u00e9culos, sendo a vila de Corvo o municipio m\u00e1is illado de Portugal. Durante o inverno non existen conexi\u00f3ns mar\u00edtimas regulares con Flores, a\u00ednda que no ver\u00e1n chega a haber varias conexi\u00f3ns ao d\u00eda que tardan uns 45 minutos entre Santa Cruz das Flores e Vila de Corvo. Co inicio do tr\u00e1fico a\u00e9reo o 27 de abril de 1972 os habitantes empezaron a sentirse menos illados do mundo. Na actualidade hai conexi\u00f3ns con Santa Cruz das Flores, Horta e Lajes (Illa Terceira) tres veces por semana."}
{"id": "57649", "revid": "431846", "url": "https://gl.wikipedia.org/wiki?curid=57649", "title": "Illa de Santa Maria", "text": ""}
{"id": "57651", "revid": "98629", "url": "https://gl.wikipedia.org/wiki?curid=57651", "title": "Jean Auguste Dominique Ingres", "text": "Jean Auguste Dominique Ingres, m\u00e1is co\u00f1ecido como Dominique Ingres (Montauban, 29 de agosto de 1780 \u2013 Par\u00eds; 14 de xaneiro de 1867), foi un pintor franc\u00e9s. O seu estilo pit\u00f3rico chamouse \"ingrismo\".\nBiograf\u00eda.\nDominique Ingres naceu en Montauban, no departamento de Tarn-et-Garonne. A unha idade temper\u00e1, o seu pai escultor decatouse do talento pict\u00f3rico que posu\u00eda Dominique, favorecendo as s\u00faas aspiraci\u00f3ns art\u00edsticas. Con 11 anos, ingresou na academia de Tolosa (1791), onde se formou con mestres como o pintor Roques e o escultor Vigan. En 1796 mudouse a Par\u00eds para estudar baixo a direcci\u00f3n de Jacques Louis David, por\u00e9n, o seu fr\u00edo clasicismo non encaixou co ideal de beleza que Dominique ti\u00f1a, fundado nas dif\u00edciles harmon\u00edas de li\u00f1as e cores.\nEn 1801 ga\u00f1ou o primeiro Premio de Roma con \"Aquiles recibindo \u00f3s embaixadores de Agamen\u00f3n\". Realizou numerosos debuxos e retratos como \"A familia Rivi\u00e9re\" (1805); \"Granet\", \"A fermosa Celia\"; \"Napole\u00f3n entronizado\" (1806).\nEn 1806, Ingres marchou a Roma, onde permaneceu 18 anos. Al\u00ed descubriu a Rafael e ao Quattrocento italiano, os cales marcar\u00edan o seu estilo. A partir desta \u00e9poca levar\u00eda a cabo os seus traballos m\u00e1is fecundos, voluptuosos espidos femininos, entre os que destaca \"A ba\u00f1ista\"; paisaxes, debuxos, retratos, e composici\u00f3ns hist\u00f3ricas e relixiosas tratadas ao xeito das mitolox\u00edas hist\u00f3ricas: \"Xoana de Arco\", \"A virxe da hostia\", \"Xes\u00fas entre os seus doutores\", \"Cristo entregando a San Pedro as chaves do reino\" (1820). A pesar do seu \u00e9xito en Italia, os seus cadros non gustaron na s\u00faa Francia, onde reciben duras cr\u00edticas, polo que decide quedar en Roma.\nEn 1813, casou con Madeleine Chapelle, \u00e1 que lle adicou a obra: \"Il fidanzamento di Raffaello\", na que o pintor incorpora \u00e1 amante de Rafael, a famosa Fornarina. \nTrala ca\u00edda de Napole\u00f3n, as dificultades econ\u00f3micas e familiares constit\u00faen para Ingres un per\u00edodo bastante m\u00edsero durante o cal pinta con desgana todo o que se lle encarga. En 1820 inst\u00e1lase en Florencia e, coa presentaci\u00f3n en Francia do seu lienzo \"O voto de Luis XIII\" (1824), realizado para a Catedral de Montauban, acadou un grande \u00e9xito nos sal\u00f3ns de Par\u00eds.\nEntre 1834 e 1840 foi nomeado director da Academia de Francia en Roma.\nEn 1841 volveu a Par\u00eds onde obtivo unha forte acollida e se lle encargou a decoraci\u00f3n das vidreiras da Capela da Notre Dame. En 1846 expuxo por primeira vez na Galer\u00eda de Belas Artes, trala cal foi nomeado membro da comisi\u00f3n xunto con Delacroix. En 1849 presentou a s\u00faa dimisi\u00f3n motivada polo falecemento da s\u00faa dona.\nDebido a unha enfermidade que lle afectou \u00f3s ollos, no seu derradeiro per\u00edodo, Ingres veuse obrigado a valerse dalg\u00fans dos seus colaboradores para rematar as obras pertencentes ao seu per\u00edodo maduro, caracterizado pola busca da perfecci\u00f3n das formas.\nEn 1852, Ingres casou por segunda vez con Delphine Ramel. En 1862 foi nomeado Senador.\nA prodixiosa galer\u00eda de retratos que deixou, constit\u00fae un testemu\u00f1o moi valioso da sociedade burguesa do seu tempo, do esp\u00edrito e os costumes dunha determinada clase \u00e1 que el pertenc\u00eda reflectindo as virtudes e os l\u00edmites.\nIngres estudou m\u00fasica, disciplina na que tam\u00e9n destacou. Durante unha tempada foi segundo violinista na orquestra do Capitolio de Tolosa; deste \"pasatempo\" prov\u00e9n a expresi\u00f3n: \"viol\u00f3n de Ingres\"\nIngres finou aos oitenta e sete anos. Na actualidade at\u00f3pase aterrado na cidade de Montauban, a cal lle adicou un museo instalado no seu taller: o Museo Ingres.\nPrincipais traballos.\nA s\u00faa obra div\u00eddese, esencialmente, en tres x\u00e9neros:\nAlgunhas das s\u00faas obras m\u00e1is importantes son:\nPosteridade.\nIngres ensinou directamente \u00f3s alumnos, o m\u00e1is co\u00f1ecido foi Th\u00e9odore Chass\u00e9riau. A s\u00faa influencia deixouse sentir entre os mellores impresionistas, destacando Edgar Degas quen ti\u00f1a vinte cadros do pintor.\nNo s\u00e9culo XX, Pablo Picasso, tomou, para alg\u00fans dos seus cuadros, moitas referencias de Ingres, en especial para \"A grande odalisca despois de Ingres\" pintada en 1907. Noutro estilo, Man Ray, retomou o tema dos torsos espidos no seu \"Viol\u00f3n de Ingres\" (1920), fotograf\u00eda dunha modelo espida sobre a cal trazou os o\u00eddos do intrumento musical."}
{"id": "57652", "revid": "1987", "url": "https://gl.wikipedia.org/wiki?curid=57652", "title": "Nobreza", "text": "A nobreza constit\u00fae un grupo social exclusivo comunmente de car\u00e1cter hereditario cun status privilexiado reco\u00f1ecido pola autoridade. Na Europa preindustrial era un dos tres estamentos medievais e do Antigo R\u00e9xime, xunto co clero e o terceiro estado e como estamento privilexiado da sociedade baseaba eses privilexios nunha suposta superioridade moral ou racial.\nNo estado feudal, nobre era que posu\u00eda un feudo, e que estaba unido aos seus servos por relaci\u00f3ns de vasalaxe, mas na Idade Moderna os reis adxudicaron numerosos t\u00edtulos sen terras ou dominios asociados. O instauraci\u00f3n da nobreza supuxo a imposici\u00f3n nas sociedades romanizadas da antiga divisi\u00f3n social indoeuropea longo tempo desaparecida, mas que se conservou polos pobos xerm\u00e1nicos. Esta divisi\u00f3n estruturaba a sociedade en tres grupos hereditarios de guerreiros, sacerdotes e traballadores. Tanto a sociedade romana como moitas das anteriores sobre as que se impuxo a s\u00faa cultura xa perderan esta estruturaci\u00f3n e deran lugar a certa mobilidade social.\nTipos de nobreza.\nOutro criterio \u00e9 o que distingue:\nA condici\u00f3n de se\u00f1or dun se\u00f1or\u00edo ou feudo, dependendo do tama\u00f1o ou riqueza deste, normalmente daba os recursos necesarios para manter unha forma de vida compat\u00edbel coa nobreza: \u00e9 dicir, o non traballar. O grao de cabaleiro, que normalmente coincid\u00eda coa pertenza a unha Orde Militar ou Orde de Cabaler\u00eda, pod\u00eda proporcionar rendas suficientes ou non (hab\u00eda \"cabaleiros de mogoll\u00f3n\", aos que hab\u00eda que manter na sede da orde). Outras situaci\u00f3ns polas que un nobre pod\u00eda adquirir rendas que lle permitisen acceder \u00e1 alta nobreza eran a posici\u00f3n na Corte -nobreza cortes\u00e1-, ou na guerra, a\u00ednda que a funci\u00f3n militar da nobreza, moi importante na Idade Media, perdeuse na Idade Moderna co ex\u00e9rcito profesional ou mercenario."}
{"id": "57654", "revid": "1308", "url": "https://gl.wikipedia.org/wiki?curid=57654", "title": "Ingres", "text": ""}
{"id": "57655", "revid": "1308", "url": "https://gl.wikipedia.org/wiki?curid=57655", "title": "Jacques Louis David", "text": ""}
{"id": "57656", "revid": "5863", "url": "https://gl.wikipedia.org/wiki?curid=57656", "title": "Pereir\u00f3", "text": "O top\u00f3nimo Pereir\u00f3 pode referirse a varios lugares de Galicia:"}
{"id": "57661", "revid": "22570", "url": "https://gl.wikipedia.org/wiki?curid=57661", "title": "Malachi Shabazz", "text": "Malachi Shabazz foi o alcume empregado polo l\u00edder nacionalista negro Malcom X. O apelido \"Shabazz\" tam\u00e9n aparece no nome El-Hajj Malik El-Shabazz, outro dos que empregou, e tam\u00e9n foi o apelido que pasou \u00e1 s\u00faa muller Betty Sanders e \u00e1s seis fillas que tivo con ela. A orixe de hai que buscala na alusi\u00f3n a unha tribo lendaria africana, a tribo dos Shabazz da que se tivo co\u00f1ecemento polas lendas e relatos orais dos escravos en Norteam\u00e9rica."}
{"id": "57662", "revid": "98629", "url": "https://gl.wikipedia.org/wiki?curid=57662", "title": "Tribo dos Shabazz", "text": "A tribo dos Shabazz \u00e9 unha tribo africana negra de car\u00e1cter lendario. A s\u00faa historia ser\u00eda transmitida a trav\u00e9s dos escravos levados a Norteam\u00e9rica, a\u00ednda que s\u00f3 aparece mencionada en relaci\u00f3n coa organizaci\u00f3n Naci\u00f3n do Islam e o seu l\u00edder Elijah Muhammad, polo que non debe descartarse que fose unha invenci\u00f3n del ou dalg\u00fan dos seus seguidores. Malcom X adoptou o nome Shabazz como apelido en honor a esta tribo.\nSegundo as lendas os Shabazz eran unha civilizaci\u00f3n tecnoloxicamente avanzada e organizada socialmente baixo o mandato de reis e ra\u00ed\u00f1as que tivo o seu apoxeo 4000 anos antes do nacemento de Cristo. Un membro da tribo, un cient\u00edfico maligno chamado Yakub ser\u00eda o creador da raza branca."}
{"id": "57663", "revid": "25871", "url": "https://gl.wikipedia.org/wiki?curid=57663", "title": "Yakub", "text": "Yakub (tam\u00e9n baixo as formas Yacub ou Yacob). Segundo a doutrina da organizaci\u00f3n afroamericana Naci\u00f3n do Islam, lendario cient\u00edfico demon\u00edaco da Tribo dos Shabazz que creou a raza branca nun proceso de 600 anos. As raz\u00f3ns, segundo Naci\u00f3n do Islam ser\u00edan que a s\u00faa descendencia reinase 6000 anos sobre a terra, at\u00e9 que o poder volvese ao pobo negro, un proceso que, segundo as profec\u00edas, ser\u00eda iniciado no 1914.\nO nome Yakub parece descender bastante claramente do nome semita \"Ya'akov\" (Xacob), o nome do pai das tribos de Israel. As alusi\u00f3ns a unha creaci\u00f3n de 600 anos e a un reinado de 6000 parecen estar relacionadas co relato b\u00edblico da creaci\u00f3n do mundo en seis d\u00edas.\nActualmente dende Naci\u00f3n do Islam ofr\u00e9cese unha interpretaci\u00f3n racionalista do mito baseado nos \u00faltimos descobrementos cient\u00edficos e a s\u00faa teor\u00eda da descendencia de toda a raza humana de primixenios individuos de cor en \u00c1frica. A autobiograf\u00eda de Malcom X alude a que, durante as s\u00faas viaxes polo mundo, moitos musulm\u00e1ns ortodoxos reaccionaban con gran sorpresa ao darlles a co\u00f1ecer o mito de Yakub."}
{"id": "57664", "revid": "89787", "url": "https://gl.wikipedia.org/wiki?curid=57664", "title": "Michel Ocelot", "text": "Michel Ocelot, nado en 1943 en C\u00f4te d'Azur, \u00e9 un animador franc\u00e9s.\nTraxectoria.\nPasou a infancia na Guin\u00e9, a adolescencia en Anjou e agora vive en Par\u00eds. \u00c9 un co\u00f1ecido director de pel\u00edculas de animaci\u00f3n, reco\u00f1ecido internacionalmente con enorme \u00e9xito tanto por parte do p\u00fablico como pola da cr\u00edtica, sobre todo a partir de \"Kirikou et la Sorci\u00e8re\"."}
{"id": "57666", "revid": "2023", "url": "https://gl.wikipedia.org/wiki?curid=57666", "title": "Constituci\u00f3n Espa\u00f1ola de 1978", "text": ""}
{"id": "57667", "revid": "1556", "url": "https://gl.wikipedia.org/wiki?curid=57667", "title": "Premios Xerais", "text": ""}
{"id": "57669", "revid": "1965", "url": "https://gl.wikipedia.org/wiki?curid=57669", "title": "Torrente Ballester", "text": ""}
{"id": "57671", "revid": "23204", "url": "https://gl.wikipedia.org/wiki?curid=57671", "title": "Gimnesias", "text": "As Illas Gimnesias (en catal\u00e1n: \"Gimn\u00e8sies\") \u00e9 o nome dado polos gregos \u00e1s d\u00faas illas maiores das Baleares, Mallorca e Menorca, habitadas ent\u00f3n polo pobo talai\u00f3tico. Os gregos distingu\u00edan as\u00ed estas illas das Pitiusas (Eivissa e Formentera), despoboadas ata o s\u00e9culo VII a. C.\nEtimolox\u00eda.\nOs gregos recrutaban aos hondeiros mallorquinos e menorquinos para formar tropas lixeiras, \u00e1s que denominaban \"gymnetas\" (en grego, \"gymnetas\" significa espido), aludindo non tanto a unha nueza completa, sen\u00f3n \u00e1 escaseza do seu equipamento militar comparado, por exemplo, cos hoplitas, de armamento pesado. Xa que logo, e segundo os autores cl\u00e1sicos, as illas dos gymnetas non pod\u00edan recibir outro nome que o de Gimnesias.\nOs fenicios deron a estas d\u00faas illas un nome distinto: \"Baliarides\". Os romanos preferiron este top\u00f3nimo ao dos gregos e isto fixo que a denominaci\u00f3n de Gimnesias se perdese. A unidade administrativa que deu o Imperio Romano a Gimnesias e Pitiusas, co nome de \"insulae Baliares\", condicionou que a longo prazo o nome de Baleares se asociase ao conxunto do arquip\u00e9lago.\nUso da denominaci\u00f3n.\nModernamente, retomouse a denominaci\u00f3n antiga de Gimnesias (inclu\u00edndo tam\u00e9n \u00e1s illas e illotes menores pr\u00f3ximos a Mallorca e Menorca, como Cabrera e Dragonera), sobre todo en c\u00edrculos acad\u00e9micos e cient\u00edficos, onde \u00e9 habitual recorrer \u00e1s fontes greco-latinas para elaborar cultismos e tecnicismos. A\u00ednda que hai 2.500 anos a necesidade era saber distinguir entre as illas poboadas e as despoboadas, entre as conquistables e explotables e as que s\u00f3 pod\u00edan ser obxecto de transacci\u00f3ns e intercambios, actualmente a necesidade cient\u00edfica \u00e9 outra. A historia natural e a ecolox\u00eda das illas fai necesario distinguir entre dous tipos de realidades distintas: unhas illas m\u00e1is \u00e1ridas que estar\u00edan desposu\u00eddas de vexetaci\u00f3n e ocupadas principalmente por aves (Pitiusas) e unhas illas m\u00e1is chuviosas con abundante vexetaci\u00f3n arb\u00f3rea e provistas de mam\u00edferos (Gimnesias). Curiosamente, e posiblemente por isto se utilice a mesma terminolox\u00eda que os gregos, estes feitos naturais deberon de condicionar fortemente o poboamento humano e, xa que logo, expliquen a distribuci\u00f3n restrinxida \u00e1s illas de Mallorca e Menorca da cultura talai\u00f3tica."}
{"id": "57672", "revid": "56817", "url": "https://gl.wikipedia.org/wiki?curid=57672", "title": "Pitiusas", "text": "As Illas Pitiusas (en catal\u00e1n, \"Piti\u00fcses\") sit\u00faanse no mar Mediterr\u00e1neo, dentro do arquip\u00e9lago balear. Consta de d\u00faas illas, Eivisa e Formentera, e m\u00faltiples illotes (S'Espalmador, S'Espardell...). Politicamente, forman os Consellos Insulares de Eivisa e Formentera, dentro da comunidade aut\u00f3noma das Illas Baleares, en Espa\u00f1a.\nO nome de \"Pitiusas\" xa foi comentado por Plinio o Vello, ao existir gran n\u00famero de pi\u00f1eiros que poboaban as d\u00faas illas (\"pitys\" \u00e9 pi\u00f1eiro en grego). Ao contrario que na actualidade, os gregos e romanos diferenciaban claramente as Pitiusas do resto das Baleares, que denominaban Gimnesias e nas que inclu\u00edan unicamente a Mallorca e Menorca.\nAs illas caracter\u00edzanse pola presenza de especies e subespecies de mam\u00edferos e r\u00e9ptil end\u00e9micos, normalmente de tama\u00f1o maior aos seus parentes no continente europeo. A maior\u00eda da fauna e flora aut\u00f3ctonas at\u00f3panse ameazadas pola proliferaci\u00f3n urban\u00edstica e a introduci\u00f3n de especies for\u00e1neas, especialmente en Eivissa."}
{"id": "57674", "revid": "1131", "url": "https://gl.wikipedia.org/wiki?curid=57674", "title": "Eivisa", "text": "Eivisa (en catal\u00e1n e oficialmente: \"Eivissa\", en castel\u00e1n: \"Ibiza\") \u00e9 unha illa espa\u00f1ola situada no mar Mediterr\u00e1neo e que forma parte da comunidade aut\u00f3noma das Illas Baleares. \u00c9 a segunda illa m\u00e1is poboada do arquip\u00e9lago tras Mallorca e a terceira en superficie, por detr\u00e1s de Mallorca e Menorca.\nA illa \u00e9 co\u00f1ecida a nivel internacional pola beleza das s\u00faas calas e praias e a calidade das s\u00faas augas. \u00c9 co\u00f1ecida tam\u00e9n pola s\u00faa vida nocturna, as s\u00faas festas e discotecas, que atraen a numerosos turistas. Parte da s\u00faa superficie foi declarada Patrimonio da Humanidade pola UNESCO en 1999 pola s\u00faa biodiversidade e cultura.\nXeograf\u00eda.\nEst\u00e1 situada uns 75\u00a0km ao leste da Pen\u00ednsula Ib\u00e9rica, fronte a D\u00e9nia, 140\u00a0km ao suroeste da illa de Mallorca, e ao norte da de Formentera, cunhas coordenadas 39\u00b0 N, 1,4\u00b0 E. A s\u00faa capital \u00e9 Eivissa e as d\u00faas vilas m\u00e1is importantes, ademais da capital, son Sant Antoni de Portmany e Santa Eul\u00e0ria des Riu.\nA illa de Eivisa, que xunto coa de Formentera reciben o nome de Pitiusas, ocupa unha superficie de 575\u00a0km\u00b2 e por ela discorre un s\u00f3 r\u00edo, o de Santa Eul\u00e0ria des Riu, que desde hai bastantes anos permanece seco pola excesiva explotaci\u00f3n dos recursos acu\u00edferos da illa. A m\u00e1xima altitude da illa \u00e9 Sa Talaia con 475 metros de altura.\nHistoria.\nA illa de Eivisa conserva restos arqueol\u00f3xicos (fenicios) pois foi un enclave comercial relevante dentro da cultura n\u00e1utica deste pobo. Tanto na ruta do leste ao oeste como ao rev\u00e9s, a illa era punto de paso propicio para os navegantes polos ventos reinantes e as correntes do Mar Mediterr\u00e1neo. Aproximadamente a metade do S. VIII a.n.e f\u00fandase o primeiro asentamento estable na zona S-W, o asentamento de Sa Caleta, que se ocupar\u00e1 ata finais do mesmo s\u00e9culo cando ser\u00e1 abandonado. Aproximadamente na mesma \u00e9poca com\u00e9zase a urbanizar a cidade de Eivisa, na mesma localizaci\u00f3n que a actual cidade, debido sobre todo ao seu gran porto, moito m\u00e1is grande que o actual e \u00e1 situaci\u00f3n sobre un pequeno outeiro duns 100 sobre o nivel do mar. Entre o s\u00e9culo VII a.n.e e un momento indeterminado a illa quedar\u00e1 dentro da \u00f3rbita das polis Cananeas de Oriente Medio ata a s\u00faa conquista polos Asirios e de Qart Hadasht (Cartago) despois ata a s\u00faa destruci\u00f3n polos romanos o ano 146 a.n.e.\nA ocupaci\u00f3n extensiva da illa far\u00e1 que creza a s\u00faa produci\u00f3n e riqueza de produtos ata ser nomeada polos historiadores romanos pola s\u00faa la, os seus vi\u00f1os e o seu sal. Proba do seu auxe econ\u00f3mico son as cu\u00f1axes propias feitas na illa desde finais do S. IV a.n.e co s\u00edmbolo da illa, o deus Bes, ao que se debe o nome de \"Ybshm\" (Yboshim - illa de Bes), sincretismo do deus da fertilidade fraternal exipcio. Tam\u00e9n \u00e9 bo exemplo deste auxe a fundaci\u00f3n en Mallorca dunha serie de asentamentos econ\u00f3micos na zona Sur, preto das salinas para o seu aproveitamento as\u00ed como das relaci\u00f3ns econ\u00f3micas cos insulares da cultura Talaiotica.\nTam\u00e9n os romanos comerciaron coas Illas Baleares que posu\u00edan certas riquezas como o sal, figos ou a extracci\u00f3n de minerais (minas de galena-arxent\u00edfera e minio en s\u00b4Argentera - San Carlos). \"Ybshm\"(Yboshim?) foi o nome que lle deron os fenicios, e \"Ebusus\" a s\u00faa transcrici\u00f3n ao lat\u00edn. Mentres nas illas maiores habitaban tribos menos desenvolvidas culturalmente e con tradici\u00f3ns b\u00e1rbaras a ollos da cultura helen\u00edstica, nas Pitiusas viv\u00edan xentes de tradici\u00f3n semita, descendentes de emigrantes de oriente medio, Qart Hadasht ou as polis semitas do sur da Pen\u00ednsula Ib\u00e9rica. A raz\u00f3n para p\u00f3r este nome \u00e1s illas s\u00f3 puido ser a de non chamalas \"illas dos cananeos\" que marcar\u00eda a pertenza a devandita \u00f3rbita, pois pi\u00f1eiros, aos que a tradici\u00f3n aduce o nome, hai tantos ou m\u00e1is en Mallorca e Menorca como nas Pitiusas.\nTras as ocupaci\u00f3ns visigoda e bizantina (s\u00e9culos VII e VIII), as illas baleares, entre elas Eivisa, caeron nunha etapa de anarqu\u00eda. Os \u00e1rabes tomaron posesi\u00f3n do seu territorio en 902 e fundaron a cidade que hoxe pervive como capital, a parte antiga da cal recibe o nome de Dalt Vila (cidade alta). Xaime I de Arag\u00f3n concedeu a reconquista das Pitiusas ao arcebispo electo de Tarragona, Guillerme de Montgr\u00ed, que se asociou co conde do Rosell\u00f3n, Nun\u00f3 San\u00e7, e co infante Pedro de Portugal para o empe\u00f1o. As tropas cristi\u00e1s ocuparon o castelo de Eivissa o d\u00eda 8 de agosto de 1235. Eivisa foi incorporada ao recentemente fundado Reino de Mallorca, dentro da Coroa de Arag\u00f3n. A poboaci\u00f3n aut\u00f3ctona musulm\u00e1 foi ent\u00f3n sometida e tr\u00f3uxose a novos poboadores cristi\u00e1ns.\nHerdanza desta riqueza e utilizada sobre todo en \u00e9poca antiga, \u00e9 a Necr\u00f3pole de Puig dean Molins. Con m\u00e1is de 3000 enterramentos conserva parte do tesouro arqueol\u00f3xico que o pasado legou \u00e1 illa.\nA illa \u00e9 dominada desde o principio da Guerra Civil espa\u00f1ola (xullo de 1936) polos militares insurrectos contra o goberno da Segunda Rep\u00fablica espa\u00f1ola. O 8 de agosto de 1936 a \"Columna\" barcelonesa de Alberto Bayo (co\u00f1ecida como \"Columna de Baleares\") desembarca en Eivisa no contexto da operaci\u00f3n militar chamada \"Desembarco de Mallorca\" e dom\u00ednaa en poucos d\u00edas coa axuda das milicias mandadas por Manuel Uribarri, form\u00e1ndose inmediatamente na illa un chamado \"Comit\u00e9 Antifascista de Eivissa\", baixo a responsabilidade de Antonio Mart\u00ednez, do Partido Comunista.\nA principios de setembro, unha delegaci\u00f3n do \"Comit\u00e9 Antifascista de Eivissa\", formada entre outros por Xusto Tur, Angel Palerm, Juan Morais, Ram\u00f3n Medina e Garc\u00eda Rovira, solicita axuda a Barcelona ante a previsible retirada das forzas de Bayo de Mallorca e a precaria situaci\u00f3n de Eivisa ante un futuro ataque dos militares alzados.\nCara aos d\u00edas 9 e 10 chegan \u00e1 illa de Eivisa en resposta \u00e1s petici\u00f3ns de apoio do \"Comit\u00e9 Antifascista de Eivisa\", desde Barcelona, a bordo dos barcos \"Cidade de Barcelona\" e \"Cidade de Tarragona\" dous grupos de milicianos de douscentos e trescentos homes, integrando a chamada \"Columna Cultura e Acci\u00f3n\", a pesar do cal o 19 de setembro os sublevados toman a illa, situaci\u00f3n que se manter\u00e1 durante o resto da guerra.\nEivisa mantivo sempre unha fama de lugar de potencial m\u00edstico; foi un punto de referencia nos anos sesenta e setenta para a cultura \"hippie\" e para moitos viaxeiros. Foi visitada por Pink Floyd, que lle dedicou unha canci\u00f3n a un bar soado na illa no disco More.\nEn xullo de 2007 a illa sufriu a contaminaci\u00f3n por chapapote debida \u00e1 vertedura do barco mercante \"Don Pedro\" tras afundirse fronte \u00e1s s\u00faas costas, ameazando ao Parque Natural de ses Salines.\nAdministraci\u00f3n e pol\u00edtica.\nO \u00f3rgano de goberno do arquip\u00e9lago \u00e9 o Goberno Balear, con sede en Palma de Mallorca. A nivel local gobernou ata 2007 en Eivisa e Formentera o Consello Insular de Eivisa e Formentera como administraci\u00f3n territorial, asumindo gradualmente m\u00e1is das competencias derivadas do Estatuto de Autonom\u00eda das Illas Baleares cunha cada vez maior dotaci\u00f3n econ\u00f3mica. Trala reforma estatutaria de 2007, Formentera emancipouse de Eivisa creando o seu propio Consello Insular e mantendo a figura nominal do seu Concello (ambas corporaci\u00f3ns fusion\u00e1ronse). Desde ent\u00f3n, a administraci\u00f3n a nivel insular \u00e9 levada a cabo polo Consello Insular de Eivisa.\nA s\u00faa existencia f\u00fandase na antiga instituci\u00f3n da Universidade, herdada da Coroa Aragonesa, que fora disolta trala guerra de Sucesi\u00f3n Espa\u00f1ola a principios do s\u00e9culo XVIII, sendo substitu\u00edda por outra de menor entidade, o Concello.\nOrganizaci\u00f3n territorial.\nA illa at\u00f3pase dividida en cinco municipios, divididos \u00e1 s\u00faa vez en parroquias. A capital da illa \u00e9 Eivisa.\nTurismo.\n \nA finais dos 60 e durante os 70, a illa de Eivisa gozou dunha expansi\u00f3n tur\u00edstica que lle permitiu un desenvolvemento econ\u00f3mico por encima do que lle proporcionaban os seus recursos tradicionais (pesca e agricultura). Na actualidade \u00e9 referente como destino para mozos de todo o mundo pola s\u00faa atarefada vida nocturna. A illa ofrece tam\u00e9n numerosas calas e praias para aqueles que buscan tranquilidade.\nVida nocturna.\nEivisa \u00e9 considerada un destino tur\u00edstico internacional, especialmente pola s\u00faa vida nocturna, centrada en d\u00faas zonas: a cidade de Eivisa e Sant Antoni de Portmany. Pos\u00fae moitos clubs e discotecas moi co\u00f1ecidos, como Privilege, Eden, Es Parad\u00eds, Amnesia, Space, Pacha, Gala Night, Ushua\u00efa Ibiza e DC10. Durante o ver\u00e1n, moitos dos mellores produtores e DJs de m\u00fasica acoden a traballar a Eivisa, tendo unha noite da semana dedicada a eles nalg\u00fan club. Moitos deles usan a illa como plataforma de presentaci\u00f3n de novas canci\u00f3ns e temas de m\u00fasica house, trance e techno. A tempada de festas tradicionalmente comeza en xu\u00f1o coas festas de apertura e termina en outubro coas festas de clausura.\nPatrimonio da Humanidade.\nOs 85,64\u00a0km\u00b2 de Eivisa forman parte do lugar Patrimonio da Humanidade denominado \u00abEivisa, biodiversidade e cultura\u00bb, declarado pola Unesco en 1999. Tr\u00e1tase dun lugar de car\u00e1cter mixto, \u00e9 dicir, tanto cultural como natural. Segundo sinala a organizaci\u00f3n mundial:\nForma parte deste lugar o Parque Natural de ses Salines, co\u00f1ecido pola s\u00faa brillante praia."}
{"id": "57676", "revid": "5863", "url": "https://gl.wikipedia.org/wiki?curid=57676", "title": "Cabrera", "text": " \nCabrera \u00e9 a illa principal do arquip\u00e9lago de Cabrera, que se atopa fronte \u00e1 costa sur de Mallorca, nas illas Baleares. Administrativamente este arquip\u00e9lago pertence ao termo municipal de Palma.\nA presenza militar desde 1916 evitou que na zona produc\u00edsese unha invasi\u00f3n tur\u00edstica, o que permitiu a conservaci\u00f3n deste privilexiado ecosistema ata os nosos d\u00edas, pertencendo desde o 29 de abril de 1991 ao Parque Nacional do Arquip\u00e9lago de Cabrera, mediante a Lei 14/1991.\nHistoria.\nA illa de Cabrera e os illotes maiores foron visitados polas principais civilizaci\u00f3ns mediterr\u00e1neas: fenicios, cartaxineses, bizantinos e romanos.\nDurante os s\u00e9culos XIII e XIV a illa de Cabrera e o seu porto natural era utilizado por piratas berberiscos como base desde onde atacar as costas mallorquinas. Por este motivo, xa no s\u00e9culo XIV, constru\u00eduse un castelo na entrada do porto. Este castelo evitaba que se usase o porto como base pirata e permit\u00eda unha maior vixilancia das augas pr\u00f3ximas a Mallorca.\nEn 1808 estala a Guerra da Independencia Espa\u00f1ola. Os soldados franceses que foron feitos prisioneiros na batalla de Bail\u00e9n terminaron encarceados na illa de Cabrera. En realidade non hab\u00eda ning\u00fan edificio que puidese chamarse c\u00e1rcere, a catividade era o propio illamento da illa. Este cativerio terminou en 1814 ao asinarse a paz. Debido \u00e1 escaseza de recursos da illa e a falta de subministraci\u00f3ns por parte das autoridades da Xunta de Defensa de Mallorca, non m\u00e1is da metade segu\u00edan vivos ao finalizar a guerra e en recordo destes prisioneiros erixiuse un mon\u00f3lito na illa.\nA finais do s\u00e9culo XIX a illa de Cabrera pasa a ser propiedade privada. Os donos, a familia Feliu, intentan o cultivo de vide na illa. Para iso constru\u00edron unha adega, que se utiliza actualmente como museo.\nEn 1916 o arquip\u00e9lago \u00e9 expropiado por intereses de defensa. Establ\u00e9cese na illa de Cabrera unha pequena guarnici\u00f3n. A illa utilizar\u00edase ata a s\u00faa conversi\u00f3n en Parque Nacional como \u00e1rea de pr\u00e1ctica de tiro. Esta presenza militar protexeu a contorna natural ao evitar que o arquip\u00e9lago fose obxecto de especulaci\u00f3n inmobiliaria.\nEn marzo de 1991 decl\u00e1rase Cabrera como Parque Nacional Mar\u00edtimo e Terrestre.\nComunicaci\u00f3ns.\nO \u00fanico xeito de chegar ata Cabrera \u00e9 en barco. Pero ao ser un Parque Nacional, o acceso est\u00e1 limitado a unha cantidade de embarcaci\u00f3ns diarias. Desde o porto m\u00e1is pr\u00f3ximo de Mallorca (Col\u00f2nia de Sant Jordi) saen cada d\u00eda excursi\u00f3ns guiadas que permiten realizar unha visita \u00e1 illa de Cabrera."}
{"id": "57678", "revid": "1131", "url": "https://gl.wikipedia.org/wiki?curid=57678", "title": "Formentera", "text": "Formentera \u00e9 unha illa mediterr\u00e1nea e concello espa\u00f1ol que forma parte das Illas Pitiusas, no arquip\u00e9lago Balear. Cunha superficie de 77\u00a0km\u00b2 \u00e9 a illa habitada de menor extensi\u00f3n das Illas Baleares. Ocupa a posici\u00f3n m\u00e1is meridional, separada da illa de Eivisa por un estreito paso de auga e de illotes chamado Es Freus, de 7\u00a0km de lonxitude.\nHistoria.\nA primeira presenza humana co\u00f1ecida de Formentera at\u00f3pase na Idade de Bronce, cando se constru\u00edu o sepulcro megal\u00edtico de \"Ca na Costa\", datada no 1600 a. C. Logo dunha \u00e9poca na que permaneceu despoboada, tense vestixios do paso das culturas fenicia, p\u00fanica e romana.\nNon se ten referencias a se a illa estivo poboada tras as invasi\u00f3ns visigodas, pero polo menos a partir do s\u00e9culo XI, durante a ocupaci\u00f3n \u00e1rabe, a illa contaba cunha poboaci\u00f3n estable, pois quedan restos de vivendas, pozos e alxibes de devandita \u00e9poca.\nAs tropas de Xaime I de Arag\u00f3n, comandadas por Guillem de Montgr\u00ed, conquistaron as Pitiusas en 1235, as cales foron incorporadas ao Reino de Mallorca. Formentera estaba a\u00ednda habitada por sarracenos, segundo relata o \"Llibre dels feits\".\nTras a expulsi\u00f3n da poboaci\u00f3n musulm\u00e1, o intento de establecer unha poboaci\u00f3n permanente na illa fracasou; a dureza da illa e a inseguridade provocada polas incursi\u00f3ns berberiscas puxeron fin, nos \u00faltimos anos do s\u00e9culo XIV, ao que se co\u00f1ece como o primeiro repoboamento. Desta \u00e9poca \u00e9 a Capela rom\u00e1nica de \"Sa Tanca Vella\", en Sant Francesc Xavier, constru\u00edda no ano 1336.\nDurante o resto da Idade Media e o Renacemento, Formentera s\u00f3 se atopou poboada ocasionalmente por habitantes da illa de Eivisa.\nFoi en 1695 cando se produciu o definitivo repoboamento da illa, realizado por xentes de Eivisa; tras a doaz\u00f3n dunha parte da illa ao eivisenco Marc Ferrer, en pago polos servizos prestados. Alg\u00fans anos despois, en 1726, erixiuse a primeira igrexa de Formentera, dedicada a Sant Francesc Xavier, constru\u00edda como unha fortaleza na que poder refuxiarse dos ataques dos piratas. Algunhas torres de defensa e vix\u00eda no litoral complementaron o sistema defensivo da illa e converteron o segundo repoboamento en definitivo. Co paso do tempo, f\u00f3ronse empezando a crear uns pequenos n\u00facleos de poboaci\u00f3n ao redor das igrexas que se \u00edan constru\u00edndo, a\u00ednda que a maior\u00eda da poboaci\u00f3n atopouse sempre dispersa en pequenas casas de campo. Cara a mediados do s\u00e9culo XVIII a poboaci\u00f3n de Formentera era de catrocentas persoas e a finais do s\u00e9culo XIX a illa ti\u00f1a xa case dous milleiros de habitantes.\nA partir das d\u00e9cadas de 1960 e 1970 empezouse a desenvolver unha incipiente industria tur\u00edstica, caracterizado por un ambiente de relax e tranquilidade (un pouco a diferenza da de Eivisa). De forma paralela, a finais dos 60 iniciouse o movemento hippy en Formentera, feito que marcou profundamente a personalidade da illa.\nXeograf\u00eda.\nA illa de Formentera \u00e9 a illa habitada de menor tama\u00f1o das Baleares e a m\u00e1is meridional. At\u00f3pase situada ao sur da illa de Eivisa, da que est\u00e1 separada polo paso de Es Freus, duns 7\u00a0km. O seu punto m\u00e1is pr\u00f3ximo na Pen\u00ednsula Ib\u00e9rica \u00e9 D\u00e9nia (Alacant), a 40 millas.\nTen 69\u00a0km de litoral, repletos de praias e barrancos de gran beleza. Tr\u00e1tase dunha illa case plana, sendo a s\u00faa altura m\u00e1xima de 192 metros (La Mola). O clima \u00e9 suave, cunha temperatura media anual de 18,6 graos cent\u00edgrados e 2.883,1 horas de sol anuais de media. A vexetaci\u00f3n, de tipo mediterr\u00e1neo, combina zonas de dunas con bosques de pi\u00f1eiro e de sabina.\nAo norte da illa at\u00f3panse varios illotes deshabitados, os m\u00e1is importantes dos cales son S'Espalmador (dunhas 240 ha) e S'Espardell (de 60 ha), que pertencen ao concello.\nDemograf\u00eda.\nA illa de Formentera est\u00e1 conformada administrativamente por un \u00fanico municipio (chamado igualmente Formentera e que incl\u00fae aos illotes de S'Espalmador e S'Espardell) e conta cinco n\u00facleos urbanos: Sant Francesc de Formentera (capital da illa), Sant Ferran de ses Roques, el Pilar de la Mola, la Savina e es Pujols. A poboaci\u00f3n total da illa era de tan s\u00f3 10.365 habitantes no 2011.\nEntidades de poboaci\u00f3n:\nOrganizaci\u00f3n territorial.\nA organizaci\u00f3n tradicional do territorio \u00e9 en parroquias e vendas (\"v\u00e9ndes\" en catal\u00e1n). A illa est\u00e1 dividida en 3 parroquias e 14 vendas.\nAs tres parroquias da illa son: Sant Francesc de Formentera, Sant Ferran de ses Roques e El Pilar de la Mola. Nos \u00faltimos anos desenvolv\u00e9ronse outros pobos eminentemente tur\u00edsticos como Es Pujols, Es Cal\u00f3 ou La Savina.\nAs vendas son unha organizaci\u00f3n t\u00edpica de Eivisa e Formentera motivada pola poboaci\u00f3n tradicionalmente diseminada. As 14 vendas nas que se divide a illa son:\nGoberno.\nCoa aprobaci\u00f3n do Estatuto de Autonom\u00eda das Illas Baleares en 2007, cr\u00e9ase o Consello Insular de Formentera. Desde ent\u00f3n, Formentera queda independente de v\u00ednculos de Eivisa, xa que deixa de depender do Consello Insular de Eivisa e Formentera.\nA instituci\u00f3n est\u00e1 formada por trece concelleiros escollidos nas elecci\u00f3ns do Concello, que son ademais conselleiros insulares. As primeiras elecci\u00f3ns, celebradas o 27 de maio de 2007, ga\u00f1ounas Gent per Formentera, unha formaci\u00f3n localista e de esquerdas. Jaume Ferrer foi escollido alcalde e, consecuentemente, presidente do primeiro Consello de Formentera.\nEconom\u00eda.\nSant Francesc de Formentera \u00e9 a capital da illa e onde se concentran as administraci\u00f3ns p\u00fablicas. En La Savina \u00e9 onde se atopa o porto do mesmo nome, \u00fanica v\u00eda de acceso \u00e1 illa. A industria principal \u00e9 o turismo, que explota as paradisiacas praias da illa: Illetes, Llevant, Es Arenals, Migjorn, Cala Saona etc.\nComunicaci\u00f3ns.\nA \u00fanica maneira de acceder \u00e1 illa \u00e9 en barco desde Eivisa, e durante os meses de ver\u00e1n progr\u00e1manse tam\u00e9n varias conexi\u00f3ns entre Formentera e D\u00e9nia, na costa da Comunidade Valenciana. O \u00fanico porto da illa est\u00e1 en La Savina. O barco \u00e9 unha forma econ\u00f3mica de viaxar a Formentera que ademais permite a viaxe con autom\u00f3bil. As li\u00f1as JET unen os portos de Eivisa e La Savina, con barcos provistos de hidrojet, en menos de 30 minutos.\nPara moverse dentro da illa existen varias opci\u00f3ns; hai 4 li\u00f1as de autob\u00fas que unen os principais puntos da illa como o porto de La Savina ou Sant Francesc de Formentera. Tam\u00e9n hai unha pequena rede de estradas entre as que destaca a PM-820, que atravesa a illa pasando polas localidades m\u00e1is importantes."}
{"id": "57679", "revid": "98629", "url": "https://gl.wikipedia.org/wiki?curid=57679", "title": "Illa Dragonera", "text": "A illa Dragonera (Sa Dragonera en catal\u00e1n) \u00e9 unha illa pertencente ao arquip\u00e9lago das Illas Baleares, situada ao oeste de Mallorca.\nPermanece virxa, malia que a principios da d\u00e9cada de 1970, estivo a piques de ser urbanizada. A planificaci\u00f3n estaba terminada: mansi\u00f3ns de luxo, un hotel, un porto e un casino. As protestas dos ecoloxistas, que paralizaron do comezo da construci\u00f3n varias veces nun proceso xudicial longo, acabaron parando definitivamente o proxecto. En 1987 o Consell Insular de Mallorca comprou a illa. O 26 de xaneiro de 1995, e polo decreto 7/1995, o Goberno Balear protexeu a illa Dragonera si como as illas de Pantaleu e Illa Mediana.\nS\u00f3 se pode acceder a Sa Dragonera v\u00eda barco desde Sant Telm ou Paguera, sempre que se te\u00f1a permiso. A illa ten un pequeno porto natural cun embarcadoiro en Cala Llad\u00f3. Desde o embarcadoiro p\u00f3dense realizar varias rutas a p\u00e9 para explorar a illa.\nPosto que non hai restaurantes, bares ou negocios na illa, os visitantes deben aprovisionarse de comida e bebida antes de viaxar \u00e1 illa.\nXeograf\u00eda.\nTen unha lonxitude de 3.200 metros e unha anchura que chega ata os 500 metros cun relevo moi escarpado e irregular que provoca a aparici\u00f3n dalgunhas protuberancias chegando a alcanzar o pico m\u00e1is alto da illa, chamado \"Na Popia\", uns 360 metros de altura. Nesta cima atop\u00e1base un faro, na actualidade en ru\u00ednas. As localidades m\u00e1is pr\u00f3ximas a esta illa son as de Sant Telm e Port d'Andratx, onde se estableceron centros de submarinismo e mergullo que atrae a moitos turistas nas tempadas estivais.\nHistoria.\nEn Sa Dragonera atopouse unha necr\u00f3pole prehist\u00f3rica en Es Llad\u00f3 o que fai pensar que a illa se utilizou para enterramentos. En 1229 Xaime I de Arag\u00f3n utiliza Sa Dragonera para preparar o ataque e posterior conquista de Mallorca. O \"Libre do Repartiment de Mallorca\" outorga a propiedade da illa de Dragonera ao bispado de Barcelona. En 1581 constr\u00faese a torre de na P\u00f2pia. A torre de Llebeig constr\u00faese en 1585.\nEn 1811 a familia Villalonga obt\u00e9n a propiedade da illa, que conservar\u00eda ata 1934, volv\u00e9ndoa a recuperar en 1939. En 1880 o Arquiduque Llu\u00eds Salvador realiza unha descrici\u00f3n da illa no seu libro \"Die Tirotearen\". En 1910 entran en funcionamento os faros de Tramuntana e Llebeig. En 1941 Joan Flexas compra a illa e converte a zona des Llad\u00f3 en terras de cultivo. Durante anos a illa util\u00edzase como agocho de contrabando.\nEn 1974 a empresa PAMESA compra a illa con intenci\u00f3n de urbanizala. A planificaci\u00f3n estaba terminada: mansi\u00f3ns de luxo, un hotel, un porto e un casino. As protestas dos ecoloxistas, que paralizaron do comezo da construci\u00f3n varias veces nun proceso xudicial longo, acabaron parando definitivamente o proxecto. En 1984 a Audiencia Nacional de Espa\u00f1a decreta a imposibilidade de urbanizar. En 1987 o Consell Insular de Mallorca comprou a illa. O 26 de xaneiro de 1995, e polo decreto 7/1995, o Goberno Balear protexeu a illa Dragonera as\u00ed como as illas de Pantaleu e Illa Mediana.\nNa actualidade s\u00f3 se pode acceder a Sa Dragonera v\u00eda barco desde Sant Telm ou Paguera, sempre que se te\u00f1a permiso. A illa ten un pequeno porto natural cun embarcadoiro en Cala Llad\u00f3. Desde o embarcadoiro p\u00f3dense realizar varias rutas a p\u00e9 para explorar a illa.\nPosto que non hai restaurantes, bares ou negocios na illa, os visitantes deben aprovisionarse de comida e bebida antes de viaxar \u00e1 illa. En pleno ver\u00e1n o sol \u00e9 moi potente, polo que as bebidas son unha necesidade. Obviamente os restos de envases e outros lixos deben devolverse a Mallorca, xa que non se poden deixar na illa.\nClima.\nA cantidade de precipitaci\u00f3n media \u00e9 de 350\u00a0mm. Nos meses de setembro e decembro rex\u00edstranse as precipitaci\u00f3ns m\u00e1is fortes.\nEdificaci\u00f3ns.\nTorres de defensa.\nDurante o s\u00e9culo XVIII na illa de Mallorca constru\u00edronse unha gran cantidade de torres de defensa para a vixilancia da costa debido \u00e1s incursi\u00f3ns piratas. Dentro deste proxecto constru\u00edr unha torre de vix\u00eda no punto m\u00e1is alto da illa Dragonera. Anos m\u00e1is tarde constru\u00eduse a torre de cala Llebeig para protexer \u00e1 primeira. A torre situada sobre o pico Popi derrubouse para constru\u00edr un faro xusto no mesmo sitio.\nFaros.\nO faro vello foi constru\u00eddo en 1850 sobre a antiga torre de vixilancia. Por mor das nubes e n\u00e9boa que ocultaban moitas veces a luz do faro, este foi desmantelado en 1910.\nO faro de Llebeig empeza a constru\u00edrse en 1905, entrando en servizo en novembro de 1910.\nO faro de Tramuntana empezou a constru\u00edrse en 1907. Est\u00e1 a unha altura de 54 metros e consta dunha torre de 11 metros, o que fai que a s\u00faa luz alcance a distancia de 20 millas. Actualmente \u00e9 un museo sobre os faros da illa e a vida dos fareiros.\nEntre 1960 e 1975 se automatizan os faros da illa, o que significa que 1975 os fareiros deixaron de vivir na illa. En 1995 instal\u00e1ronse placas solares na illa permitindo o uso de enerx\u00eda el\u00e9ctrica.\nAmarradoiro e casa gardabosques.\nOutras pequenas construci\u00f3ns (almac\u00e9n, gali\u00f1eiro, casa...) da illa son utilizadas actualmente para o mantemento do Parque Natural.\nExcursi\u00f3ns.\nA\u00ednda que se pode explorar a illa libremente, hai catro grandes rutas marcadas. Todas estas rutas parten do embarcadoiro de Cala Llad\u00f3."}
{"id": "57686", "revid": "6750", "url": "https://gl.wikipedia.org/wiki?curid=57686", "title": "Charleston, Carolina do Sur", "text": "Charleston \u00e9 unha cidade dos condados de \"Berkeley\" e de \"Charleston\" no estado de Carolina do Sur (Estados Unidos). A cidade serve como capital do condado e \u00e9 a cidade m\u00e1is grande do condado de Charleston. A cidade foi fundada como \"Charlestown ou Charles Towne\", Carolina en 1670, e trasladouse \u00e1 s\u00faa actual localizaci\u00f3n en 1680. Ata 1800, Charleston era a quinta cidade m\u00e1is grande de Norteam\u00e9rica, detr\u00e1s de Filadelfia, Nova York, Boston, e Quebec. Adoptou o seu actual nome en 1783. Tam\u00e9n co\u00f1ecido como a cidade santa (debido \u00e1 prominencia de igrexas, como se observa ao ver os numerosos campanarios que puntean o horizonte da cidade).\nEn 2007, a poboaci\u00f3n estimada da cidade era de case 120.000 habitantes, fac\u00e9ndoa a segunda cidade m\u00e1is populosa de Carolina do Sur detr\u00e1s da capital do estado, Columbia. Est\u00edmase que a poboaci\u00f3n da \u00e1rea metropolitana de Charleston e de Charleston norte \u00e9 de 603.178 habitantes en 2007 (incl\u00fae as poboaci\u00f3ns dos condados de Charleston, de Berkeley, e do condado de Dorchester). Isto ali\u00f1a Charleston-Norte e Charleston como a segunda \u00e1rea metropolitana individual m\u00e1is grande do estado detr\u00e1s de Columbia. Cerca do 80% da poboaci\u00f3n vive dentro da cidade e nas urbanizaci\u00f3ns adxacentes (poboaci\u00f3n ano 2000: 423,410 habitantes).\nA cidade de Charleston establ\u00e9cese no punto mediano da li\u00f1a da costa do Sur de Carolina, na uni\u00f3n dos r\u00edos Ashley e Cooper. O nome de Charleston der\u00edvase de Charles Towne, nomeado despois rei Carlos II de Inglaterra.\nXeograf\u00eda.\nA cidade ten unha \u00e1rea total de 347,5\u00a0km\u00b2, dos cales 251,2\u00a0km\u00b2 son terra e 44,3\u00a0km\u00b2 (o 15 %) son auga.\nA cidade vella est\u00e1 situada nunha pen\u00ednsula no punto onde, o Ashley e o Cooper se xuntan para formar o oc\u00e9ano Atl\u00e1ntico. A pen\u00ednsula enteira \u00e9 moi baixa, algo del \u00e9 material do terrapl\u00e9n, e como tal, al\u00e1gase con frecuencia durante as choivas torrenciais, a \u00e9poca de tormentas e as mareas infrecuentemente altas. Os l\u00edmites de cidade ampli\u00e1ronse a trav\u00e9s do r\u00edo de Ashley da pen\u00ednsula que abarcaba a maior\u00eda de Ashley do oeste as\u00ed como a illa de James e algo da illa de Johns. Os l\u00edmites da cidade tam\u00e9n se ampliaron a trav\u00e9s do r\u00edo Cooper que abarcaba a illa de Daniel e a \u00e1rea de Cainhoy.\nCharleston do norte bloquea calquera extensi\u00f3n por encima da pen\u00ednsula, e o Mount Pleasant ocupa a terra directamente ao leste do r\u00edo Cooper.\nOs r\u00edos (Wando, Cooper, Stono, e Ashley) son evidencia dunha li\u00f1a de costa emerxente. \u00c9 dicir os r\u00edos orixinais ti\u00f1an unha li\u00f1a m\u00e1is baixa, pero a terra afundiuse creando un delta mergullado na boca do porto, e os r\u00edos son profundos, producindo unha boa localizaci\u00f3n para un porto. O aumento de nivel do oc\u00e9ano pode ser causado ao derreterse o xeo glacial durante o final da Idade de Xeo.\nClima.\nO ver\u00e1n \u00e9 a estaci\u00f3n m\u00e1is h\u00famida, case a metade das precipitaci\u00f3ns anuais ocorren durante os meses do ver\u00e1n. O outono \u00e9 relativamente quente. O inverno \u00e9 curto e suave, e est\u00e1 caracterizado pola choiva ocasional. As tormentas de neve ocorren raramente. A temperatura m\u00e1is alta rexistrada \u00e9 de 40\u00b0C, o 2 de xu\u00f1o de 1985, e a temperatura m\u00e1is baixa rexistrada era de -12\u00a0\u00b0C o 21 de xaneiro de 1985.\n\u00c1rea Metropolitana.\nA \u00e1rea estat\u00edstica metropolitana de Charleston consiste en tres condados: Charleston, Berkeley, e Dorchester. Tam\u00e9n se comp\u00f3n de porci\u00f3ns de Georgetown, de Williamsburg, e dos condados de Colleton. En 2005 estim\u00e1base que os tres condados do centro neste metro ti\u00f1an unha poboaci\u00f3n total de preto de 605.178 persoas. Charleston ten varios suburbios grandes. Charleston do norte est\u00e1 case tan poboado como Charleston e al\u00ed\u00f1ase como a terceira cidade m\u00e1is grande do estado. Mount Pleasant e Summerville son os seguintes suburbios m\u00e1is grandes .\nNos resultados m\u00e1is detallados do censo 2000, o Charleston-Norte da \u00e1rea metropolitana de Charleston ti\u00f1a unha poboaci\u00f3n de 549.033 habitantes, dos cales cerca do 78% viv\u00eda dentro da cidade central e na s\u00faa \u00e1rea urbana circundante. Naquela \u00e9poca, o Charleston-Norte da \u00e1rea de Charleston consist\u00eda en 423.410 persoas (inclu\u00edndo os suburbios).\nMuseos e atracci\u00f3ns hist\u00f3ricas.\nComo vella cidade colonial, Charleston ten unha variedade ampla de museos e de atracci\u00f3ns hist\u00f3ricas. A vella casa de comercio en Charleston, rematada en 1771, \u00e9 posiblemente o terceiro edificio colonial m\u00e1is importante na naci\u00f3n (detr\u00e1s de Faneuil Hall en Boston, Massachusetts e Independence Hall en Filadelfia, (Pensilvania). O edificio mostra un calabozo no que encarceraron a varios asinantes da declaraci\u00f3n da independencia, e acontecementos sobre a vida de George Washington en 1791, e a ratificaci\u00f3n da constituci\u00f3n dos Estados Unidos en 1788. Tam\u00e9n serviu como edificio de correos, o primeiro edificio de correos da confederaci\u00f3n, e foi utilizado polos gardacostas dos Estados Unidos.\nA fortaleza Fort Moultrie, que foi importante nunha derrota cr\u00edtica para os Brit\u00e1nicos na guerra revolucionaria americana, e Fort Sumter, neste sitio comezouse a guerra civil. O \"Patriot\u00b4s point\" un museo naval situado en Mount Pleasant, \u00e9 a sede do \"USS Yorktown\" as\u00ed como varios outros navios. Hai tam\u00e9n varias plantaci\u00f3ns antigas na \u00e1rea, inclu\u00edndo a plantaci\u00f3n de Boone Hall Plantation, Drayton Hall, Magnolia Plantation e Middleton Place.\nO primeiro museo de Charleston \u00e9 o Gibbes Museum of Art, dunha das m\u00e1is vellas organizaci\u00f3ns de arte do pa\u00eds e o fogar de 10.000 obras de arte. O Charleston Museum o primeiro museo de Am\u00e9rica. Outras atracci\u00f3ns incl\u00faen o acuario de Carolina do Sur, o xard\u00edn do pantano de Audubon ou os Xard\u00edns do Cipr\u00e9s."}
{"id": "57687", "revid": "432157", "url": "https://gl.wikipedia.org/wiki?curid=57687", "title": "Diocese de Breto\u00f1a", "text": ""}
{"id": "57688", "revid": "2445", "url": "https://gl.wikipedia.org/wiki?curid=57688", "title": "Diplom\u00e1ticos de Monte Alto", "text": ""}
{"id": "57689", "revid": "98629", "url": "https://gl.wikipedia.org/wiki?curid=57689", "title": "Tr\u00e1fico negreiro", "text": "Os termos tr\u00e1fico negreiro ou trata de negros ref\u00edrense ao comercio e transporte forzoso de escravos da \u00c1frica occidental e subsahariana, cara outros continentes.\nTal tr\u00e1fico, con continuidade hist\u00f3rica, remonta ao s\u00e9culo X, para chegar at\u00e9 o s\u00e9culo XIX, coincidindo coa repartici\u00f3n de \u00c1frica por parte das potencias imperialistas. Con todo a\u00ednda agora existen focos que practican a trata negreira en pa\u00edses da beira do Sahel, como Sud\u00e1n ou Nixeria.\nAtendendo aos focos de destino pode falarse dun tr\u00e1fico oriental, para referirse ao traslado de escravos cara pa\u00edses nos que predomina a relixi\u00f3n isl\u00e1mica, e dun tr\u00e1fico atl\u00e1ntico cando os africanos foran levados para Europa ou ben, principalmente, para Am\u00e9rica, considerada como unha prolongaci\u00f3n europea durante o per\u00edodo colonialista.\nTr\u00e1fico atl\u00e1ntico.\nOrixes.\nA informaci\u00f3n m\u00e1is precisa do comezo do tr\u00e1fico procede de Zurara, autor da \"Cr\u00f4nica do Descobrimento e Conquista de Guin\u00e9\", na que realiza un relato de como Ant\u00e3o Gon\u00e7alves, en 1441 capturou e trouxo para o Infante D. Henrique os primeiros escravos africanos, as\u00ed como da transacci\u00f3n con Afonso Goterres, para aprisionar os negros do Rio do Ouro. Estes escravos tiveron como destino o mesmo Portugal onde se empregaba no campo en substituci\u00f3n da man de obra branca ou como criado dom\u00e9stico.\nO control do tr\u00e1fico.\nPortugal, como pa\u00eds pioneiro nas descubertas, tomou pois medidas para controlar o comercio de ultramar, de xeito que se converteu nun monopolio da Coroa. Como noutras mercador\u00edas, o monarca ti\u00f1a dereito a 1/5 de calquera produto. O mesmo aconteceu en Espa\u00f1a.\nO monopolio dese tr\u00e1fico requiriu un permiso oficial da Coroa. E Portugal conced\u00e9ronse dereitos de rescate sobre zonas concretas, nas que o donatario ti\u00f1a a exclusividade de explotaci\u00f3n, contra o pagamento dos dereitos correspondentes.\nO control da monarqu\u00eda espa\u00f1ola diferenciaba licenzas e asentos. A licenza era un permiso concedido por tempo limitado ou para un asunto imitado; o asento (en castel\u00e1n \u201casiento de negros\u201d) era un permiso a longo prazo. A primeira licenza foi concedida, en 1518 ao nobre borgo\u00f1\u00f3n Laurent de Gorrevod, autoriz\u00e1ndoo a transportar 4.000 negros \u00e1s Antillas; o primeiro asento, en 1528, foi librado a Heinrich Ehinger, representante en Espa\u00f1a dos Welser, banqueiros alem\u00e1ns. Durante 45 anos, a Coroa espa\u00f1ola concedeu cerca de 148.000 licenzas. Tanto licenzas como asentos implicaron case sempre subcontratos para cumprir os termos acordados coa Coroa.\nMais dada a demanda americana de escravos, o contrabando, o tr\u00e1fico ilegal foi na pr\u00e1ctica moito m\u00e1is importante, e efectuado nos mesmos portos de embarque e atraque. Holandeses, franceses e ingleses eran os contrabandistas m\u00e1is importantes \u2013 e os mesmos espa\u00f1ois a respecto dos portugueses e viceversa -.\nNo XVIII, coa chegada da dinast\u00eda Borb\u00f3n a Espa\u00f1a, o asento foi concedido \u00e1 Real Compa\u00f1\u00eda da Guinea, francesa por dez anos; mais como corolario da Guerra de Sucesi\u00f3n espa\u00f1ola, o Tratado de Asento de Negros (26 de marzo de 1713), ratificado polo Tratado de Utrecht, conced\u00edase a Inglaterra o monopolio de introduci\u00f3n de escravos en calquera porto da Am\u00e9rica espa\u00f1ola, que exerceu a trav\u00e9s da British South Sea Company. Este tratado foi rescindido en 1750, polo Tratado de El Buen Retiro, a\u00ednda que revisi\u00f3ns parciais lograron que diversas entidades comerciais espa\u00f1olas participasen parcialmente no tr\u00e1fico negreiro, as\u00ed a Compa\u00f1\u00eda de Vizcaya para Cuba (1725), a Compa\u00f1\u00eda de Guip\u00fazcoa para Venezuela (1728) ou a Compa\u00f1\u00eda de Barcelona para Santo Domingo. O monopolio ingl\u00e9s, como antes o franc\u00e9s, era continuamente quebrado polo tr\u00e1fico de contrabando doutros pa\u00edses.\nA partir de 1750, o goberno espa\u00f1ol concedeu asentos parciais: Compa\u00f1\u00eda Gaditana (1765) por 10 anos at\u00e9 Porto Rico, onde os redistribuir\u00eda; en 1772 \u00e1 Compa\u00f1\u00eda General de Negros. Unha Real C\u00e9dula de 28 de febreiro de 1789, decretou o libre comercio de negros.\nO tr\u00e1fico para Europa.\nApenas tres anos despois da chegada dos primeiros africanos a Portugal, foi creada en Lagos, no Sur dese pa\u00eds, a compa\u00f1\u00eda hom\u00f3nima, onde tam\u00e9n se situou a Casa da Guin\u00e9 ou da Guinea, que funcionaba como dep\u00f3sito dos escravos. En 1481 foi trasladada para Lisboa como \u201cCasa da Guin\u00e9 e Mina\u201d, xerme da Casa da India (1503). A capital portuguesa converteuse no m\u00e1is importante centro de venda de escravos de Europa. Mentres foi respectado o tratado de Tordesillas, que asignaba \u00c1frica para o reino portugu\u00e9s, este conservou o monopolio da trata negreira atl\u00e1ntica.\nPara Boxer, entre 1450 e 1500, os portugueses fix\u00e9ranse con 150.000 negros. En 1541 Dami\u00e3o de G\u00f3is estimaba que entraban entre 10.000 e 12.000 africanos, ademais doutros de procedencias diferentes (Mogreb, India, Brasil). Estas cifras autores m\u00e1is recentes \u00e1chanas esaxeradas. Con todo, trinta anos despois, calcul\u00e1base que un terzo da poboaci\u00f3n lisboeta, con cerca de 200.000 habitantes, e na que haber\u00eda que contar os libertos e libres, era negra. A\u00ednda a fins do XVIII o seu n\u00famero \u00e9 grande, tirando a atenci\u00f3n dos estranxeiros.\nDesde Lisboa boa parte dos africanos son vendidos a Espa\u00f1a ou reexpedidos para Am\u00e9rica (as Cortes portuguesas de 1472 esixiran o traslado de todos os escravos para Portugal). As autoridades permit\u00edan que o funcionario que se trasladaba a Am\u00e9rica puidese levar con el de d\u00faas a oito pezas (para este concepto ver abaixo o apartado As condici\u00f3ns do tr\u00e1fico). En Espa\u00f1a formaron unha proporci\u00f3n importante dos traballadores agr\u00edcolas e urbanos no Sur, especialmente en Andaluc\u00eda e Valencia. No resto do pa\u00eds son, sobre todo, un luxo suntuario que exhiben os poderosos como dom\u00e9sticos. A loita pola independencia portuguesa, desde 1640, dificulta o aprovisionamento espa\u00f1ol, devecendo paulatinamente a s\u00faa importancia. \nNo resto da Europa o escravo foi igualmente un luxo dom\u00e9stico, sen que fose nunca usado por sistema como forza de traballo.\nO trato en \u00c1frica.\nTanto o inicial interese portugu\u00e9s na India, que focalizaba as enerx\u00edas portuguesas, como as dificultades para penetrar no interior africano, debidas en boa medida \u00e1 insalubridade do clima para os animais e os humanos europeos, levaron a que o comercio se organizase en puntos clave da costa, as factor\u00edas, onde se trataba con ind\u00edxenas, e moi logo con mestizos, que fac\u00edan o papel de intermediarios, alcu\u00f1ados \"tangosmaos\" e \"lan\u00e7ados\". Estes intermediarios penetran no interior e capturan ou compran os individuos a escravizar, que conducen at\u00e9 as factor\u00edas, onde son comprados polos negreiros.\nA primeira destas factor\u00edas foi Arguim, a Sur do cabo Branco, provisto dun castelo, cara 1445. M\u00e1is importancia cobrar\u00eda Mina, sito na chamada Costa de Ouro (actual Ghana), cuxa construci\u00f3n foi ordenada polo rei Jo\u00e3o II , capaz de albergar un millar de escravos. Posteriormente foron creadas outras factor\u00edas escravistas: Cabo Verde (Nome de Deus) en fronte da costa guineana; na San Tom\u00e9 no golfo da Guinea e Luanda (1575) en Angola e a\u00ednda outras menores. Xa no XVIII a Illa de Mozambique e a Illa de Ibo, na costa do Oc\u00e9ano \u00cdndico atinxen grande importancia.\nCando xentes doutros pa\u00edses entraron na trata negreira, adoptaron o sistema portugu\u00e9s creando dep\u00f3sitos no litoral que polo normal eran chamados fortes: Fort-Nassau (1612) levantado polos holandeses na Costa do Ouro, ao tempo que se apoderan de Mina (1637), substitu\u00edndo aos lusos, e compran aos prusianos a fortaleza-dep\u00f3sito de Gross Friedrichsburg, na Costa de Ouro, en 1720; os asentamentos franceses f\u00edxanse no Senegal primeiro, e m\u00e1is tarde na costa \u00edndica . Os ingleses fundan Fort-James en Gambia (1663) ; pola mesma \u00e9poca os daneses erguen Christiansborg, preto do que hoxe \u00e9 Accra. Do mesmo xeitos outros portos europeos entraron en concorrencia con Lisboa no tr\u00e1fico negreiro transatl\u00e1ntico: \u00c1msterdam, Liverpool, Bristol, Nantes, foran os m\u00e1is importantes.\nNas Am\u00e9ricas, igualmente, os escravos afl\u00faen ata portos-dep\u00f3sito desde onde acostuman ser distribu\u00eddos. A maior parte dos escravos das colonias espa\u00f1olas son recibidos en Cartaxena de Indias, na actual Colombia, para seren distribu\u00eddos desde a\u00ed para Veracruz (M\u00e9xico), Nombre de Dios e Portobelo (ambos en Panam\u00e1) ou A Habana; m\u00e1is tarde Buenos Aires ser\u00eda outro importante porto de destino. No Brasil os grandes centros foran Ba\u00eda e Pernambuco, no Nordeste, e en menor medida Par\u00e1; no Sur S\u00e3o Paulo. O centro redistribuidor holand\u00e9s radica na illa de Cura\u00e7ao. Nos Estados Unidos, Charleston (Carolina do Sur) e Galveston ser\u00e1n os maiores centros receptores.\nAs condici\u00f3ns do tr\u00e1fico.\nDepositados nas factor\u00edas ou fortes litorais, os escravos son clasificados. O home adulto \u00e9 a unidade, denominada, de xeito descarnado, a peza. En rigor era designada como a \u201cpeza da India\u201d, un home de 1,75 m de estatura (ou 7 cuartas de vara na metrolox\u00eda da \u00e9poca) e san. Tres rapaces de entre 8 e 15 fac\u00edan d\u00faas pezas, \u00e9 dicir, o raparigo novo contaba como 2/3 do adulto. O neno de 4 a 8 anos val\u00eda por media peza, ou dous equival\u00edan a un adulto. Se a idade do adulto estaba entre os 35 e 40 anos, s\u00f3 val\u00eda media peza. Esta clasificaci\u00f3n foi adoptada en 1663, a ra\u00edz do asento espa\u00f1ol cos italianos Domenico Grillo e Ambrogio Lomellin. A distribuci\u00f3n por sexo, a\u00ednda que nunca fixa, levaba a procurar embarcar un terzo do sexo feminino e 2/3 de homes. O destino preferido para as mulleres era o servizo dom\u00e9stico, pois as plantaci\u00f3ns e minas demandaban preferentemente homes.\nA efectos do transporte mari\u00f1o, tres pezas equival\u00edan \u00e1 tonelada de rexistro do buque, pois ocupar\u00edan esa medida. Outra forma de saber o que ocupar\u00edan era sumar todas as alturas dos escravos, grandes e pequenos, e o total dividilo pola constante 5,25, o resultado ser\u00edan a tonelaxe a ocupar. Mais estas previsi\u00f3ns son quebrantadas constantemente. Testemu\u00f1as europeas de mediados do s\u00e9culo XVI afirman que os barcos que sa\u00edan de Angola, sempre superan a carga de 400 escravos, e unha asegura que levaban entre 400 e 700 pezas.\nEstas medidas tentaban un transporte beneficioso economicamente, en orde a asegurar a chegada da maior parte da carga humana intacta, logo dunha traves\u00eda de varias semanas polo Atl\u00e1ntico. A experiencia acumulada mostraba que a mortalidade dos escravos era alt\u00edsima. Os autores do s\u00e9culo XVI estimaban que a perda era de 4/5 do total (Tom\u00e1s de Mercado, en 1571). Metzer calculou que atinx\u00eda un 12,5 % dos individuos como media, mais en moitos casos alcanzaba \u00e1 metade ou, incluso, m\u00e1is. En 1717, un barco arribou a Buenos Aires, con tan s\u00f3 98 escravos dos 594 embarcados en orixe. Amoreados nas bodegas dos nav\u00edos, en moitos casos encadeados e tumbados, a promiscuidade resultante, conduc\u00eda \u00e1 propagaci\u00f3n de infecci\u00f3ns que acababan con eles \u2013 disenter\u00eda, escorbuto, sarna, s\u00edfilis etc -. Os intentos de suicidio eran habituais, e as rebeli\u00f3ns tam\u00e9n exist\u00edan. A\u00ednda que se tomaron medidas como facelos pasear pola cuberta ou alimentalos \u00e1 forza, para diminu\u00edr as incidencias patol\u00f3xicas, a mortaldade foi sempre elevada, durante o transporte.\nDesembarco e destino.\nAo chegaren aos portos de destino os escravos eran avaliados consonte a clasificaci\u00f3n por pezas arriba indicada. Pod\u00edan ser tam\u00e9n valorados segundo a s\u00faa orixe: congos, angolas, mandingas (Guinea), lucum\u00eds (dos pa\u00edses do golfo da Guinea, como os yorubas), musund\u00eds (zona do Congo) etc., pois os futuros amos atribu\u00edan calidades diferentes a cada unha das naci\u00f3ns. Cada un deles adoitaba ser un bozal, ou negro que non falaba a lingua do amo (portugu\u00e9s, espa\u00f1ol, franc\u00e9s etc); pois s\u00f3 os negros tra\u00eddos de Europa ou comprados noutro sitio americano ou que pasaran bastante tempo nunha factor\u00edas africana pod\u00edan co\u00f1ecela. Neste caso eran denominados ladinos (=latinos) nas colonias espa\u00f1olas. No mesmo lugar adoitaban ser marcados para mostrar a lexitimidade do seu comercio. Un documento fixaba por escrito as calidades de cada escravo.\nXa clasificados pasaban a ser poxados. O prezo polo tanto variaba consonte a conxuntura econ\u00f3mica e as calidades persoais de cada escravo concreto, nomedamente naci\u00f3n, aspecto f\u00edsico, sexo, idade etc. Por suposto a peza xa adoitaba valer m\u00e1is. Con todo, alg\u00fans negreiros ofrec\u00edan prezos fixos, consonte a consabida clasificaci\u00f3n por pezas. Os pormenores da poxa engad\u00edan novas humillaci\u00f3ns, pois era corrente o rexistro f\u00edsico do escravo ou escrava: dentame, m\u00fasculos, sexo etc.\nA posterior viaxe dos escravos at\u00e9 o seu lugar de destino definitivo, \u00e1s veces sitos a centos ou miles de quil\u00f3metros de distancia dos portos atl\u00e1nticos, engad\u00eda novas penalidades e aumentaba a mortaldade. S\u00f3 a partir do s\u00e9culo XVIII o tr\u00e1fico legal chegaba at\u00e9 portos do Oc\u00e9ano Pac\u00edfico, como El Callao (Per\u00fa), pero case sempre excepcionalmente.\nAs cifras do tr\u00e1fico atl\u00e1ntico.\nVer tam\u00e9n Historia da escravitude\nO enorme contrabando, e as ocultaci\u00f3ns e mortes no caso do tr\u00e1fico legal, fan impos\u00edbel saber con certeza o n\u00famero exacto de escravos transportados desde \u00c1frica para Am\u00e9rica durante o tempo que durou este execr\u00e1bel comercio. De a\u00ed que se observen enormes disparidades entre as cifras de distintos expertos. A\u00ednda os c\u00e1lculos m\u00e1is ponderados dan cifras de deportados que oscilan entre 12 e 30 mill\u00f3ns, mentres autores m\u00e1is exaltados chegan a elevar as cifras at\u00e9 45 mill\u00f3ns de persoas. A estas cifras de transportados haber\u00eda que engadir, as perdas de vidas humanas na mesma \u00c1frica, debidas \u00e1s guerras e razzias para capturalos, os falecementos durante o transporte at\u00e9 as factor\u00edas da costa e, por \u00faltimo, os decesos nos dep\u00f3sitos costeiros mentres non eran embarcados, que se te\u00f1en estipulado en cinco mortos en \u00c1frica por cada escravo chegado a Am\u00e9rica. Tales consideraci\u00f3ns levan a calcular o impacto da trata en arredor de 100 a 150 mill\u00f3ns de africanos perdidos para o seu continente entre o XVI e o XIX.\nO tr\u00e1fico oriental de negros.\nO termo tr\u00e1fico oriental de negros ref\u00edrese ao trato comercial de escravos negros que foran conducidos ao pa\u00edses de relixi\u00f3n maioritaria isl\u00e1mica. Para referirse ao tr\u00e1fico desde o arco que vai da India ao Xap\u00f3n, acostuma empregarse o termo tr\u00e1fico asi\u00e1tico, a\u00ednda que \u00e1s veces pode haber entrecruzamentos, sexa porque o subcontinente indio, primeiro, e logo outros pa\u00edses foran dominados pola fe musulm\u00e1, sexa porque os lugares onde houbo asentamentos europeos (Goa, Malaca, Manila etc) demandaron tam\u00e9n escravos negros.\nO tr\u00e1fico medieval.\nEn direcci\u00f3n ao Magreb.\nOs pa\u00edses do Magreb estableceron desde moi cedo relaci\u00f3ns comerciais cos pa\u00edses do Sur do S\u00e1hara, que eles chamaban Bilad as-Sudan (sintagma \u00e1rabe que quere dicir \u201cpa\u00eds de negros\u201d) ou ben Akal n-Iguinawen (frase b\u00e9rber co mesmo significado) das que proceden os nosos top\u00f3nimos Sud\u00e1n e Guinea, a trav\u00e9s do mesmo deserto e facilitadas pola difusi\u00f3n no Norte africano do camelo desde Exipto aproximadamente no s\u00e9culo VI d.C. Noticias sobre Ghana est\u00e1n rexistradas desde o s\u00e9culo VIII d.C., e indican que as s\u00faas minas, segundo os cronistas \u00e1rabes, eran traballadas por escravos.\nA chegada dos bedu\u00ednos, a partir do s\u00e9culo XI, aumentou a proporci\u00f3n de \u00e1rabes e, especialmente de musulm\u00e1ns. Neste mesmo s\u00e9culo os tuaregs, intermediarios no deserto, e os reinos sudaneses comezaron a islamizarse, sendo decisivos os movementos almor\u00e1bides e almohades nesa islamizaci\u00f3n. Foron creados te\u00f3ricos reinos musulm\u00e1ns que sucederon ao de Ghana, dos que os m\u00e1is importantes foron os de Mal\u00ed e Songhai, nos que os escravos xogaron un importante papel, e que foron alg\u00fans dos Estados que os portugueses atopar\u00edan na s\u00faa navegaci\u00f3n todo pola beira de \u00c1frica occidental.\nA\u00ednda que o ouro era o obxecto m\u00e1is demandado desde o Norte - lembremos que parte da costa guineana foi denominada Costa do Ouro -, deseguido foi acompa\u00f1ado polos escravos negros; a cambio os magreb\u00eds fornec\u00edan cabalos, tecidos, armas etc. No s\u00e9culo XIV as caravanas de escravos, con destino ao Norte, son regulares. As cr\u00f3nicas presentan aos homes encadeados e as mulleres cabalgando da cabalo. Un grupo sudan\u00e9s, os mossi, est\u00e1n especializados na preparaci\u00f3n de eunucos, dos que se nos informa que apenas sobrevive un 10 %. O reino de Kanem-Bornu (centrado no Norte e Nordeste da actual Nixeria), que durou entre o s\u00e9culo XIII e finais do s\u00e9culo XVI, fundou a s\u00faa econom\u00eda no tr\u00e1fico de escravos.\nEste tr\u00e1fico con diversas vicisitudes mant\u00edvose at\u00e9 hoxe. A\u00ednda a mediados do s\u00e9culo XIX, desde Kano, cidade no centro do antigo estado Kanem, part\u00edan anualmente, cadanseu ano 5.000 escravos para o Norte, deles uns 3.000 eran redistribu\u00eddos desde o oasis de Murzuk, na zona meridional da actual Libia.\nEn total, est\u00edmase que uns 2 mill\u00f3ns de escravos foron transferidos desde o Sud\u00e1n occidental para o Magreb entre o s\u00e9culo VIII e o XX (P. Bertaux).\nEn direcci\u00f3n a Exipto ou Maxreq.\nA mediados do s\u00e9culo VII, os musulm\u00e1ns apoder\u00e1ronse de Exipto, iniciando en pouco tempo expedici\u00f3ns cara Nubia (actual Sud\u00e1n). Dos varios reinos cristi\u00e1ns existentes, o de Dongola, en 652 veuse obrigado a asinar un tratado polo cal se compromet\u00eda, entre outras cousas, a subministrar 600 escravos anuais. Ese tratado tivo unha vixencia de seis s\u00e9culos, mais os reinos cristi\u00e1ns puideron manterse como independentes durante bastante tempo.\nO Sud\u00e1n occidental era outra fonte de aprovisionamento, pois parte dos eunucos dos mossis ou dos escravos enviados por Kanem, chegaban at\u00e9 O Cairo.\nA comezos do XIX, o sult\u00e1n de Exipto, Mehmet Ali, invadiu o Sud\u00e1n nubio para facerse co control do mercado de escravos nesa zona, a fin de asegurar a subministraci\u00f3n para o Norte. Nos anos seguintes, a expansi\u00f3n continuou cara a rexi\u00f3n do lago Victoria, onde fundaron un forte avanzado e se encontraron cos traficantes de Zanz\u00edbar. O sult\u00e1n Ismail, sucesor, de Mehmet, contratou ao brit\u00e1nico xeneral Gordon para tentar controlar mellor o levantisco Sud\u00e1n, pero o dominio exipcio sobre ese pa\u00eds acabou logo da revolta de El-Mahdi en 1881, na que o mesmo Gordon achou a morte.\nA\u00ednda que o Sud\u00e1n acabou so control brit\u00e1nico, e hipoteticamente coa trata e o escravismo prohibidos, o certo \u00e9 que o tr\u00e1fico de escravos continua a\u00ednda hoxe no Sud\u00e1n, a inicios do s\u00e9culo XXI.\nO Zenj.\nA costa oriental africana era denominada Zenj polos \u00e1rabes. Navegantes da pen\u00ednsula ar\u00e1biga navegan as s\u00faas costas desde o s\u00e9culo VIII, intercambiando os seus produtos, como as sempiternas armas, por escravos, marfil, ferro etc. A rebeli\u00f3n dos Zanj, escravos de indubid\u00e1bel procedencia africano-oriental, na segunda metade do s\u00e9culo IX, no actual Iraq, demostra a realidade do tr\u00e1fico en data temper\u00e1. Paulatinamente os navegantes \u00e1rabes fundan cidades-almac\u00e9n, nas que queda fixado ese comercio. Cidades como Zeila, no mar Vermello; Mogadixo no chamado Corno de \u00c1frica; Kil\u00faa e Malindi (na costa da actual Tanzania) ou Mombasa (no litoral da hoxe Kenya), Sofala (no Norte do actual Mozambique) e as illas de Zanz\u00edbar e Mozambique, van conformando as etapas costeiras dos postos \u00e1rabes. Navegantes da India e a China acoden a facer negocios cos \u00e1rabes do Zenj.\nDesde o s\u00e9culo XVI os portugueses tentan expulsalos dos seus emporios, pero \u00e9 un espellismo temporal, porque a\u00ednda cando conseguen, p.ex., facerse con Zanz\u00edbar, Mombasa e outros portos, no XVII os musulm\u00e1ns voltan controlar practicamente toda a costa do Zenj, excepto o Sur de Mozambique. Os espa\u00f1ois asentados en Manila reclaman escravos negros durante o s\u00e9culo XVI, s\u00e9ndolles subministrados por \u00e1rabes, que presumibelmente obt\u00e9\u00f1enos na \u00c1frica oriental. A comezos do XVII, sonlles subministrados polos portugueses e chineses desde Macau, e de novo ha que pensar que ser\u00edan negros do Zenj.\nZanz\u00edbar.\nCando no XIX, os Estados europeos viran cara a \u00c1frica oriental, a maior\u00eda dos grandes portos est\u00e1n a\u00ednda en mans dos musulm\u00e1ns. Entre 1806 e 1855, no reinado do sult\u00e1n de Om\u00e1n, Sayed Said, [Zanz\u00edbar] conv\u00e9rtese no maior dep\u00f3sito do mundo de escravos, favorecido en boa medida polo goberno brit\u00e1nico, que prefer\u00eda o control \u00e1rabe da zona antes que por parte francesa. Parte dos escravos eran utilizados nas plantaci\u00f3ns de cravo, produto do cal a illa se convertera no primeiro subministrador mundial. Capturados por intermediarios bant\u00fas ou por traficantes \u00e1rabes, que penetran no interior de \u00c1frica, na rexi\u00f3n dos grandes lagos, entre o lago Victoria e o lago Tanganyka e at\u00e9 a conca fluvial do Congo, en Katanga, acaban na illa \u00edndica, desde onde ser\u00edan transportados cara Am\u00e9rica, ou ben aos pa\u00edses da pen\u00ednsula ar\u00e1biga, ata alcanzar Istambul, Isfah\u00e1n ou Bombai.\nA presi\u00f3n brit\u00e1nica, desde 1861, conduciu \u00e1 ilegalizaci\u00f3n do tr\u00e1fico negreiro, pero perdurou a\u00ednda at\u00e9 1873.\nCifras da trata oriental.\nAo igual que sucede para o tr\u00e1fico atl\u00e1ntico non \u00e9 f\u00e1cil dar cifras precisas sobre o monto total do comercio escravista da trata de africanos polos \u00e1rabes. As cifras oscilan entre 10 mill\u00f3ns de escravos (Owen \u2018Alik Shahadah) e os 25 mill\u00f3ns (Paul Bairoch, 1994), para o per\u00edodo que vai entre o s\u00e9culo VIII e o s\u00e9culo XIX, e contando sempre os africanos desprazados \u00e1 forza desde calquera lugar."}
{"id": "57690", "revid": "23204", "url": "https://gl.wikipedia.org/wiki?curid=57690", "title": "Tippu Tip", "text": "Tippu Tip ou Tib, nado co nome de Hamed bin Mohamed bin Juma el-Murjebi en 1837 e finado en Mji Mkongwe (Zanz\u00edbar) o 14 de xu\u00f1o de 1905, foi un membro do pobo suahili mercador, negreiro, escravista, terratenente e gobernante de Zanz\u00edbar.\nTraballando a prol dos sult\u00e1ns de Zanz\u00edbar, dirixiu numerosas expedici\u00f3ns ao leste e centro de \u00c1frica, nas que participou na trata de negros e no comercio. Ergueu postos de mercado que chegaron at\u00e9 o centro de \u00c1frica.\nTraxectoria.\nTippu Tip era fillo de Oman, un tratante de escravos e da filla dun xefe de Unyanyembe. Nas s\u00faas expedici\u00f3n encontrouse con alg\u00fans famosos exploradores occidentais, como David Livingstone, Henry Morton Stanley, Veney Cameron, Eduard Schnitzer e outros.\nEntre 1884 e 1887 Tip reclamou o Congo Oriental, sendo nomeado, en 1887, gobernador do distrito das Cataratas de Stanley, no Estado Libre do Congo, que pertenc\u00eda, de xeito persoal, ao rei Leopoldo II de B\u00e9lxica. Por\u00e9n, en 1891 estalou unha guerra aberta entre Tippu Tip e o Estado Libre, motivada pola explotaci\u00f3n dos recursos do alto r\u00edo Congo. En 1893 os homes de Tippu Tip perderon a cidade de Nyangwe e logo Ujiji. A guerra acabou en 1894.\nArredor dos anos 1890-1891, Tip regresou a Zanz\u00edbar, onde se retirou. escribiu as s\u00faas memorias, que constit\u00faen o primeiro exemplo de literatura en lingua suahili.\nMorreu en 1905 na s\u00faa casa de Mji Mkongwe (nome suahili, traducido ao ingl\u00e9s como \"Stone Town\" ou Zanzibar City), localidade principal da illa de Zanz\u00edbar."}
{"id": "57691", "revid": "55340", "url": "https://gl.wikipedia.org/wiki?curid=57691", "title": "Deval Patrick", "text": "Deval Laurdine Patrick, nado o 31 de xullo de 1956 en Chicago, Illinois, \u00e9 un pol\u00edtico estadounidense e gobernador do estado de Massachusetts.\nTraxectoria.\nO 7 de novembro de 2006 Patrick converteuse na primeira persoa de raza negra en acadar o cargo de gobernador nese estado e no segundo gobernador desa raza na historia do pa\u00eds; tam\u00e9n foi o primeiro tralo per\u00edodo de reconstruci\u00f3n que seguiu \u00e1 Guerra Civil Estadounidense. Ga\u00f1ou co 56% dos votos, cunha vantaxe do 20% sobre o seu rival directo, Kerry Healy. Tomou posesi\u00f3n do seu cargo en de 2007. Fillo do m\u00fasico de jazz Pat Patrick e de Emily Mae Wintersmith, educouno a s\u00faa nai logo da separaci\u00f3n da parella en 1959. Est\u00e1 casado con Diane Patrick e ten d\u00faas fillas, Sarah e Katherine. Pertence ao Partido Dem\u00f3crata."}
{"id": "57693", "revid": "22570", "url": "https://gl.wikipedia.org/wiki?curid=57693", "title": "Elijah Muhammad", "text": "Elijah Muhammad, nado en Sanderville (Xeorxia) o 7 de outubro de 1897 e finado en Chicago (Illinois) o 25 de febreiro de 1975, foi unha figura pol\u00edtica e relixiosa estadounidense.\nTraxectoria.\nNado co nome de Elijah Poole, mudouse a Detroit en 1923. Al\u00ed co\u00f1eceu un predicador que se lle revelou como o mesmo Al\u00e1, Wallace Fard Muhammad, fundador da organizaci\u00f3n Naci\u00f3n do Islam. Unha vez dentro desta organizaci\u00f3n o propio Fard Muhammad nomeouno como sucesor, e \u00e1 morte deste en 1934 pasou a liderala estabelecendo a s\u00faa sede central na cidade de Chicago. Nos primeiros momentos comezou a predicar que Fard Muhammad era en realidade unha reencarnaci\u00f3n de Al\u00e1, o que provocou a sa\u00edda de moitos membros discordantes.\nA mediados da d\u00e9cada de 1960, e grazas en boa parte \u00e1 implicaci\u00f3n de Malcom X na organizaci\u00f3n, Naci\u00f3n do Islam viviu un gran momento de apoxeo, multiplicando o seu n\u00famero de membros e estend\u00e9ndose a numerosos pa\u00edses de \u00c1frica e do Caribe. Despois do asasinato de Malcom X houbo numerosas voces que especulan coa pos\u00edbel responsabilidade de Elijah Muhammad, debido \u00e1 sa\u00edda deste de Naci\u00f3n do Islam e aos problemas persoais que tiveran. Este feito unido \u00e1 acusaci\u00f3n en 1973 dun membro dunha organizaci\u00f3n rival de ser o respons\u00e1bel da morte de sete dos seus militantes fan entrar a Naci\u00f3n do Islam nunha sorte de decadencia. A morte de Elijah Muhammad en 1975 provocou a escisi\u00f3n da organizaci\u00f3n en d\u00faas tendencias, unha das cales se integrou no islam ortodoxo.\nO pensamento ideol\u00f3xico-relixioso de Elijah Muhammad estivo sempre pr\u00f3ximo a un supremacismo negro bastante pr\u00f3ximo ao racismo. Mitos como os de Yakub, propagados por el e os seus seguidores, estabelecen que os brancos son demos ou creaci\u00f3ns malditas e inferiores do home negro. Ao mesmo tempo mantivo tratos co Partido Nazi Americano, xa que ambas as organizaci\u00f3ns se opu\u00f1an \u00e1 integraci\u00f3n racial. Estas ideas est\u00e1n na base da futura sa\u00edda de Malcom X de Naci\u00f3n do Islam."}
{"id": "57694", "revid": "98629", "url": "https://gl.wikipedia.org/wiki?curid=57694", "title": "Afeni Shakur", "text": "Afeni Shakur, nada o 10 de xaneiro de 1947 como Alice Faye Williams en Lumberton, Carolina do Norte, e finada en Sausalito o 2 de maio de 2016, foi unha importante figura do Partido Pantera Negra e nai do rapeiro Tupac Shakur.\nO seu papel dentro da organizaci\u00f3n foi crucial, xa que fixo crer ao FBI, a trav\u00e9s de artigos na prensa interna dos Panteras Negras que estes xa non exist\u00edan, mentres aumentaban o seu n\u00famero de militantes e a s\u00faa capacidade de acci\u00f3n. Anos despois ser\u00eda encarcerada por reter informaci\u00f3n en relaci\u00f3n ao grupo \"Pantera 21\". Tam\u00e9n ser\u00eda xulgada pola planificaci\u00f3n dun atentado, a\u00ednda que no xu\u00edzo, onde se defendeu a si mesma, non se atoparon probas para condenala.\nDespois do nacemento do seu fillo Tupac casou con Mutulu Shakur e converteuse ao islam. Mutulu converter\u00edase no pai adoptivo de Tupac.\nTras a morte de Tupac Shakur en 1996 Afeni converteuse na tesoureira do seu legado musical e cultural. Para eses fins fundou en 1997 a \"Fundaci\u00f3n Tupac Amaru Shakur\", que inviste en programas dedicados \u00e1 mocidade."}
{"id": "57695", "revid": "89787", "url": "https://gl.wikipedia.org/wiki?curid=57695", "title": "Manuel Jal\u00f3n", "text": "Manuel Jal\u00f3n Corominas, nado en Logro\u00f1o o 31 de xaneiro de 1925 e finado en Zaragoza o 16 de decembro de 2011, foi un enxe\u00f1eiro aeron\u00e1utico e inventor rioxano.\nInventou a xiringa desbotable e a fregona, que evita que para fregar o chan haxa que po\u00f1erse de xeonllos, o que fixo que se dixese del que \"puxo \u00e1 muller de p\u00e9\"."}
{"id": "57697", "revid": "22570", "url": "https://gl.wikipedia.org/wiki?curid=57697", "title": "Real c\u00e9dula", "text": "Unha real c\u00e9dula era unha orde razoada expedida polo rei de Espa\u00f1a entre os s\u00e9culos XVI e XIX. O seu contido resolv\u00eda alg\u00fan conflito de relevancia xur\u00eddica, establec\u00eda pautas de conduta legal, creaba instituci\u00f3ns, nomeaba un cargo real, outorgaba dereitos persoais ou colectivos ou ordenaba algunha acci\u00f3n concreta.\nExist\u00edan d\u00faas variantes fundamentais: as \"reais c\u00e9dulas de oficio\" que se derivan da propia funci\u00f3n administrativa, que inician co nome -se \u00e9 personalizada- ou cos cargos ou t\u00edtulos das persoas \u00e1s que son dirixidas. As outras reais c\u00e9dulas out\u00f3rganse igualmente polo rei, pero a petici\u00f3n de parte e comezan mencionando o asunto da solicitude e mailo solicitante.\nForon usadas principalmente nos dominios espa\u00f1ois de ultramar (Am\u00e9rica e Filipinas), con asesoramento na maior\u00eda dos casos do Consello de Indias."}
{"id": "57698", "revid": "745", "url": "https://gl.wikipedia.org/wiki?curid=57698", "title": "Marti\u00f1o Dumiense", "text": ""}
{"id": "57700", "revid": "745", "url": "https://gl.wikipedia.org/wiki?curid=57700", "title": "Marti\u00f1o de Dume", "text": ""}
{"id": "57701", "revid": "23204", "url": "https://gl.wikipedia.org/wiki?curid=57701", "title": "San Marti\u00f1o", "text": "O nome de San Marti\u00f1o p\u00f3dese referir a:\nTop\u00f3nimo.\nComo top\u00f3nimo, d\u00e1 nome aos seguintes lugares:"}
{"id": "57702", "revid": "745", "url": "https://gl.wikipedia.org/wiki?curid=57702", "title": "San Marti\u00f1o de Braga", "text": ""}
{"id": "57703", "revid": "56817", "url": "https://gl.wikipedia.org/wiki?curid=57703", "title": "2060", "text": "2060 ser\u00e1 Ano Santo Xacobeo."}
{"id": "57704", "revid": "624", "url": "https://gl.wikipedia.org/wiki?curid=57704", "title": "995", "text": "Mortes.\nHistoria ano a ano"}
{"id": "57705", "revid": "624", "url": "https://gl.wikipedia.org/wiki?curid=57705", "title": "992", "text": "Mortes.\nHistoria ano a ano"}
{"id": "57706", "revid": "23204", "url": "https://gl.wikipedia.org/wiki?curid=57706", "title": "Granxeiro \u00faltimo modelo", "text": "Granxeiro \u00faltimo modelo (o t\u00edtulo orixinal en ingl\u00e9s \u00e9 \"Green Acres\") \u00e9 unha serie norteamericana de humor producida entre 1965 e 1971. Consta de 170 episodios, e foi emitida dobrada na TVG.\nTrama.\nNarra as vivencias dun matrimonio de cidade, un avogado e a s\u00faa dona (ela moi acostumada \u00e1s comodidades da urbe), o marido de sempre tivera a idea de ir vivir ao campo pero nunca dera o paso ata que un d\u00eda decide mercar unha granxa que est\u00e1 \u00e1 venda.\nDeciden deixalo todo e traslad\u00e1rense ao campo, no medio de animais e tractores; mais a\u00ednda que lles custa acostumarse \u00e1 s\u00faa nova vida, pouco a pouco rematar\u00e1n por afacerse."}
{"id": "57708", "revid": "1987", "url": "https://gl.wikipedia.org/wiki?curid=57708", "title": "993", "text": "Mortes.\nHistoria ano a ano"}
{"id": "57709", "revid": "56817", "url": "https://gl.wikipedia.org/wiki?curid=57709", "title": "994", "text": "Mortes.\nHistoria ano a ano"}
{"id": "57712", "revid": "34681", "url": "https://gl.wikipedia.org/wiki?curid=57712", "title": "900", "text": "Mortes.\nHistoria ano a ano"}
{"id": "57713", "revid": "98629", "url": "https://gl.wikipedia.org/wiki?curid=57713", "title": "899", "text": "Mortes.\nHistoria ano a ano"}
{"id": "57717", "revid": "25871", "url": "https://gl.wikipedia.org/wiki?curid=57717", "title": "Illa de l'Aire", "text": "A illa de l'Aire \u00e9 un illote situado fronte \u00e1 costa sueste de Menorca (Illas Baleares), m\u00e1is concretamente fronte a Punta Prima en Sant Llu\u00eds. A s\u00faa superficie total \u00e9 de 34 hect\u00e1reas e o seu per\u00edmetro alcanza os 3.300 m. A s\u00faa altura m\u00e1xima \u00e9 de 15 m sobre o nivel do mar e destaca a instalaci\u00f3n dun faro no illote. Neste illote at\u00f3pase unha lagarta end\u00e9mica da subespecie \"Podarcis lilfordi lilfordi\" (G\u00dcNTHER, 1874), m\u00e1is co\u00f1ecida en Menorca como \"sargantana negra\", que ao afastala do seu h\u00e1bitat muda a s\u00faa coloraci\u00f3n escura pola t\u00edpica verdosa das lagartas correntes."}
{"id": "57718", "revid": "432388", "url": "https://gl.wikipedia.org/wiki?curid=57718", "title": "Illas Selvagens", "text": ""}
{"id": "57719", "revid": "98629", "url": "https://gl.wikipedia.org/wiki?curid=57719", "title": "Illas de Sotavento de Hawai", "text": " \nAs illas de Sotavento de Hawai (en ingl\u00e9s Northwestern Hawaiian Islands ou Leeward Islands) son as illas, atois, arrecifes e bancos de area do arquip\u00e9lago de Hawai situadas ao noroeste das illas de Kaua'i e Niihau. As illas est\u00e1n deshabitadas, e administradas polo estado norteamericano de Hawai excepto o Atol de Midway, que \u00e9 administrado polo US Fish and Wildlife Service, unha oficina do Departamento de Interior norteamericano.\nXeograf\u00eda.\nAs illas de Sotavento de Hawai, deste en oeste e o nome hawaiano entre par\u00e9ntese, son as seguintes: \nAs illas de Sotavento form\u00e1ronse sobre o mesmo punto quente volc\u00e1nico que formou as illas de Barlovento ou illas maiores de Hawai. Ao desprazarse a placa do Pac\u00edfico cara ao norte e noroeste sobre o punto quente da cortiza terrestre, as erupciones volc\u00e1nicas foron formando as illas. As terras illadas f\u00f3ronse erosionando e afundindo gradualmente, convert\u00e9ndose en illotes, atois, arrecifes ou bancos de area.\nHistoria.\nNas illas m\u00e1is pr\u00f3ximas \u00e1s illas maiores de barlovento, a Necker e Nihoa, hai alg\u00fans signos de presenza polinesia, pero se cre que en ningunha das illas existiu unha poboaci\u00f3n permanente. Os nomes tradicionais hawaianos son Mokuakamohoali\u00b4i, Hanakaieie, Hanakeaumoe e Ununui, pero non se identificou a que illas corresponden os nomes. Os outros nomes hawaianos son modernos.\nA pesar do seu illamento, a presenza humana tivo un grande impacto. Durante os primeiros anos do s\u00e9culo XX mat\u00e1ronse centenares de miles de paxaros para abastecer ao mercado de chapeus de plumas; en Laysan explot\u00e1ronse os dep\u00f3sitos de guano, e Midway foi ocupado por miles de militares que mantiveron unhas batallas decisivas na segunda guerra mundial.\nEn 1909, o presidente Theodore Roosevelt declarou \u00e1 maior\u00eda de illas como reserva natural para protexer os paxaros. En 2000, o presidente Bill Clinton creou a reserva da \"Northwestern Hawaiian Islands Coral Reef Ecosystem Reserve\" para preservar os arrecifes de coral. Nestes momentos hai unha proposta para estendelo como reserva mari\u00f1a.\nActualmente hai bases permanentes de investigadores cient\u00edficos en Midway, French Frigate Shoals e Laysan. Non est\u00e1 permitida a visita das illas excepto para traballos cient\u00edficos e de conservaci\u00f3n. A protecci\u00f3n das illas recae en tres oficinas: o \"Ou.S. Fish and Wildlife Service\", do Departamento de Interior; a \"National Oceanic and Atmospheric Administration\", do Departamento de Comercio; e o \"Department of Land and Natural Resources\", do estado de Hawai."}
{"id": "57720", "revid": "624", "url": "https://gl.wikipedia.org/wiki?curid=57720", "title": "Premios C\u00e1lamo", "text": "Os Premios C\u00e1lamo son uns galard\u00f3ns literarios organizados pola Librer\u00eda C\u00e1lamo de Zaragoza desde o ano 2001, e que contan coa colaboraci\u00f3n do Concello de Zaragoza, Universidade de Zaragoza, Goberno de Arag\u00f3n, Fundaci\u00f3n CAI-ASC, Institut Fran\u00e7ais de Saragosse, Sansue\u00f1a Industrias Gr\u00e1ficas, KreftBrubach GmbH, Restaurante Garden e Bodegas Guelbenzu.\nDesde o seu inicio pr\u00e9mianse d\u00faas categor\u00edas:\nA partir do ano 2004, sumaron outra categor\u00eda:\nPremiados:.\nAno 2001:\nAno 2002:\nAno 2003:\nAno 2004:\nAno 2005:\nAno 2006:\nAno 2007:\nAno 2008:\nAno 2009:\nAno 2010:\nAno 2011:\nAno 2012:\nAno 2013:\nAno 2014:\nAno 2015:\nAno 2016:\nAno 2017:"}
{"id": "57721", "revid": "1131", "url": "https://gl.wikipedia.org/wiki?curid=57721", "title": "Sig\u00fceiro", "text": "O top\u00f3nimo Sig\u00fceiro pode referirse a:\nAmais, o apelido Sig\u00fceiro pode referirse a:"}
{"id": "57722", "revid": "1131", "url": "https://gl.wikipedia.org/wiki?curid=57722", "title": "Ponte Sig\u00fceiro", "text": "A ponte Sig\u00fceiro ou ponte de Sig\u00fceiro \u00e9 unha construci\u00f3n de canter\u00eda sobre o r\u00edo Tambre, que une os concellos de Santiago de Compostela e Oroso.\nTr\u00e1tase dunha ponte de cantar\u00eda do s\u00e9culo XIV que foi constru\u00edda por orde de Fern\u00e1n Peres de Andrade, O Boo, e modificada no s\u00e9culo XV. At\u00f3pase na estrada N-550 A Coru\u00f1a-Santiago de Compostela.\nNas proximidades da ponte tivo lugar o enfrontamento entre as tropas do goberno espa\u00f1ol e os sublevados dirixidos polo coronel Miguel Sol\u00eds en 1846, que rematou coa derrota destes \u00faltimos e co seu fusilamento en Carral."}
{"id": "57723", "revid": "736", "url": "https://gl.wikipedia.org/wiki?curid=57723", "title": "Green Acres", "text": ""}
{"id": "57724", "revid": "1965", "url": "https://gl.wikipedia.org/wiki?curid=57724", "title": "Premio C\u00e1lamo", "text": ""}
{"id": "57725", "revid": "98629", "url": "https://gl.wikipedia.org/wiki?curid=57725", "title": "Guerra civil estadounidense", "text": "A guerra civil estadounidense (tam\u00e9n co\u00f1ecida como guerra de Secesi\u00f3n; en ingl\u00e9s, \"American Civil War\", \"The Civil War\" ou \"War Between the States\") ocorreu nos Estados Unidos de Am\u00e9rica entre 1861 e 1865. Ningunha guerra causou m\u00e1is mortes de americanos do que a Guerra Civil, que provocou un total de mortos estimado en 970 mil persoas -dos cales 620 mil eran soldados, preto do 3% da poboaci\u00f3n americana da \u00e9poca. As causas da guerra civil, o seu desenlace, e a\u00ednda os propios nomes da guerra, son a\u00ednda motivos de controversia e debate nos d\u00edas actuais.\nA guerra civil estadounidense consistiu na loita entre 11 estados do Sur (latifundista e arist\u00f3crata) contra os estados do Norte (industrializado e dedicado a estilos m\u00e1is modernos de vida). Esta diferenza de modos de vida considerase como unha das causas principais do conflito. Mentres o norte pasaba por un per\u00edodo de expansi\u00f3n econ\u00f3mica grazas \u00e1 industrializaci\u00f3n, \u00e1 protecci\u00f3n ao mercado interno e \u00e1 man de obra libre e asalariada, a econom\u00eda do sur depend\u00eda da exportaci\u00f3n de produtos agropecuarios -especialmente do algod\u00f3n, cuxas exportaci\u00f3ns eran a principal fonte de renda destes estados. A agricultura do sur, pola s\u00faa banda, depend\u00eda moito do uso do traballo escravo.\nAo longo das primeiras d\u00e9cadas do s\u00e9culo XIX, a inmigraci\u00f3n masiva e a intensa industrializaci\u00f3n fixeron que o poder do Norte no goberno crecese econ\u00f3mica e politicamente. Desenvolv\u00e9ronse grandes tensi\u00f3ns pol\u00edticas e sociais entre o Norte e o Sur. En 1860, Abraham Lincoln, un republicano contrario \u00e1 escravitude, venceu as elecci\u00f3ns presidenciais americanas. Lincoln, ao asumir o posto, alcumou os Estados Unidos \"Casa Dividida\".\nEn 1861, ano do inicio da guerra, o pa\u00eds consist\u00eda en 19 estados libres, onde a escravitude estaba prohibida, e 15 estados onde a escravitude era permitida. Ata o 4 de marzo, d\u00eda en que Lincoln asumiu o posto de presidente, 11 estados escravistas declararan a s\u00faa separaci\u00f3n da Uni\u00f3n, e crearon un novo pa\u00eds, os Estados Confederados de Am\u00e9rica. A guerra comezou cando forzas confederadas atacaron o Fort Sumter, un posto militar americano en Carolina do Sur, o 12 de abril de 1861, e rematou o 28 de xu\u00f1o de 1865, coa rendici\u00f3n das \u00faltimas tropas da Confederaci\u00f3n.\nDurante a guerra civil, disput\u00e1ronse 391 batallas en 28 estados da Uni\u00f3n, deixando un saldo de aproximadamente 620.000 mortos.\nA Guerra Civil foi o episodio m\u00e1is traum\u00e1tico da historia dos Estados Unidos de Am\u00e9rica. As cicatrices non se pecharon por completo ata o d\u00eda de hoxe. T\u00f3dalas guerras posteriores en que participou Estados Unidos tiveron lugar moi al\u00e9n das s\u00faas fronteiras, pero este conflito devastou o sur e someteu esa rexi\u00f3n \u00e1 ocupaci\u00f3n militar. O pa\u00eds perdeu m\u00e1is homes nesta guerra que en calquera outra.\nA guerra resolveu dous problemas fundamentais que dividiran aos Estados Unidos desde 1776: puxo fin \u00e1 escravitude, que foi completamente abolida pola Emenda 13 da Constituci\u00f3n en 1865; e decidiu, dunha vez por todas, que os Estados Unidos non \u00e9 unha colecci\u00f3n de estados semi-independentes sen\u00f3n unha soa naci\u00f3n indivisible. Logo de catro amargos anos de guerra, conservouse a Uni\u00f3n e liber\u00e1ronse os escravos.\nA\u00ednda que a vitoria do norte na Guerra Civil asegurou a integridade dos Estados Unidos como naci\u00f3n indivisible, moitas cousas destru\u00edronse no curso do conflito, e o obxectivo secundario da guerra, a abolici\u00f3n do sistema de escravitude, logrouse s\u00f3 de xeito imperfecto. Para os negros, foi unha loita longa e penosa en busca da igualdade. Moitos traslad\u00e1ronse \u00e1s cidades do norte, s\u00f3 para afrontar novas dificultades. Pero un crecente movemento en prol dos dereitos civ\u00eds contin\u00faa traballando en contra de teimudos sistemas sociais e econ\u00f3micos co fin de garantir igualdade de oportunidades para os negros en materia de vivenda, educaci\u00f3n e traballo.\nNa guerra compux\u00e9ronse canci\u00f3ns coma When Johnny Comes Marching Home.\nAntecedentes, contexto e comezos.\nAbraham Lincoln perdeu unha contenda no Senado na que esix\u00eda un alto na expansi\u00f3n da escravitude, pero en 1860 el e Douglas volveron enfrontarse: esta vez como os candidatos presidenciais republicano e dem\u00f3crata. Para ent\u00f3n a tensi\u00f3n entre o norte e o sur era extrema. En 1859, John Brown, un partidario do abolicionismo, tratara de iniciar unha rebeli\u00f3n de escravos en Virxinia atacando un dep\u00f3sito de munici\u00f3ns do ex\u00e9rcito. Brown foi rapidamente capturado, xulgado e sentenciado \u00e1 forca, tras o cal moitos habitantes do norte aclam\u00e1rono como m\u00e1rtir. Con todo, os brancos do sur convenc\u00e9ronse de que o norte non estaba disposto a manter as liberdades estatais dentro da confederaci\u00f3n de estados que constitu\u00edan ent\u00f3n os Estados Unidos de Am\u00e9rica.\nDouglas cominou aos Dem\u00f3cratas sure\u00f1os a permanecer na Uni\u00f3n, pero estes pola s\u00faa banda nomearon o seu propio candidato presidencial e ameazaron con separarse se os Republicanos resultaban vitoriosos. A maior\u00eda nos estados sure\u00f1os e fronteirizos votaron contra Lincoln, pero o norte apoiouno e ga\u00f1ou as elecci\u00f3ns.\nEn marzo de 1861, cando Lincoln tomou posesi\u00f3n do seu cargo, Carolina do Sur, Mississippi, Florida, Alabama, Xeorxia, Luisiana e Texas constitu\u00edronse nos Estados Confederados de Am\u00e9rica con Jefferson Davis como presidente, proclamando a s\u00faa escisi\u00f3n da Uni\u00f3n, acto que Lincoln declarou ilegal no seu discurso inaugural.\nO primeiro acto de guerra foi o asalto confederado \u00e1 gornici\u00f3n de \"Fort Sumter\" o 12 de abril de 1861. A represi\u00f3n do ex\u00e9rcito ao recuperar o forte, fixo que aos estados sudistas se lles unisen Virxinia, Arcansas, Tennessee e Carolina do Norte. Deste xeito comezou a guerra civil entre os estados Confederados do Sur e os estados do Norte, que acabar\u00eda coa vitoria destes \u00faltimos en 1865.\nNo transfondo, era unha loita entre dous tipos de econom\u00edas, unha industrial-abolicionista (norte) e outra agraria-escravista (sur), as cales eran totalmente diferentes. Figurativamente, poder\u00eda dicirse que era unha loita entre o s\u00e9culo XX e o s\u00e9culo XIX.\nOs sure\u00f1os (sete mill\u00f3ns de habitantes) declararon que non pelexaban s\u00f3 pola escravitude: de feito, a maior\u00eda dos soldados confederados eran demasiado pobres para posu\u00edr escravos. O sur estaba empe\u00f1ado nunha guerra de independencia que mantivese as relaci\u00f3ns entre o norte e o sur dentro da Commonwealth inglesa: unha segunda revoluci\u00f3n.\nOs confederados xeralmente tiveron a vantaxe de pelexar no seu propio territorio, e a s\u00faa moral era excelente. Ti\u00f1an magn\u00edficos soldados de infanter\u00eda e de cabaler\u00eda, e grandes xenerais, pero en n\u00famero eran moito menores que as forzas da Uni\u00f3n do norte. \u00c1s forzas regulares, un\u00edronselles rexementos europeos e partidas de voluntarios que fustrigaban ao inimigo con t\u00e1cticas de guerrilla.\nAo finalizar a guerra, alg\u00fans dos integrantes de devanditas partidas foron perseguidos como fuxitivos polas desfeitas cometidas durante a contenda. A rede de ferrocarr\u00eds e a base industrial do sur non pod\u00edan soster un esforzo b\u00e9lico moderno.\nPara librar a guerra, o Sur financiouse coa exportaci\u00f3n de algod\u00f3n que embarcaba cara a Europa e o Norte, coa emisi\u00f3n dun novo papel moeda, tras rexeitar Lincoln un pr\u00e9stamo de cinco mill\u00f3ns ao doce por cento de interese ofrecido por Moses Taylor. Ambas as partes suspenderon algunhas liberdades civ\u00eds, imprimiron monta\u00f1as de papel moeda e recorreron ao recrutamento.\nA prioridade de Lincoln foi manter aos Estados Unidos como un s\u00f3 pa\u00eds. Tras as perdas iniciais das primeiras batallas, tivo que reco\u00f1ecer que s\u00f3 pod\u00eda cambiar o desenvolvemento da guerra facendo dela unha batalla contra a escravitude e as\u00ed poder\u00eda obter apoio para a Uni\u00f3n tanto no interior como no exterior. Consecuentemente, o 1 de xaneiro de 1863, segundo ano de guerra, deu a co\u00f1ecer a Proclama de Emancipaci\u00f3n, que outorgaba liberdade a t\u00f3dolos escravos en \u00e1reas a\u00ednda controladas pola Confederaci\u00f3n.\nEvoluci\u00f3n.\nO ex\u00e9rcito sure\u00f1o (Confederado) obtivo importantes vitorias na primeira etapa da guerra, pero no ver\u00e1n de 1863 o seu comandante, o xeneral Robert E. Lee, dirixiuse cara a Pensilvania, no norte. En Gettysburg atopouse cun ex\u00e9rcito da Uni\u00f3n, e as\u00ed deu comezo a batalla de maior magnitude xamais librada en chan norteamericano. Logo de tres d\u00edas de loita desesperada, os Confederados foron derrotados. A mari\u00f1a da Uni\u00f3n rapidamente impuxo un bloqueo que creou graves escasezas de material b\u00e9lico e bens de consumo na confederaci\u00f3n. Ao mesmo tempo, no r\u00edo Mississippi, o xeneral Ulysses S. Grant, da Uni\u00f3n, tomou a importante cidade de Vicksburg. As forzas da Uni\u00f3n controlaban agora todo o val do Mississippi, dividindo en dous \u00e1 Confederaci\u00f3n e afogando a s\u00faa sa\u00edda ao mar.\nEn 1864, un ex\u00e9rcito da Uni\u00f3n ao mando do xeneral William T. Sherman atravesou Xeorxia destru\u00edndo o territorio \u00f3 seu paso. Mentres tanto, o xeneral Grant bat\u00edase implacablemente coas forzas de Lee en Virxinia. O 2 de abril de 1865, Lee viuse forzado a abandonar Richmond, a capital da Confederaci\u00f3n. Sete d\u00edas despois rendeuse ante Grant na vila de Appomattox Courthouse, Virxinia, e t\u00f3dalas demais forzas confederadas rend\u00e9ronse pouco despois. O 14 de abril Lincoln foi tiroteado no teatro Ford polo actor John Wilkes Booth, e morreu a ma\u00f1\u00e1 seguinte. O 12 de maio de 1865, a Uni\u00f3n atacaba o Rancho Palmito no condado de Cameron na fronteira de M\u00e9xico onde permanec\u00edan a\u00ednda forzas confederadas.\nA primeira guerra contempor\u00e1nea.\nSon varios os datos que certifican \u00e1 guerra civil estadounidense como a primeira guerra moderna. Foi a primeira en que combat\u00edan ex\u00e9rcitos de cidad\u00e1ns com\u00fans e non soldados profesionais. Non foi a t\u00edpica contenda europea motivada por dereitos rexios sobre determinados territorios, como o foi a Guerra de Crimea, anterior \u00e1 guerra civil estadounidense, sen\u00f3n que exist\u00eda un compo\u00f1ente ideol\u00f3xico. O resultado do conflito t\u00ed\u00f1ase que dar no campo de batalla, non se expu\u00f1an negociaci\u00f3ns alternativas \u00e1s que as baionetas impu\u00f1an. Foi unha guerra onde predominou a estratexia sobre a t\u00e1ctica, pois ga\u00f1ou quen tivo m\u00e1is aguante, m\u00e1is industria e m\u00e1is capacidade para repor con homes novos as v\u00edtimas dos campos de batalla. Aparece a guerra total: Sherman, no seu \u00abavance cara ao mar\u00bb, destru\u00edu todo o que puido, entendendo que o non devastado pod\u00eda servir para o inimigo.\nPor vez primeira empr\u00e9gase o tel\u00e9grafo e o ferrocarril nas operaci\u00f3ns militares, a\u00ednda que o compo\u00f1ente tradicional non desaparece, pois as ordes no campo de batalla e os transportes necesitaban do compo\u00f1ente animal. Utiliz\u00e1ronse por vez primeira barcos met\u00e1licos, pero o bloqueo f\u00edxose case enteiramente polos tradicionais barcos de madeira e de vela. Alg\u00fans barcos acoirazados empreg\u00e1ronse nos r\u00edos da conca do Mississippi, sendo alg\u00fans deles simplemente embarcaci\u00f3ns con casco de madeira con protecci\u00f3n met\u00e1lica. Nesta guerra apareceu o rifle de retrocarga, o can\u00f3n Gatling (antecesor da metralladora) e ata o submarino, a bomba de reloxer\u00eda e as minas, tanto de terra como submarinas, a\u00ednda que as \u00faltimas non foron decisivas, e si cuestionadas pois cuestionaban a lexitimidade moral da intervenci\u00f3n na guerra e eran consideradas como ferramentas b\u00e1rbaras. Ademais non se consideraban como elementos decisivos para a guerra.\nA importancia estrat\u00e9xica do ferrocarril.\nCando o xeneral Johnston trasladou rapidamente en tren m\u00e1is de 8.000 homes desde o val do Shenandoah para reforzar ao ex\u00e9rcito confederado en Bull Run, deu ao mundo a primeira demostraci\u00f3n da importancia estrat\u00e9xica dos ferrocarr\u00eds en tempos de guerra. Os observadores europeos estiveron presentes nesta guerra, por iso \u00e9 polo que o ex\u00e9rcito prusiano mobilizarase contra Austria pouco antes da batalla de Sadowa (1866) en ferrocarril, sendo este o primeiro caso europeo. Estados Unidos posu\u00eda unhas 30.000 millas de v\u00edas, as tres cuartas partes no Norte. As li\u00f1as f\u00e9rreas federais, que enlazaban a costa atl\u00e1ntica co val do Mississippi, us\u00e1ronse arreo durante a guerra para o movemento de tropas e subministraci\u00f3ns. A rede foise desenvolvendo constantemente: tend\u00edanse v\u00edas e constru\u00edanse locomotoras e vag\u00f3ns a modo de aut\u00e9nticos hospitais rodantes. O Sur, con menos tendido f\u00e9rreo, traballou na s\u00faa rede ferroviaria co problema de depender anteriormente do Norte, e xa que logo sen ningunha industria dese tipo. Non se constru\u00edron novas li\u00f1as durante a guerra: todas as li\u00f1as novas tendidas para o servizo das tropas constru\u00edronse a expensas dunha lonxitude equivalente de trazado nalgunha outra parte. Como as li\u00f1as f\u00e9rreas foron tan importantes, convert\u00e9ronse en obxectivos militares. Non s\u00f3 se destru\u00edron locomotoras e pontes, sen\u00f3n tam\u00e9n v\u00edas. Os ra\u00eds eran arrincados, quitados mediante fogueiras feitas cos traveseiros, deformados e enroscados \u00e1s \u00e1rbores para volvelos inutilizables.\nA comunicaci\u00f3n a trav\u00e9s do tel\u00e9grafo.\nO tel\u00e9grafo el\u00e9ctrico xogou un papel importante para enviar ordes e recibir informes durante a guerra civil. Ambos os bandos fixeron pleno uso das redes telegr\u00e1ficas civ\u00eds existentes ao principio das hostilidades e desenvolv\u00e9ronas e ampliaron a medida que crec\u00eda o conflito. O Norte capitalizou o tel\u00e9grafo m\u00e1is que o Sur, e creou durante a guerra 15.000 millas m\u00e1is de tendido. Esta rama do servizo de sinais federais, a\u00ednda que co\u00f1ecido como Corpo Telegr\u00e1fico Militar, estaba formada por civ\u00eds que informaban ao centro telegr\u00e1fico instalado na Secretar\u00eda de Guerra. As mensaxes eran transmitidos en c\u00f3digo Morse, e as m\u00e1is importantes eran cifradas. Para evitar a rotura accidental destes cables utilizouse o cable illado. T\u00f3dolos corpos de ex\u00e9rcito utilizaba este sistema, conectados todos entre si e con destino a Washington. Pronto esta medida converteuse en norma dos ex\u00e9rcitos. Ambos os bandos trataban de intervir os cables contrarios nun intento de espionaxe.\nPara facer sinais de curto alcance en zonas operativas, os dous ex\u00e9rcitos confiaban nun sistema que empregaba bandeiras durante o d\u00eda e fachos ou luces de cores durante a noite. O ex\u00e9rcito confederado foi o pioneiro neste sistema. Logo copiouno a Uni\u00f3n. Os sinalizadores traballaban desde cumes de outeiros, edificios altos ou torres especialmente constru\u00eddas. As mensaxes pod\u00edanse ler facilmente cun telescopio. As mensaxes importantes envi\u00e1banse cifradas.\nEspionaxe.\nO primeiro reco\u00f1ecemento dos movementos de tropas inimigas desde un globo tripulado f\u00edxose durante este conflito. Os pioneiros foron os homes da Uni\u00f3n, utiliz\u00e1ndoos durante a campa\u00f1a peninsular de McClellan. Os globos, unha vez no ceo, atra\u00edan os disparos. Os globos da Uni\u00f3n ti\u00f1an mecanismos port\u00e1tiles para fabricar hidr\u00f3xeno, o que facilitaba os movementos para elixir o mellor campo de visi\u00f3n. Unha vez en terra, unha mensaxe telegr\u00e1fico avisaba ao mando. Os Confederados s\u00f3 posu\u00edan un globo, feito a partir de vestidos de seda doados polas damas do Sur. Ao non ter un equipo de gas port\u00e1til, deb\u00eda ser inflado en Richmond e enviado desde al\u00ed mediante outro transporte \u00e1 fronte.\nOs xenerais de ambos os bandos eran conscientes da importancia de co\u00f1ecer as forzas e intenci\u00f3ns do inimigo. Ambos os bandos empregaron esp\u00edas civ\u00eds, homes e mulleres que se arriscaban \u00e1 pena de morte se eran capturados e de feito moitos foron aforcados. Os xornais tam\u00e9n xogaron un papel importante ao proporcionar inconscientemente informaci\u00f3n valiosa aos ex\u00e9rcitos inimigos: dado que non exist\u00eda un sistema rigoroso de censura, os xornais imprim\u00edan o que quer\u00edan e os comandantes utilizaban rapidamente os feitos militares divulgados desta forma. De a\u00ed o labor de Seward no peche dalg\u00fans diarios. O xeneral Lee confiaba na cabaler\u00eda para vixiar ao inimigo e extraer informaci\u00f3n sobre movemento e n\u00famero de tropas. O Sur confiou plenamente en est\u00e1 t\u00e1ctica, a\u00ednda que houbo momentos, como en Gettysburg, en que a cabaler\u00eda obrigou a loitar nun terreo non desexado por Lee, dado que as forzas da Uni\u00f3n ocuparan as alturas, de fundamental valor estrat\u00e9xico. A Confederaci\u00f3n nunca intentou organizar unha oficina central de intelixencia. A Uni\u00f3n decidiu utilizar os servizos dunha axencia de detectives situada en Chicago e dirixida por Allan Pinkerton. Este era amigo do xeneral McClellan, pero por desgraza os seus axentes carec\u00edan de experiencia para calcular o n\u00famero de homes e sempre daban estimaci\u00f3ns infladas sobre o n\u00famero de forzas do Sur. Isto motivou que McClellan se comportase cunha cautela inxustificada. A destituci\u00f3n de McClellan motivou que a axencia de Pinkerton non traballase m\u00e1is para o ex\u00e9rcito. Haber\u00e1 que esperar ata 1863 para que a Uni\u00f3n dec\u00eddase a crear unha oficina de intelixencia.\nA enxe\u00f1er\u00eda militar.\nOs ex\u00e9rcitos non pod\u00edan sempre confiar nas pontes ou os vaos para cruzar os diversos r\u00edos das zonas de guerra. \u00c1s veces estes estaban destru\u00eddos ou demasiado ben defendidos. A resposta militar a este tipo de dificultades foron os pont\u00f3ns. Para sortear os r\u00edos empreg\u00e1ronse barcazas-pont\u00f3ns feitas de tea goma india, gutapercha (unha substancia parecida ao pl\u00e1stico) e aceiro corrugado, a\u00ednda que foi o pont\u00f3n de madeira o que se usou m\u00e1is. Estes pont\u00f3ns eran transportados en carros especiais tirados por seis mulas: o equipo auxiliar transport\u00e1base en carros. Na beira do r\u00edo, os pont\u00f3ns eran introducidos na auga polos pontoneiros, eran colocados en posici\u00f3n a base de remos, e ancor\u00e1banse paralelos uns a outros. Logo coloc\u00e1banse taboleiros e o resultado era un cami\u00f1o que permit\u00eda o cruzamento do r\u00edo.\nAo principio da guerra, o conflito de movementos non fixo necesarias as trincheiras. Co paso do tempo os soldados, que odiaban cavar, comprenderon que tal instrumento pod\u00eda axudalos a sobrevivir. Foi o ex\u00e9rcito confederado o primeiro en apreciar as vantaxes da loita de trincheiras. Os defensores pod\u00edan oporse a unha forza tres veces superior e causar enormes baixas aos seus atacantes cun custo propio m\u00ednimo. O xeneral Lee, consciente da superioridade num\u00e9rica dos Federais, foi o maior defensor deste m\u00e9todo de loita, a pesar de que ao principio o detestase. A medida que a guerra avanzaba, as tropas de ambos os bandos adoitaban constru\u00edr defensas en calquera sitio no que se detivesen. Os confederados parec\u00edan m\u00e1is r\u00e1pidos neste traballo. Durante a campa\u00f1a de Petersburg, federais e confederados viviron en trincheiras a proba de bombas e dirixiron complicadas redes de fosos para rifles e can\u00f3ns emprazados en lugares desde onde pod\u00edan dominar extensi\u00f3ns despexadas. Os accesos estaban protexidos con filas de troncos rematados con afiadas estacas de madeira.\nA axuda en campa\u00f1a.\nAs autoridades da Uni\u00f3n e a Confederaci\u00f3n aplic\u00e1ronse \u00e1 tarefa de coidar aos centos de miles de enfermos e feridos que foron baixas neste conflito. Con todo, moitos pacientes morreron e outros sufriron, sobre todo porque os co\u00f1ecementos m\u00e9dicos da \u00e9poca non comprend\u00edan o uso de antis\u00e9pticos e vendas e instrumentos esterilizados, nin reco\u00f1ec\u00edan a importancia da hixiene e a aplicaci\u00f3n da ciencia sanitaria.\nO Departamento M\u00e9dico dos Estados Unidos e o Servizo M\u00e9dico dos Estados Confederados do Sur foron organizados cada un ao mando dun Cirurxi\u00e1n Xeral, e proporcionaron primeiros auxilios no campos de batalla, transporte en ambulancias, hospitais de campa\u00f1a e xerais, m\u00e1is coidados diarios \u00e1s tropas. A Uni\u00f3n empregou a 10.000 cirurxi\u00e1ns, os Confederados a 4.000. Moitos destes doutores foron enviados \u00e1 fronte ou preto del e, a\u00ednda que xeralmente eran considerados non combatentes, moitos resultaron mortos ou feridos. Durante o curso dunha batalla era habitual que o cirurxi\u00e1n dun rexemento estivese no centro. Acompa\u00f1\u00e1balle un enfermeiro cunha mochila de campa\u00f1a de dez quilos e os encargados de enfermer\u00eda (padioleiros e encargados das ambulancias). O cirurxi\u00e1n asistente aplicaba vendaxes temporais e enviaba aos feridos a un hospital de campa\u00f1a emprazado polo cirurxi\u00e1n na retagarda.\nLogo de 1862, os hospitais de campa\u00f1a federais da Uni\u00f3n foron organizados por divisi\u00f3ns ou corpos. Estes hospitais de campa\u00f1a estaban a mi\u00fado cerca do fogo do campo de batalla, co cal resultaban o dobre de perigosos. Ademais, importantes operaci\u00f3ns, sobre todo amputaci\u00f3ns, fac\u00edanse sen ningunha hixiene, co cal foi importante o n\u00famero de v\u00edtimas nos postoperatorios. Era normal, sobre todo nas cidades, que grandes edificios fosen transformados en hospitais. O transporte a estes establecementos fac\u00edase por medio de ambulancias, que non eran sen\u00f3n veh\u00edculos acolchados tirados por cabalos, a\u00ednda que tam\u00e9n era frecuente a utilizaci\u00f3n do tren.\nComo a guerra se fac\u00eda cada vez m\u00e1is longa, as listas de baixas eran cada vez m\u00e1is amplas, as\u00ed que se tivo que recorrer \u00e1 construci\u00f3n de novos edificios. Estes adoitaban ser edificaci\u00f3ns dun s\u00f3 piso, ben ventilados e quentados, con camas limpas e comida nutritiva. O m\u00e1is importante destes foi o de Chimborazo, en Richmond.\nA anestesia a\u00ednda non era moi co\u00f1ecida, e o m\u00e1is parecido era o cloroformo, as\u00ed que a inxesti\u00f3n de alcol ou operar sen anestesia era o com\u00fan. O Sur viuse con problemas para obter medicamentos; viv\u00eda do comercio con Europa, co risco do bloqueo. Como an\u00e9cdota, moitas damas viv\u00edan do contrabando, cosendo baixo as s\u00faas enaugas os medicamentos. Ante tal situaci\u00f3n, revitalizouse o uso do medicamento natural.\nA dif\u00edcil situaci\u00f3n na que se atopaban os soldados no transcurso das hostilidades, motivou que as autoridades se preocupasen por aliviar a situaci\u00f3n dos soldados. Foi o Goberno Federal o \u00fanico que organizou este apoio. En xu\u00f1o de 1861 creouse a Comisi\u00f3n Sanitaria para recadar fondos privados e traballo de voluntarios co prop\u00f3sito de mellorar a sa\u00fade e a hixiene nos campamentos do ex\u00e9rcito e de buscar en xeral o coidado e a comodidade das tropas. Ademais os seus axentes na fronte encarg\u00e1banse da hixiene nos campamentos e entregaban \u00abextras\u00bb aos soldados; a Comisi\u00f3n encarg\u00e1base dos coidados alimenticios, subministraci\u00f3ns m\u00e9dicas, fogares de recuperaci\u00f3n para os feridos, aloxamento para as tropas en tr\u00e1nsito, un valioso directorio de todos os feridos nos hospitais da Uni\u00f3n e servizos de consulta gratis para todo o persoal militar e as s\u00faas familias. A Comisi\u00f3n Cristi\u00e1 encarg\u00e1base do benestar moral dos soldados. Formada en 1861 pola Asociaci\u00f3n Xuvenil Cristi\u00e1, o seu labor na fronte era distribu\u00edr biblias, libros de himnos e tratados relixiosos, coidar aos feridos e administrar aos moribundos, encarg\u00e1ndose tam\u00e9n de subministraci\u00f3ns hospitalarias, carros de caf\u00e9, materiais de escritura e selos gratu\u00edtos para os soldados e salas de lectura nos campamentos permanentes. Esta organizaci\u00f3n funcionaba con contribuci\u00f3ns voluntarias. O Sur non gozaba de instituci\u00f3ns similares, pois as que exist\u00edan funcionaban no \u00e1mbito local.\nA identificaci\u00f3n dos mortos.\nA medida que a guerra civil ga\u00f1aba impulso, libr\u00e1ronse grandes batallas con m\u00e1is de 100.000 homes. A tarefa de identificar os restos dos soldados f\u00edxose cada vez m\u00e1is dificultosa para os grupos de enterradores. Alg\u00fans soldados, temendo que nunca se atopasen os seus cad\u00e1veres se lles mataban, levaban ao redor do pescozo pequenas chapas de madeira co seu nome e unidade inscritas. Algunhas empresas comezaron a vender placas de prata ou met\u00e1licas, a\u00ednda que polo xeral estaban lonxe do poder adquisitivo dos soldados. Grant ordenou que os seus homes levasen unha folla de papel cosida \u00e1 guerreira cos seus datos de identificaci\u00f3n.\nUnha teor\u00eda afirma que desta guerra prov\u00e9n a expresi\u00f3n \"OK\", utilizada nas listas de reconto de mortos das divisi\u00f3ns do ex\u00e9rcito co significado de \"0 kills\", \u00e9 dicir, \"0 mortos\", polo que derivou posteriormente ao significado de hoxe en d\u00eda. Con todo, esta orixe \u00e9 bastante dubidosa, xa que a Guerra Civil ocorreu de 1861 a 1865, \u00e9 dicir, 22 anos logo da primeira aparici\u00f3n deste termo, en 1839.\nGuerra fotografada.\nA t\u00e9cnica fotogr\u00e1fica apenas levaba trinta anos como ciencia, arte ou medio de representaci\u00f3n, pero foi na guerra civil estadounidense cando ademais serviu como documento gr\u00e1fico, como medio de representaci\u00f3n da realidade. Xunto aos militares apareceron uns homes que \u00edan acompa\u00f1ados de estra\u00f1os aparellos, como c\u00e1maras fotogr\u00e1ficas e cuartos escuros: eran os primeiros correspondentes de guerra.\nAs fotograf\u00edas de acci\u00f3n eran imposibles porque a exposici\u00f3n de dez segundos requirida polo proceso de placa h\u00famida da \u00e9poca difuminaba todo o movemento. As fotos adoitaban representar a vida coti\u00e1 dos soldados, e sobre todo os campos logo da batalla. Estas fotos non gustaron ao p\u00fablico, pois a cr\u00faa realidade destru\u00eda os ideais rom\u00e1nticos da guerra. Estas fotograf\u00edas non se pod\u00edan reproducir nos xornais, xa que as t\u00e9cnicas da \u00e9poca non o permit\u00edan, pero moitas fotograf\u00edas serviron de base para gravados.\nEntre os fot\u00f3grafos m\u00e1is importantes da guerra est\u00e1 Mathew Brady. Brady e os seus axudantes viaxaron co Ex\u00e9rcito da Uni\u00f3n, traballando en estudos instalados en vag\u00f3ns. A pesar das grandes dificultades e riscos que corr\u00edan, conseguiron tomar m\u00e1is de 3500 fotos dos campos de batalla e dos soldados durante as actividades coti\u00e1s."}
{"id": "57726", "revid": "22570", "url": "https://gl.wikipedia.org/wiki?curid=57726", "title": "Premio da Cr\u00edtica Espa\u00f1ola", "text": "Os Premios Nacionais da Cr\u00edtica Espa\u00f1ola, concedidos anualmente pola Asociaci\u00f3n Nacional da Cr\u00edtica Literaria e que son os \u00fanicos que premian as obras editadas nas catro linguas cooficiais espa\u00f1olas (galego, catal\u00e1n, \u00e9uscaro e castel\u00e1n) durante o ano anterior, conc\u00e9dense de forma ininterrompida en diferentes cidades do Estado desde o ano 1956, cando resultou galardoado o escritor Camilo Jos\u00e9 Cela, pola s\u00faa obra \"La catira\".\nCarecen de dotaci\u00f3n econ\u00f3mica, conc\u00e9dense durante o mes de abril de cada ano tras a deliberaci\u00f3n dun xurado integrado por 22 membros da Asociaci\u00f3n Espa\u00f1ola de Cr\u00edticos Literarios e premian d\u00faas modalidades, a narrativa e a poes\u00eda:"}
{"id": "57727", "revid": "5863", "url": "https://gl.wikipedia.org/wiki?curid=57727", "title": "Os libros arden mal", "text": "Os libros arden mal \u00e9 unha novela en lingua galega de Manuel Rivas, publicada por Edici\u00f3ns Xerais en xu\u00f1o de 2006.\nArgumento.\nO libro conta a historia colectiva dos protagonistas en agosto de 1936, na D\u00e1rsena da Coru\u00f1a e de como a guerra civil espa\u00f1ola trastornou as s\u00faas vidas e a dos seus descendentes. Desde ese momento, o pa\u00eds div\u00eddese en dous bandos: o dos vencedores e o dos vencidos.\nVicente Curtis, \"H\u00e9rcules\", lembra mentres observa as lapas onde arden os libros, os d\u00edas previos ao inicio da guerra, cando preparaban a excursi\u00f3n aos Caneiros cos seus amigos: Luis Terranova (irresistible cantante de tangos), Arturo da Silva (heroe do boxeo), Anceis (o gran poeta do mar), Leica (o fot\u00f3grafo), Polca...\nAo outro lado das fogueiras at\u00f3panse os que se mancharon as mans ao prender o fogo no que queimaron os libros espoliados de varias Bibliotecas da Coru\u00f1a. O novo Samos, futuro xu\u00edz, grande amante dos libros; Ren, executor do novo totalitarismo fan\u00e1tico espoliador; os soldados que asumiron a nova orde fascista...\nOs descendentes dos protagonistas intentan entender por si mesmos o significado e as consecuencias da guerra. Son eles os que ter\u00e1n que recordarlles aos seus propios fillos os sucesos ocorridos naquelas datas. Gabriel, fillo de Ricardo Samos e Chelo Vidal, \u00e9 un neno sens\u00edbel e observador que vai comprendendo todo ao longo dos anos a trav\u00e9s dos libros do xu\u00edz, entre os que se atopan alg\u00fans rescatados das cinzas. O anarquista Polca deposita nos seus fillos, \u00d3 e Pinche, todo o amor \u00e1 terra, os costumes e a sabedor\u00eda dos devanceiros, as\u00ed como forza para manterse en p\u00e9.\nEstrutura.\nRivas opta pola t\u00e9cnica do fragmentarismo aclimatada pola novela rupturista da centuria pasada. \u00c9 unha esfera de x\u00e9neros, dunhas 600 p\u00e1xinas, onde arredor do n\u00facleo narrativo xiran a poes\u00eda, o relato hist\u00f3rico, o ensaio e a cr\u00f3nica.\nA copiosa substancia anecd\u00f3tica estrut\u00farase en noventa cap\u00edtulos, alg\u00fans moi breves, que presentan os sucesos e personaxes de forma abrupta e por mediaci\u00f3n de distintas voces. Hai menci\u00f3ns a feitos e referencias hist\u00f3ricas protagonizadas por personaxes reais como Garc\u00eda Lorca, \u00c1nxel Casal, Santiago Casares Quiroga, Francisco Franco, Manuel Fraga e Carl Schmitt, entre outros."}
{"id": "57728", "revid": "1965", "url": "https://gl.wikipedia.org/wiki?curid=57728", "title": "Los libros arden mal", "text": ""}
{"id": "57730", "revid": "12452", "url": "https://gl.wikipedia.org/wiki?curid=57730", "title": "Guerra de Secesi\u00f3n", "text": ""}
{"id": "57731", "revid": "23204", "url": "https://gl.wikipedia.org/wiki?curid=57731", "title": "Guerra de Independencia dos Estados Unidos", "text": ""}
{"id": "57732", "revid": "1131", "url": "https://gl.wikipedia.org/wiki?curid=57732", "title": "Fort Sumter", "text": "O Fort Sumter \u00e9 un forte militar que se atopa nunha illa costeira do oc\u00e9ano Atl\u00e1ntico \u00e1 entrada da ba\u00eda de Charleston (Carolina do Sur). A construci\u00f3n recibe o seu nome do xeneral Thomas Sumter (1734-1832) considerado nos Estados Unidos un heroe da Guerra de Independencia dos Estados Unidos.\nA s\u00faa importancia hist\u00f3rica radica en que foi al\u00ed onde tivo lugar a primeira batalla da Guerra de Secesi\u00f3n, a Batalla de Fort Sumter. Desde 1948 est\u00e1 considerado Monumento Nacional.\nFort Sumter ata a Guerra Civil.\nCara ao final da Guerra anglo-estadounidense de 1812 entre os Estados Unidos e Gran Breta\u00f1a os primeiros erixiron unha serie de fortificaciones na costa atl\u00e1ntica. Os traballos de construci\u00f3n do Fort Sumter comezaron en 1829. Con todo, ao empezar a guerra en 1861 a\u00ednda estaba inacabado.\nPara a s\u00faa construci\u00f3n empreg\u00e1ronse m\u00e1is de 70.000 toneladas de granito de Nova Inglaterra. Por mor da situaci\u00f3n da illa e o forte, dende al\u00ed pod\u00edase controlar facilmente todo o tr\u00e1fico mar\u00edtimo que entraba e part\u00eda do estado. A forma exterior do forte describ\u00eda un pent\u00e1gono irregular de entre 170 a 190 p\u00e9s de lado (51 a 58 metros). A fortificaci\u00f3n orixinal estaba dotada de muros de 5 p\u00e9s (1,5 metros). O forte foi dese\u00f1ado para albergar ata 650 homes e 135 can\u00f3ns en tres pisos.\nFort Sumter na Guerra Civil.\nA\u00ednda que no curso da Guerra de Secesi\u00f3n moitos estados abandonaron a Uni\u00f3n tras a declaraci\u00f3n de secesi\u00f3n de Carolina do Sur, o Ex\u00e9rcito dos Estados Unidos manti\u00f1a moitas importantes posici\u00f3ns estrat\u00e9xicas nos estados do sur. O de Charleston era un dos poucos portos de augas profundas dos confederados, as\u00ed que xogaba un papel moi importante. Seis d\u00edas despois de que Carolina do Sur declarase a s\u00faa separaci\u00f3n da Uni\u00f3n, o Maior reuniu as s\u00faas tropas de Charleston e secretamente levounas ao forte.\nDurante os seguintes meses fix\u00e9ronse numerosas chamadas \u00e1 capitulaci\u00f3n do forte \u00e1s que os unionistas non accederon. As tropas confederadas do xeneral Pierre Gustave Toutant Beauregard abriron fogo de artiller\u00eda e morteiros o 12 de abril \u00e1s 4:30 horas desde os fontes pr\u00f3ximos (Fort Moultrie, Fort Johnson e Cummings Point). O bombardeo durou m\u00e1is de 30 horas.\nO 13 de abril pola tarde, o Comandante Anderson rendeu o forte, evacuando aos seus homes ao d\u00eda seguinte. Non houbo baixas entre os defensores durante o bombardeo, con todo, un artilleiro morreu e outros tres resultaron feridos cando explotou un dos can\u00f3ns que estaban realizando unha salva de sa\u00fado durante a evacuaci\u00f3n.\nEste episodio foi o primeiro acto da Guerra de Secesi\u00f3n.\nDespois da Guerra Civil.\nTras a guerra, Fort Sumter quedara en ru\u00ednas. Inici\u00e1ronse os traballos para reconstru\u00edlo completamente, pero finalmente s\u00f3 se reconstru\u00edu parcialmente. Desde 1876 a illa non foi m\u00e1is que a localizaci\u00f3n dun faro. Con todo, en 1898, a causa do efecto da Guerra Hispano-Estadounidense (25 de abril de 1898 ata o 12 de agosto de 1898) volv\u00e9uselle a dar uso militar.\nEn 1898 empezouse a facer unha construci\u00f3n de cemento sobre as ru\u00ednas hist\u00f3ricas do forte, que se poboar\u00edan de tropas e artiller\u00eda en \u00e1mbalas d\u00faas guerras mundiais, a\u00ednda que non foron escenario de ning\u00fan conflito militar.\nNa actualidade.\nDesde 1948 Fort Sumter \u00e9 un monumento nacional a cargo do \"National Park Service\" estadounidense. A construci\u00f3n de cemento \"Battery Huger\" a\u00ednda est\u00e1 en p\u00e9 e alberga un centro para as visitas e un museo. No museo at\u00f3pase a bandeira que ondeaba durante os bombardeos de 1861.\nP\u00f3dese chegar ao monumento nacional nun barco que parte de Charleston. O traxecto ata a illa dura aproximadamente media hora."}
{"id": "57733", "revid": "1987", "url": "https://gl.wikipedia.org/wiki?curid=57733", "title": "Casus belli", "text": "Na terminoloxia b\u00e9lica, casus belli \u00e9 unha expresi\u00f3n latina para designar un feito considerado suficientemente grave polo Estado ofendido, para declarar a guerra ao Estado supostamente ofensor.\nSon, tradicionalmente, considerados \"casus belli\" o ataque ao territorio dun Estado, efectuado por outro Estado, a agresi\u00f3n armada contra nav\u00edos ou aeronaves, ou actos que atenten contra \u00f3rganos representativos do Estado, como embaixadas ou consulados e, a\u00ednda, infracci\u00f3ns a tratados. O Art. 33 do Estatuto das Naci\u00f3ns Unidas prescribe que, habendo disparidades entre dous ou m\u00e1is Estados, deben estes, tentando de evitar o agravamento do conflito, buscar soluci\u00f3ns pac\u00edficas na mediaci\u00f3n, arbitraxe e outros medios pac\u00edficos de soluci\u00f3n.\nO \"casus belli\", como parte do \"ius in belo\" ou (Dereito de guerra), busca regular as acci\u00f3ns b\u00e9licas dos distintos pa\u00edses, de maneira que \"a priori\" prohibe o recurso \u00e1 forza armada para resolver conflitos, pero permite o uso do aparello militar contra outro Estado baixo o principio de \"ultima ratio\", \u00e9 dicir como \u00faltimo recurso."}
{"id": "57735", "revid": "23204", "url": "https://gl.wikipedia.org/wiki?curid=57735", "title": "Arsenal F.C.", "text": "O Arsenal Football Club \u00e9 un club de f\u00fatbol ingl\u00e9s da cidade de Londres. Fundado en 1886, xoga na Premier League, sendo un dos equipos con m\u00e1is trofeos obtidos dese pa\u00eds. O Arsenal ga\u00f1ou trece ligas inglesas, dez Copas de Inglaterra e na tempada 2005-2006, chegaron \u00e1 final da Liga de Campi\u00f3ns da UEFA, onde foron derrotados polo FC Barcelona. O Arsenal tam\u00e9n foi membro do extinto grupo G-14 e \u00e9 co\u00f1ecido co alcume de \"Gunners\".\nO Arsenal foi fundado en Woolwich, no sueste de Londres, en 1886, mais en 1913 mov\u00e9ronse cara a parte norte da cidade, en Highbury. En maio de 2006 deixaron Highbury para xogar os seus partidos de local no novo Emirates Stadium, en Islington. O Arsenal ten unha vella rivalidade cos seus veci\u00f1os de Tottenham, o Tottenham Hotspur, a cal se denomina Derby do Norte de Londres.\nHistoria.\nFundaci\u00f3n.\nO Arsenal foi orixinalmente chamado Dial Square, trocando m\u00e1is tarde o seu nome a Woolwich Arsenal e logo a Royal Arsenal, por\u00e9n, despois volveu \u00e1 denominaci\u00f3n de Woolwich Arsenal (os fundadores eran empregados na \u00e1rea \"Dial Square\" de Woolwich Arsenal, unha f\u00e1brica de armamentos en Woolwich, ao sur de Londres). En 1893 foi o primeiro equipo do sur de Londres en ser admitido na Football League e dende 1893 a 1904, o Woolwich Arsenal xogou na Segunda Divisi\u00f3n da mesma, at\u00e9 lograr o ascenso \u00e1 Primeira Divisi\u00f3n. O Woolwich Arsenal descendeu en 1913, o mesmo ano que se mudou dende o seu fogar do sur de Londres ao Arsenal Stadium (usualmente co\u00f1ecido como Highbury), no norte da cidade. A s\u00faa mudanza dese lugar precipitou que o Charlton Athletic se profesionalizase. A mudanza veu acompa\u00f1ada por un novo troco no nome, pasando a ser \"The Arsenal\". Ademais o club retornou \u00e1 Primeira, ent\u00f3n, un feito \u00fanico en Inglaterra.\nNeste per\u00edodo de retorno \u00e1 primeira divisi\u00f3n o equipo non o pasou ben e, as s\u00faas primeiras tres tempadas, estiveron a piques de ser as \u00faltimas para o conxunto, que drasticamente xornada tras xornada v\u00edase m\u00e1is acabado, a\u00ednda que no \u00e1mbito da Copa marchaba ben, incriblemente na liga non era o mesmo, a este per\u00edodo co\u00f1ec\u00e9uselle como \"black estafes\" sendo un dos peores tempos na historia deste cadro. Con todo, tres tempadas despois, en Highbury, respir\u00e1base xa unha certa tranquilidade grazas \u00e1 estabilidade do equipo, que para ese ent\u00f3n empez\u00e1base a acomodar nun lugar m\u00e1is seguro dentro do torneo, a\u00ednda que nese ent\u00f3n equipos como Liecester City ou o Milwall releg\u00e1bano de postos altos, co cal se cr\u00eda que adquirir\u00eda certa rivalidade, algo que nunca ocorreu.\n1930-1960.\nEn 1925 o adestrador do Huddersfield Town, Herbert Chapman, chegou a \"The Arsenal\" e baixo o seu liderado a estaci\u00f3n do metro local, Gillespie Road, pasou a chamarse Arsenal. O Arsenal de Chapman ga\u00f1ou a FA Cup en 1930 e a liga en 1931 e 1933; foi ademais, o equipo dominante de Inglaterra nos anos 30. Tam\u00e9n durante a era de Chapman o club pasou a chamarse soamente Arsenal, eliminando o artigo \"The\". Alg\u00fans especularon dicindo que Chapman instigou en quitar o artigo para que o equipo estivese ao comezo da lista alfab\u00e9tica da liga, unha posici\u00f3n que mant\u00e9n at\u00e9 hoxe. Chapman morreu repentinamente en xaneiro de 1934, pero o seu legado foi continuado polo seu sucesor, George Allison, que ga\u00f1ou o terceiro t\u00edtulo de liga para Arsenal, xunto coa Copa FA de 1936. \nTal era a supremac\u00eda do Arsenal que en novembro de 1934, sete xogadores do Arsenal foron titulares na vitoria de Inglaterra por 3-2 a Italia, nese ent\u00f3n campi\u00f3n do mundo.\nNa pausa por mor da guerra en 1939 o Arsenal Stadium foi utilizado como unha estaci\u00f3n da \"Air Raid Precautions\", organizaci\u00f3n para protexer aos civ\u00eds do perigo das bombas estrat\u00e9xicas. O estadio continuou operando como estadio de f\u00fatbol para as forzas armadas, usualmente xogaban dous ou tres partidos cada d\u00eda. Durante os bombardeos, unha bomba caeu na tribuna norte, destru\u00edndo a azotea desa parte. As\u00ed pois o Arsenal pasou a xogar os seus partidos de local no estadio White Hart Lane, por cortes\u00eda dos seus eternos rivais, o Tottenham Hotspur. Despois da guerra, a directiva do Arsenal regalou un can\u00f3n aos directivos do Tottenham, como mostra de agradecemento pola axuda prestada.\nA guerra con todo, tam\u00e9n significou un corte para as carreiras de moitos xogadores estrelas do club, as\u00ed que na continuaci\u00f3n da liga en 1946-47, o club finalizou en d\u00e9cimo terceiro lugar. Allison foi substitu\u00eddo por Tom Whittaker, que gozou de \u00e9xito inmediato, ga\u00f1ando a liga en 1948 e 1953, ademais da FA Cup de 1950. Por\u00e9n, despois deses t\u00edtulos, o club viviu un per\u00edodo en branco, permanecendo sen ga\u00f1ar un t\u00edtulo en dezasete anos. A lenda inglesa Billy Wright dirixiu o club entre 1962 e 1966 con mediano \u00e9xito, mais foi sucedido polo fisioterapeuta Bertie Mee, que liderar\u00eda o club no seu \u00e9xito de comezos dos anos 70.\n1970-1980.\nA chegada de Mee significou para o Arsenal un per\u00edodo de gloria. O equipo filial que ga\u00f1ara a Copa Xuvenil FA en 1966, e xogadores como Charlie George, John Radford e Ray Kennedy subiron ao primeiro equipo, alcanzando d\u00faas finais consecutivas da League Cup a finais dos 60, a\u00ednda que a segunda foi unha derrota por 3-1 ante un equipo da Terceira Divisi\u00f3n, o Swindon Town. O Arsenal finalmente volveu \u00e1 senda do \u00e9xito en 1970, ao ga\u00f1ar o seu primeiro trofeo europeo, a Copa de Feiras, despois de derrotar ao Ajax (un dos equipos m\u00e1is fortes do mundo nese ent\u00f3n) en \u00c1msterdan nas semifinais e ao R.S.C. Anderlech de B\u00e9lxica na final, ga\u00f1ando por 4-3 no global da eliminatoria, despois de perder 3-0 no partido de ida.\nO m\u00e1is destacable neste per\u00edodo foi o primeiro \"dobrete\" do club, ga\u00f1ando a Liga e a FA Cup en 1970-71. Aquel t\u00edtulo de liga foi ga\u00f1ado en White Hart Lane ante o Tottenham Hotspur na \u00faltima xornada de liga; cinco d\u00edas m\u00e1is tarde o Arsenal derrotaba por 2-1 ao Liverpool na final da copa en Wembley despois da pr\u00f3rroga, ga\u00f1ando cun gol de Charlie George. O Arsenal fallou en capitalizar o seu \u00e9xito e pasou a maior\u00eda dos anos de mediados de 1970 na metade da t\u00e1boa e mesmo quedando en \u00faltimo lugar da liga na tempada 1972, brillando s\u00f3 coa aparici\u00f3n da superestrella irlandesa Liam Brady. Con todo, cara ao final da d\u00e9cada, baixo a direcci\u00f3n de Terry Neil, o Arsenal probou a s\u00faa val\u00eda na FA Cup. Entre 1978 e 1980 o Arsenal alcanzou tres finais de Copa consecutivas, Ga\u00f1ando unha batendo ao Manchester United por 3-2 na final (1979), despois de ir perdendo por 2-0. Alan Sunderland anotou o terceiro gol para lograr unha vitoria lembrada at\u00e9 hoxe. O Arsenal perdeu a seguinte final da Copa FA fronte ao West Ham United, e a final da Recopa de Europa por penaltis fronte ao Valencia. Despois do partido de Liam Brady contra a Juventus, o equipo iniciou outro per\u00edodo est\u00e9ril durante a primeira metade dos anos 80.\nOs anos de George Graham.\nAo final da tempada 1985-86 o adestrador de Milwall, George Graham, foi contratado polo Arsenal como novo t\u00e9cnico, o que significar\u00eda o inicio dunha era de ouro en Highbury. Levou ao club \u00e1 vitoria sobre o Liverpool na final da League Cup durante a s\u00faa primeira tempada no cargo, e ao final da s\u00faa terceira tempada (1988-89) o club ga\u00f1ou o seu primeiro t\u00edtulo de liga dende 1971 nun dram\u00e1tico final: precisaba dous goles para asegurar o campionato contra o Liverpool, e co tempo de xogo xa cumprido o centrocampista Michael Thomas conseguia meter o segundo gol, o cal significaba o t\u00edtulo (curiosamente Thomas xogar\u00eda m\u00e1is tarde no Liverpool).\nOutro t\u00edtulo de liga veu en 1991, co Arsenal perdendo s\u00f3 un dos seus 38 partidos de liga. Con todo tivo unha sanci\u00f3n onde perdeu dous puntos en outubro de 1990, despois de que dez dos seus xogadores se visen envolvidos nunha liorta contra xogadores do Manchester United nun partido en Old Trafford. A comezos dos anos 90, o Arsenal ti\u00f1a probablemente o mellor cadro da liga inglesa: o porteiro David Seaman, o defensa e capit\u00e1n Tony Adams, o mediocampista Paul Merson e o dianteiro Alan Smith, foron capaces de competir con calquera dos mellores xogadores de Inglaterra e Europa. A fichaxe por 2,5 mill\u00f3ns de libras do dianteiro do Crystal Palace, Ian Wright en outubro de 1991, mellorou a\u00ednda m\u00e1is o equipo. O Arsenal completou un \"dobrete\" de FA Cup e League Cup en 1993, derrotando ao Sheffield Wednesday por 2-1 en ambas finais, a\u00ednda que finalizaron d\u00e9cimos na primeira edici\u00f3n da Premier League (nova denominaci\u00f3n da Primeira Divisi\u00f3n), marcando apenas 40 goles sendo as\u00ed o equipo menos goleador da tempada.\nNo ano 1994 o club ga\u00f1ou o seu segundo trofeo europeo, ao derrotar por 1-0 ao Parma na final da Recopa cun gol de Alan Smith. Con todo, no mes de febreiro, George Graham foi despedido despois de nove anos no cargo despois de que se descubrise que aceptara un pago ilegal de 425.000 libras do axente sueco Rune Hauge na adquisici\u00f3n do mediocampista dan\u00e9s John Jensen. O seu asistente Stewart Houston tomou o cargo at\u00e9 o fin da tempada, e a\u00ednda que o Arsenal finalizou duod\u00e9cimo na liga, alcanzou a final da Recopa outra vez (perdendo 2-1 cun gol no \u00faltimo minuto ante o Zaragoza).\nO \"interregnum\".\nBruce Rioch, que guiara ao Bolton Wanderers \u00e1 final da Copa da liga e ao retorno \u00e1 divisi\u00f3n de honra despois de quince anos de ausencia, foi contratado como novo t\u00e9cnico na tempada 1995-96. Con el superouse o r\u00e9cord de pago por unha transferencia en Inglaterra, ao pagar 7,5 mill\u00f3ns de libras polo dianteiro neerland\u00e9s Dennis Bergkamp do Inter de Mil\u00e1n. Este dianteiro far\u00eda unha impresionante dupla con Ian Wright. O Arsenal alcanzou a semifinal da Copa da Liga e finalizou quinto na Premier League en 1995-96, asegurando un lugar na seguinte edici\u00f3n da Copa da UEFA e alimentando a ilusi\u00f3n dun eventual t\u00edtulo naquela competici\u00f3n. Mais en agosto de 1996, xusto antes de empezar a nova tempada, Brioch foi despedido pola directiva do club despois dunha disputa sobre fondos. O seu asistente Stewart Houston foi unha vez m\u00e1is posto temporalmente no cargo por un mes, antes que asinase contrato co Queens Park Rangers. O adestrador do equipo xuvenil Pat Rice f\u00edxose cargo do equipo por varios partidos, ata que se oficializou a contrataci\u00f3n do adestrador franc\u00e9s de 44 anos Ars\u00e8ne Wenger, que levara ao AS Monaco a ga\u00f1ar a liga francesa en 1988.\nO Arsenal de Wenger.\nCoa chegada de Wenger, o Arsenal reconstru\u00edu o cadro con varios xogadores franceses desco\u00f1ecidos, excepto para o novo adestrador: Nicolas Anelka, Emmanuel Petit e Patrick Vieira, as\u00ed como o volante neerland\u00e9s Marc Overmars. Ademais Wenger retivo alg\u00fans dos antigos xogadores como Tony Adams, Le Dixon, Martin Keown e Steve Bould, ademais de a Pat Rice como o seu asistente. O equipo inmediatamente mellorou baixo a tutela de Wenger, finalizando terceiro e asegurando un lugar na Copa da UEFA en 1996-97. Wenger ga\u00f1ou o seu primeiro t\u00edtulo de liga na seguinte tempada, sendo o primeiro estranxeiro en logralo, ga\u00f1ando ademais a FA Cup tras derrotar por 2-0 ao Newcastle United na final, sendo este un \"dobrete\" m\u00e1is no palmar\u00e9s do Arsenal.\nA pesar da chegada de Fredrik Ljunberg en 1998 e Thierry Henry un ano m\u00e1is tarde, chegar\u00eda un novo per\u00edodo de derrotas nos anos seguintes. Na tempada 1998-99 o Arsenal perdeu o t\u00edtulo de liga na \u00faltima xornada, despois de liderar case todo o campionato, e ademais perdeu en semifinais da FA Cup ante o Manchester United na pr\u00f3rroga, despois de que Dennis Bergkamp fallase un penalti. Tam\u00e9n perdeu a final da Copa da UEFA do ano 2000 nos penaltis ante o Galatasaray de Turqu\u00eda despois dun empate sen goles, e caeu na final da FA Cup de novo, esta vez ante o Liverpool por 2-1 con dous goles de Michael Owen despois de ir ga\u00f1ando gran parte do partido por 1-0.\nO Arsenal recuperouse na tempada 2001-02, ao ga\u00f1ar un novo dobrete. Finalizou con sete puntos de vantaxe sobre o Liverpool, asegur\u00e1ndose o t\u00edtulo no pen\u00faltimo partido da tempada cun 1-0 sobre o Manchester United en Old Trafford. A semana anterior, o Arsenal ga\u00f1ara a final da FA Cup ao derrotar por 2-0 ao Chelsea F.C. O equipo anotou goles en todos os partidos da liga e non perdeu ning\u00fan dos seus 19 partidos como visitante. O Arsenal de Wenger retivo o t\u00edtulo de Copa FA o ano seguinte, mais o seu \u00e9xito viuse minimizado tras perder o t\u00edtulo da Premier League en beneficio do Manchester United, despois de chegar a ter oito puntos de vantaxe. A perda do t\u00edtulo concretouse no pen\u00faltimo partido da liga, ao perder por 3-2 ante o Leeds United en Highbury, cun ag\u00f3nico gol do australiano Mark Viduka.\nA tempada 2003-04 Arsenal rompeu un r\u00e9cord, ao ser o primeiro equipo en ga\u00f1ar a liga invicto (26 vitorias, 12 empates, 0 derrotas) dende o t\u00edtulo que conseguira o Preston North End en 1889. Os seus rivais polo t\u00edtulo ving\u00e1ronse noutras competici\u00f3ns, xa que o Chelsea eliminounos na Liga de Campi\u00f3ns da UEFA e o Manchester United na FA Cup. A s\u00faa serie de imbatibilidade rompeuse en Old Trafford contra o Manchester cun resultado final de dous a cero. O penalti sinalado a favor dos \"Red Devils\" creou unha gran pol\u00e9mica en Inglaterra e contribu\u00edu a aumentar a rivalidade entre estes dous equipos. O Arsenal conseguiu a marca da Premier League con 49 partidos sen perder, de a\u00ed o alcume \"The Invincibles\".\nUnha das d\u00e9bedas do equipo de Wenger co seu p\u00fablico eran as actuaci\u00f3ns na UEFA Champions League, competici\u00f3n na que s\u00f3 lograra chegar a cuartos de final. Na edici\u00f3n 2005-06 o equipo londiniense clasificouse, logo de vencer a Real Madrid (1-0), Juventus (2-0) e Villarreal (1-0), \u00e1 final contra o Barcelona xogada o 17 de maio de 2006 en Par\u00eds, mais finalmente perdeu por 2-1. Un dos baluartes do equipo nesta \u00e9poca foi Thierry Henry, \u00fanico xogador en ga\u00f1ar o t\u00edtulo de Mellor Xogador da Premier League por tres anos consecutivos. Gran parte dos xogadores estrela do equipo mantiv\u00e9ronse fieis ao club e ao seu adestrador, rexeitando millonarias ofertas de equipos como o Real Madrid e o Manchester United. Grazas ao seu \u00e9xito, Ars\u00e8ne Wenger agora \u00e9 considerado por alg\u00fans como o mellor adestrador do Arsenal de t\u00f3dolos tempos, mentres outros entusiastas pono \u00e1 vez con Herbert Chapman, Bertie Mee e George Graham.\nEscudo e cores.\nO Arsenal viste unha camiseta vermella con mangas brancas e pantal\u00f3ns brancos, en reco\u00f1ecemento a unha doaz\u00f3n caritativa do Nottingham Forest. Os fundadores do club, F. W. Beardsley e A. J. Bates, foran xogadores do Forest que se mudaran a Woolwich a traballar. Cando fundaron o club naquel lugar, non ti\u00f1an equipamento, ent\u00f3n escribiron unha nota \u00e1 directiva do Nottingham Forest para obter axuda, e recibiron de agasallo un equipo completo e unha pelota.\nO uniforme orixinalmente foi vermello completo, mais dun vermello case p\u00farpura. En 1933 Herbert Chapman, querendo ver aos seus xogadores vestidos dunha maneira m\u00e1is orixinal, actualizou o uniforme agreg\u00e1ndolle mangas e pantal\u00f3ns brancos, e aclarando o vermello. O equipo vestiu as\u00ed dende ent\u00f3n, con excepci\u00f3n do per\u00edodo entre os anos 1965 e 1967, onde se volveu a usar un equipamento vermello completo e na tempada 2005-06, por ser a \u00faltima tempada na que o Arsenal xogou en Highbury, volvendo a camiseta do equipo a ser vermello escuro, en conmemoraci\u00f3n do equipamento que utilizou por primeira vez naquel estadio en 1913. A cor \u00e9 similar ao que usa o Sparta de Praga, que \u00e1 s\u00faa vez inspirou o seu equipamento no do Arsenal de 1906. O equipo retornou \u00e1s s\u00faas cores usuais na tempada 2006-07.\nAs cores de reserva foron tradicionalmente unha camiseta amarela e pantal\u00f3ns azuis, a\u00ednda que usou a comezos dos anos 1980 un uniforme verde e azul mari\u00f1o. Dende a d\u00e9cada de 1990, xunto coa chegada do lucrativo negocio da venda de camisetas, as cores de reserva cambiaron de tempada en tempada, usando algunhas veces azul completo e outras veces amarelo. Actualmente \u00fasase un uniforme con camiseta, pantal\u00f3n e medias azul mari\u00f1o.\nO primeiro escudo do Royal Arsenal en 1888, mostraba tres can\u00f3ns orientados cara a arriba, do mesmo xeito que o escudo do Woolwich. En 1922, o club adoptou o primeiro escudo cun s\u00f3 can\u00f3n, apuntando cara ao leste. Este escudo s\u00f3 foi usado at\u00e9 1925, cando ao can\u00f3n cambi\u00f3uselle de orientaci\u00f3n cara ao oeste, figurando \u00e1 esquerda do mesmo figuraba o alcume do equipo, \"The Gunners\".\nEn 1949 o equipo cambiou outra vez o seu escudo, esta vez co mesmo estilo de can\u00f3n, pero co nome do equipo en letra g\u00f3tica sobre o can\u00f3n e a lenda en lat\u00edn \"Vitoria Concordia Crescit\" (en galego: \"A vitoria v\u00e9n da harmon\u00eda\"). Por primeira vez o escudo vi\u00f1a con cores, neste caso en vermello, verde e dourado.\nNo ano 2002 o Arsenal introduciu un moderno novo escudo con li\u00f1as curvas e un estilo simplificado. O can\u00f3n cambiou outra vez de orientaci\u00f3n cara ao leste e a cor verde foi substitu\u00edda por un azul escuro e eliminando a lenda \"Vitoria Concordia Crescit\". O novo escudo recibiu unha resposta cr\u00edtica de moitos seguidores, e a Asociaci\u00f3n Independente de Afeccionados do Arsenal afirmou que o club fixo caso omiso da maior parte da historia do Arsenal e que os afeccionados non foran adecuadamente consultados sobre o tema.\nEstadio.\nO Arsenal Stadium, co\u00f1ecido maioritariamente como Highbury, foi a casa do Arsenal dende setembro de 1913 at\u00e9 maio de 2006. O estadio orixinal foi constru\u00eddo polo co\u00f1ecido arquitecto Archibald Leitch, cun dese\u00f1o com\u00fan con moitos estadios do Reino Unido dese tempo. Na d\u00e9cada de 1930, o estadio foi renovado completamente, sendo constru\u00eddas novas bancadas e teitos. Neste momento Highbury pod\u00eda albergar ao redor de 30.000 persoas, n\u00famero que medrou at\u00e9 57.000 nos primeiros anos da d\u00e9cada de 1990.\nO Informe Taylor, ditado polo goberno de Margaret Thatcher para erradicar o fen\u00f3meno do \"hooliganismo\" e mellorar a seguridade nos estadios, por mor da Traxedia de Hillsborough e as regulaci\u00f3ns da FA Premier League forzaron ao Arsenal a ter que colocar asentos en todo o estadio en 1992, reducindo a s\u00faa capacidade a 38.500 persoas. Capacidade que se v\u00eda a\u00ednda m\u00e1is reducida cando se xogaban no estadio partidos da Liga de Campi\u00f3ns da UEFA, debido \u00e1 necesidade de acomodar valos publicitarios adicionais, o que provocou que durante d\u00faas tempadas (1998-99 e 1999-00) o Arsenal xogase os partidos de local da Liga de Campi\u00f3ns no Estadio de Wembley, que pod\u00eda albergar m\u00e1is de 70.000 persoas. Ademais as posibilidades de expansi\u00f3n de Highbury eran moi dif\u00edciles, xa que tres sectores do estadio estaban moi preto de zonas residenciais e o sector leste protexido por ser unha construci\u00f3n de especial interese no Reino Unido.\nEstas limitaci\u00f3ns na capacidade de Highbury levaron a que no ano 1999 o Arsenal se decidise a constru\u00edr un novo estadio que puidese albergar 60.000 persoas en Ashburton Grove, a uns 500 metros ao suroeste de Highbury, chamado Emirates Stadium. O Emirates Stadium foi finalizado para o comezo da tempada 2006-07, sendo inaugurado co partido de despedida do gran emblema e xogador deste equipo, o neerland\u00e9s Dennis Bergkamp, entre o Arsenal e o Ajax de \u00c1msterdan, que terminou en vitoria para o primeiro por 2 a 1. O Emirates Stadium foi chamado as\u00ed despois de que se asinase un contrato coa empresa de li\u00f1as a\u00e9reas Emirates por 100 mill\u00f3ns de libras, o contrato deste tipo m\u00e1is grande na historia de Inglaterra. Como parte deste acordo o estadio chamarase Emirates Stadium at\u00e9 o ano 2021, e a aeroli\u00f1a ser\u00e1 o patrocinador da camiseta do Arsenal dende 2006 at\u00e9 o final da tempada 2013-14.\nSeareiros.\nOs seguidores do Arsenal ref\u00edrense a mi\u00fado a si mesmos como \"Gooners\", derivando o nome deriva do alcume do equipo, \"The Gunners\". A n\u00famero de seareiros do club \u00e9 grande e, en xeral, leais, enchendo o estadio en practicamente t\u00f3dolos enfrontamentos do Arsenal como local. Na tempada 2007-08 o Arsenal tivo a segunda asistencia media m\u00e1is alta da liga inglesa con 60.070 espectadores, o que sup\u00f3n o 99,5% da capacidade dispo\u00f1ible. A situaci\u00f3n do club, xunto \u00e1s rexi\u00f3ns m\u00e1is favorecidas como Canonbury e Barnsbury, zonas mixtas, como Islington, Holloway, Highbury, e o distrito londiniense de Camden e gran parte de barrios obreiros como Finsbury Park ou Stoke Newington, significa que os seareiros do Arsenal proceden de t\u00f3dalas clases. Ademais, o Arsenal ten a proporci\u00f3n m\u00e1is alta (7,7%) de xente coa cor de pel non branca de calquera club do f\u00fatbol ingl\u00e9s segundo un informe de 2002.\nComo t\u00f3dolos grandes clubs do f\u00fatbol ingl\u00e9s o Arsenal ten un n\u00famero de pe\u00f1as, inclu\u00edndo o \"Arsenal Football Supporters Club\", que traballa en estreita colaboraci\u00f3n co club, e a \"Arsenal Independent Supporters' Association\", que mant\u00e9n unha li\u00f1a m\u00e1is independente. Ademais, o \"Arsenal Supporters' Trust\" promove unha maior participaci\u00f3n da propiedade do club de fans. Os seareiros do club tam\u00e9n publican fanzines como \"The Gooner\", \"Highbury High\", \"Gunflash\" e menos cerebral \"Up The Arse!\". Ademais dos habituais c\u00e1nticos de f\u00fatbol ingl\u00e9s, os afeccionados adoitan cantar \"One-Nil to the Arsenal\" (coa melod\u00eda \"Go West\" dos Village People) e \"Boring, Boring Arsenal\", que adoitaba ser un insulto com\u00fan seareiros rivais, mais agora \u00e9 cantada polos propios \"Gooners\" do Arsenal, ironicamente, cando o equipo est\u00e1 a xogar ben.\nO Arsenal ademais sempre tivo seareiros f\u00f3ra da cidade de Londres, e dende a chegada da televisi\u00f3n por sat\u00e9lite, os seguimento do club volveuse a\u00ednda menos dependente da xeograf\u00eda. En consecuencia, o Arsenal ten un n\u00famero importante de afeccionados en todo todo o mundo, en 2007 ti\u00f1a 24 pe\u00f1as afiliadas no Reino Unido, 37 en Irlanda e 49 f\u00f3ras das Illas Brit\u00e1nicas. Un informe do ano 2005 de Selecta Ventures, que nese momento posu\u00eda unha participaci\u00f3n do 9,9% no club, estimou o n\u00famero de fans en todo o mundo en 27 mill\u00f3ns.\nRivalidade.\nA m\u00e1is longa e m\u00e1is profunda rivalidade do Arsenal \u00e9 cos seus veci\u00f1os m\u00e1is pr\u00f3ximos do Tottenham Hotspur, sendo co\u00f1ecidos os encontros entre os dous como o Derby do Norte de Londres. Ademais pos\u00fae certa rivalidade cos outros equipos da cidade como por exemplo o Chelsea, o Fulham ou o West Ham United. Ademais, durante a d\u00e9cada de 1980 desenvolveu unha forte rivalidade co Manchester United, intensificada nos \u00faltimos anos, xa que ambos equipos adoitan competir polo t\u00edtulo da Premier League. Nunha enquisa de 2003 realizada aos seareiros do club, foron elixidos como os rivais m\u00e1is grandes do Arsenal o Manchester United, seguido polo Tottenham e o Chelsea. Con todo unha enquisa de 2008 sinalaba como a rivalidade m\u00e1is importante a do Tottenham.\nXogadores.\nCadro actual.\nCadro actualizado a 5 de novembro de 2019.\nPalmar\u00e9s.\nOs trece Campionatos de Liga do Arsenal supo\u00f1en a terceira marca m\u00e1is grande do f\u00fatbol de ingl\u00e9s, despois do Liverpool e Manchester United, mentres que as s\u00faas dez Copas de Inglaterra son o segundo n\u00famero m\u00e1is alto, despois do Manchester United. O Arsenal ademais logrou tres dobretes de Liga e a FA Cup (en 1971, 1998 e 2002), fito compartido tam\u00e9n co United, e en 1993 foi o primeiro equipo do f\u00fatbol ingl\u00e9s en completar a FA Cup e League Cup nun mesmo ano. Foi as\u00ed mesmo, o primeiro club de Londres en chegar ao final da Liga de Campi\u00f3ns da UEFA (2006).\nDobretes e tripletes.\nAs competici\u00f3ns de curta duraci\u00f3n como a Charity/Community Shield, Copa Intercontinental, Copa Mundial de Clubs da FIFA ou Supercopa de Europa non se adoitan considerar como trofeos que contrib\u00faan a un dobrete ou triplete. O Liverpool at\u00e9 o momento non ga\u00f1ou ningunha copa a nivel mundial, como por exemplo a Copa Intercontinental.\nXogos contra equipos galegos.\nDous equipos galegos enfront\u00e1ronse ao Arsenal en partido oficial algunha vez na historia, o Celta de Vigo e o Deportivo da Coru\u00f1a, con diversos resultados. O primeiro encontro do Arsenal cun equipo galego ocorreu durante a eliminatoria de oitavos de final da Copa da UEFA da tempada 1999-00, onde o deportivo quedou practicamente eliminado tralo partido de ida en Londres tras perder por 5-1. Dous anos despois os dous equipos volveron a coincidir na segunda fase de grupos da Liga de Campi\u00f3ns, ga\u00f1ando os coru\u00f1eses os dous partidos, clasific\u00e1ndose logo finalmente cara a seguinte rolda. En canto ao Celta, o Arsenal foi o equipo que o botou da competici\u00f3n na s\u00faa \u00fanica participaci\u00f3n at\u00e9 o momento na Liga de Campi\u00f3ns (2003-04), tras perder os de Vigo os dous partidos que os enfrontaban en oitavos de final."}
{"id": "57739", "revid": "1131", "url": "https://gl.wikipedia.org/wiki?curid=57739", "title": "Porto Santo", "text": "Porto Santo \u00e9 unha illa de Portugal, a 40 km ao nordeste de Madeira. Foi descuberta en 1418 por Jo\u00e3o Gon\u00e7alves Zarco, e ten unha praia de area dourada de case 10\u00a0km.\nA s\u00faa capital \u00e9 Vila Baleira, onde viviu Cristovo Col\u00f3n, hoxe en d\u00eda esa casa \u00e9 o Museo Cristovo Col\u00f3n.\nA illa presenta unha \u00e1rida paisaxe lunar de gran beleza, o seu clima mantense seco e estable case todo o ano, polo que \u00e9 posible ba\u00f1arse nas s\u00faas t\u00e9pedas augas todo o ano, a illa est\u00e1 salpicada por mu\u00ed\u00f1os de vento.\nAdemais da s\u00faa praia outro punto de interese \u00e9 o Pico do Castelo, en cuxa cima foi constru\u00edda unha pequena fortaleza, no s\u00e9culo XVII, para facer fronte \u00e1s frecuentes invasi\u00f3ns dos piratas.\nA viaxe entre Madeira e Porto Santo p\u00f3dese facer en avi\u00f3n desde o aeroporto Internacional de Madeira ao Aeroporto de Porto Santo, tam\u00e9n en barco desde o porto de Funchal ata Porto Santo."}
{"id": "57740", "revid": "5312", "url": "https://gl.wikipedia.org/wiki?curid=57740", "title": "Robert E. Lee", "text": "Robert Edward Lee, nado en Stratford (condado de Westmoreland, Virxinia) o 19 de xaneiro de 1807 e finado en Lexington o 12 de outubro de 1870, foi un xeneral estadounidense cuxo xenio militar constitu\u00edu probablemente o principal factor que prolongou a existencia da Confederaci\u00f3n durante os catro anos que durou a Guerra Civil estadounidense.\nTraxectoria.\nLee foi o cuarto fillo do heroe da Guerra de Independencia dos Estados Unidos Henry Lee (\"Lighthorse Harry\") e Anne Hill (nada Carter) Lee. Ingresou na Academia Militar de West Point en 1825, onde se graduou en 1829 (segundo de 46) co grao de alf\u00e9rez do Corpo de Enxe\u00f1eiros do ex\u00e9rcito.\nServe por varios meses en Fort Pulaski na illa Cockspur, Xeorxia. En 1831, transf\u00edreselle a Fort Monroe na Pen\u00ednsula de Virxinia e desempe\u00f1a un papel importante na construci\u00f3n final de Fort Monroe e o seu oposto, Fort Calhoun. Fort Monroe est\u00e1 completamente rodeado por un foso. Fort Calhoun, posteriormente renomeado Fort Wool, \u00e9 constru\u00eddo sobre unha illa artificial en metade da canle de navegaci\u00f3n de Old Point Comfort no medio dos montes de Hampton Roads. Cando se completa a construci\u00f3n en 1834, ch\u00e1mase a Fort Monroe o \"Xibraltar da Ba\u00eda de Chesapeake\".\nDurante a s\u00faa permanencia en Fort Monroe, casa con Mary Anna Custis Lee (1808-1873), parente de Martha Washington, con quen ten sete fillos, tres nenos e catro nenas: George Washington Custis, William H. Fitzhugh, Robert Edward, Mary, Annie, Agnes e Mildred.\nServe como asistente da oficina do xefe do Corpo Enxe\u00f1eiros en Washington, D.C. de 1834 a 1837, axudando no ver\u00e1n de 1835 a marcar a fronteira estatal entre Ohio e M\u00edchigan. En 1837, ten o seu primeiro mando de importancia. Como tenente primeiro de enxe\u00f1eiros, supervisa as obras de enxe\u00f1er\u00eda no porto de St. Louis e nos r\u00edos Mississippi e Missouri. \u00c9 ascendido por iso a capit\u00e1n. En 1841, \u00e9 transferido a Fort Hamilton no porto de Nova York, onde se encarga da construci\u00f3n de fortificaci\u00f3ns. Durante ese tempo \u00e9 membro do consello da parroquia Episcopal de San Juan en Fort Hamilton.\nDistinguiuse durante a guerra M\u00e9xico-Estados Unidos (1846-1848). Foi un dos axudantes do xeneral Winfield Scott desde Veracruz ata a Cidade de M\u00e9xico, sendo a causa de varias das vitorias estadounidenses, ao atopar rutas de ataque que o ex\u00e9rcito de M\u00e9xico non defend\u00eda por consideralas impracticables.\nAscende a maior tras a batalla de Cerro Gordo en abril de 1847. Participa na batalla de Contreras, batalla de Churubusco, e a batalla de Chapultepec, onde resulta ferido ao enfrontarse aos cadetes do colexio militar. Ao finalizar a guerra \u00e9 ascendido a tenente coronel.\nDest\u00ednaselle tres anos en Fort Carroll no porto de Baltimore, Maryland, tras do que \u00e9 nomeado superintendente da Academia Militar de West Point en 1852. Durante os seus tres anos ao mando mellorar\u00e1 os edificios e cursos, e dedicar\u00e1 moito do seu tempo a estar cos cadetes. O seu fillo George W\u00e1shington Custis Lee entrar\u00e1 en West Point nese per\u00edodo, gradu\u00e1ndose en 1854 como o primeiro da s\u00faa promoci\u00f3n.\nEn 1855, Lee \u00e9 nomeado tenente coronel do Segundo de Cabaler\u00eda dos Estados Unidos (baixo o mando do coronel Albert Sidney Johnston) e \u00e9 enviado \u00e1 fronteira de Texas, onde axuda a protexer aos colonos dos ataques dos apaches e os comanches.\nNon foron anos felices para Lee, que ti\u00f1a que permanecer lonxe da s\u00faa familia por longos per\u00edodos de tempo, especialmente porque a s\u00faa muller estaba cada vez m\u00e1is enferma. Lee volv\u00eda a casa en canto ti\u00f1a ocasi\u00f3n.\nLee atop\u00e1base en Washington cando o abolicionista John Brown ataca o arsenal federal de Harpers Ferry, en outubro de 1859. Recibe orde do secretario (equivalente ao ministro en USA) de Guerra o 17 de outubro, informando dunha sublevaci\u00f3n de escravos en Virxinia, e p\u00f3nselle ao mando dos destacamentos das milicias de Maryland e Virxinia, soldados de Fort Monroe, e marines, para suprimir a sublevaci\u00f3n e arrestar aos seus l\u00edderes. O tenente J.E.B. Stuart, que se atopaba casualmente en Washington por negocios, recibe permiso para acompa\u00f1ar a Lee na s\u00faa misi\u00f3n. Cando Lee chega esa noite, a milicia da zona cercara a Brown e os seus partidarios na caseta do coche de bombeiros no arsenal con varios ref\u00e9ns brancos tomados das familias de escravistas da zona. Lee rodea a casa con tropas e env\u00eda a Stuart a entregar unha demanda de rendici\u00f3n inmediata \u00e1 primeira hora do 18 de outubro. Cando Brown rex\u00e9itaa e pide paso franco f\u00f3ra da cidade como condici\u00f3n para liberar aos ref\u00e9ns, Stuart sin\u00e1lallo a Lee e Lee env\u00eda os marines ao asalto da caseta. Uns tres minutos despois o ataque finalizou, con dous marines ca\u00eddos e catro dos partidarios de Brown mortos. O mesmo Brown \u00e9 gravemente ferido e capturado.\nLee participa no interrogatorio de Brown esa mesma tarde, e entrega a Brow e os seus partidarios ao estado de Virxinia o 19 de outubro. Volve a casa brevemente, pois ao pouco ord\u00e9naselle que volva ao transbordador de Harper en novembro, ao mando dun destacamento de tropas federais para protexer o arsenal de futuros ataques. O 9 de decembro, unha semana despois do aforcamento de Brown, Lee recibe orde de volver a casa. Testifica ante o Senado sobre o ataque e volve ao seu rexemento o 10 de febreiro de 1860. Cando Texas sep\u00e1rase da Uni\u00f3n en 1861, Lee \u00e9 chamado de volta a Washington, D.C., \u00e1 espera de futuras ordes.\nAo principio de 1861, cando a guerra entre os estados do Sur e do Norte parec\u00eda inminente o presidente Abraham Lincoln (a trav\u00e9s do Secretario de Guerra Simon Cameron), ofreceulle o mando do ex\u00e9rcito da Uni\u00f3n, ofrecemento que Lee declinou. O 20 de abril, tres d\u00edas despois de que o estado de Virxinia declarase o seu afastamento da Uni\u00f3n, Lee presentou a s\u00faa renuncia no Ex\u00e9rcito estadounidense. O 23 de abril foi designado comandante xeral das forzas terrestres e navais de Virxinia. Durante anos foi asesor militar do presidente da Confederaci\u00f3n Sure\u00f1a, Jefferson Davis e conced\u00e9uselle o mando do ex\u00e9rcito de Virxinia do Norte. En febreiro de 1865 Lee foi nomeado comandante xeral de t\u00f3dolos ex\u00e9rcitos confederados. Dous meses m\u00e1is tarde a guerra finalizou coa s\u00faa rendici\u00f3n ao xeneral Ulysses S. Grant en Appomattox. Librou grandes batallas entre as cales sobresaen as de: Antietam, Chancellorsville, Fredericksburg, e Gettysburg.\nTras a guerra, solicitou inutilmente a amnist\u00eda oficial. Aceptou a presidencia do Washington College (agora Universidade W\u00e1shington e Lee) en 1865, un escuro colexio que ofrec\u00eda clases de negocios, xornalismo, e castel\u00e1n. Lee d\u00e1lle un xiro e imp\u00f3n un simple concepto da honra - \"S\u00f3 hai unha regra, e \u00e9 que todo estudante \u00e9 un cabaleiro\" - que a\u00ednda permanece hoxe na W\u00e1shington and Lee e outra serie de colexios. Orienta o colexio para atraer estudantes masculinos do Norte, e tam\u00e9n do Sur, e en pouco chega a ser unha destacada instituci\u00f3n. Como moitos outros nos Estados Unidos por ent\u00f3n, permanecer\u00e1 segregado racialmente. Tras John Chavis, admitido en 1795, a Univeridade non volveu admitir un estudante negro ata 1966.\nNa tarde do 28 de setembro de 1870 cae enfermo, incapaz de falar coherentemente. Cando chamaron aos m\u00e9dicos o m\u00e1is que puideron facer por el foi deitarlle e esperar. \u00c9 case seguro que Lee sufriu un accidente cerebrovascular (un ataque dese tipo dana os l\u00f3bulos frontais do cerebro, impedindo a fala). O seu estado complicouse ao desenvolver unha pneumon\u00eda, unha enfermidade secundaria frecuente nestes casos, e morre por ela na ma\u00f1\u00e1 do 12 de outubro de 1870, d\u00faas semanas despois do ataque. \u00c9 enterrado nunha capela da Universidade.\nEn 1975 o Congreso dos Estados Unidos restauroulle a t\u00edtulo p\u00f3stumo a cidadan\u00eda estadounidense."}
{"id": "57743", "revid": "17467", "url": "https://gl.wikipedia.org/wiki?curid=57743", "title": "Alfonso III o Magno", "text": ""}
{"id": "57744", "revid": "98629", "url": "https://gl.wikipedia.org/wiki?curid=57744", "title": "Eldridge Cleaver", "text": "Elridge Cleaver, nado en Wabbaseka (Arcansas) o 31 de agosto de 1935 e finado en Pomona (California) o 1 de maio de 1998, foi un defensor dos dereitos civ\u00eds estadounidense, foi un dos membros m\u00e1is importantes e influentes do partido Panteras Negras, e autor dunha das obras m\u00e1is importantes do movemento: \"Soul of Ice\".\nTraxectoria.\nA s\u00faa familia trasl\u00e1dase primeiro a Phoenix (Arizona) e despois aos \u00c1nxeles (California). \u00c9 detido por delitos menores durante a s\u00faa adolescencia e en 1957 condenado por asalto e intento de asasinato. Tam\u00e9n reco\u00f1eceu moito despois as s\u00faas actividades como violador de mulleres na s\u00faa mocidade, feitos que tentou desvincular do seu pensamento pol\u00edtico. En 1966 sae da prisi\u00f3n e ese mesmo ano ingresa na secci\u00f3n de Oakland dos Panteras Negras.\nEn 1968 pres\u00e9ntase como candidato \u00e1 Presidencia polo Partido Paz e Liberdade. Ese mesmo ano \u00e9 ferido durante un enfrontamento dos Panteras Negras coa polic\u00eda no que morre o militante Bobby Hutton. Acusado de intento de asasinato abandona o pa\u00eds e refuxiase en Alxeria, onde segundo as s\u00faas memorias, recibir\u00eda cartos da rep\u00fablica de Vietnam do Norte, en guerra cos Estados Unidos. No pa\u00eds africano ter\u00e1 problemas coas autoridades que o fan temer pola s\u00faa vida, e refuxiarse brevemente no Estado franc\u00e9s e m\u00e1is tarde en Cuba.\nElridge Cleaver volver\u00e1 aos Estados Unidos en 1975 renunciando aos Panteras Negras. Nos anos 80, e a consecuencia das s\u00faas experiencias en pa\u00edses socialistas, Elridge Cleaver renuncia \u00e1 s\u00faa ideolox\u00eda e se bautiza na Igrexa dos Santos dos \u00daltimos D\u00edas. Tam\u00e9n se presentar\u00e1 \u00e1s elecci\u00f3ns para o Senado polo Partido Republicano, naquela altura baixo o liderado de Ronald Reagan. Nesa \u00e9poca v\u00f3lvese tam\u00e9n adicto ao crack, droga que non poder\u00e1 deixar at\u00e9 o ano 1994.\nMorreu de cancro de pr\u00f3stata, e foi soterrado en Pasadena."}
{"id": "57745", "revid": "92340", "url": "https://gl.wikipedia.org/wiki?curid=57745", "title": "Jamal Joseph", "text": "Jamal Joseph, escritor, director, produtor, poeta, activista e educador estadounidense.\nTraxectoria.\nEncarcerado pola s\u00faa pertenza ao Partido Pantera Negra, aproveita a s\u00faa estad\u00eda na prisi\u00f3n para sacar dous t\u00edtulos universitarios, escribir cinco obras teatrais e dous libros de poes\u00eda. Actualmente \u00e9 profesor de cinema da Universidade de Columbia e director art\u00edstico do teatro New Heritage de Harlem. \u00c9 autor da biograf\u00eda interactiva de Tupac Shakur, \"Tupac Shakur Legacy\"."}
{"id": "57746", "revid": "23204", "url": "https://gl.wikipedia.org/wiki?curid=57746", "title": "X\u00edlgaro", "text": "O x\u00edlgaro, barroso, picacardos, pintasilgo ou pintaxilgo (\"Carduelis carduelis\") \u00e9 un paxaro pequeno da familia dos frinx\u00edlidos (\"Fringillidae\").\nDescrici\u00f3n.\n\u00c9 de aspecto delgado, co pescozo curto e p\u00e9s finos. Miden 12 ou 13\u00a0cm de lonxitude, e te\u00f1en unha envergadura de \u00e1s de entre 21 e 25\u00a0cm. O peso vai dos 14 \u00f3s 19 gramos. Caracter\u00edzanse pola m\u00e1scara facial de cor vermella, a cabeza branca coa parte superior e a caluga negras. Os laterais do colo son brancos. O lombo \u00e9 casta\u00f1o e a cola negra con manchas brancas terminais. A parte inferior \u00e9 branca co peito e os lados acasta\u00f1ados. As \u00e1s son negras cunha faixa amarela. O peteiro \u00e9 longo e aguzado, de cor branca pura na \u00e9poca de cr\u00eda \u00e9 da cor do marfil cunha mancha negra na punta o resto do ano.\nAmosan dimorfismo sexual: a m\u00e1scara facial vermella do macho \u00e9 m\u00e1is grande e m\u00e1is escura c\u00e1 da femia, acadando \u00e1s veces o canto traseiro dos ollos, mentres que a desta non pasa da metade dos mesmos. O bico dos macho \u00e9 aproximadamente un 9% m\u00e1is longo c\u00f3 das femias, que te\u00f1en a cabeza algo m\u00e1is arredondada.\nOs exemplares novos te\u00f1en a cabeza casta\u00f1a, sen o dese\u00f1o de cores dos adultos. A s\u00faa parte dorsal vai do gris o casta\u00f1o agrisado, con raias e manchas e unha lista amarela caracter\u00edstica nas \u00e1s. A cola ten xeito de forca. Os exemplares de Asia central (clasificados como grupo \"caniceps\") non te\u00f1en o dese\u00f1o branco e negro na cabeza das variedades europeas e do oeste de Asia: a m\u00e1scara vermella destaca nunha cabeza completamente gris.\nPoden vivir ata uns 12 anos, cun m\u00e1ximo de 14.\nDistribuci\u00f3n e h\u00e1bitat.\nA \u00e1rea de distribuci\u00f3n do x\u00edlgaro vai do oeste de Europa \u00e1 Siberia central, o norte de \u00c1frica e o leste e centro de Asia. Non est\u00e1 presente nin en Islandia nin no norte da zona Fenoescandinava. Foi introducido polo ser humano no Brasil, no Uruguai, en Nova Zelandia e Australia a nas illas dos Azores. Ocasionalmente foi observado na Arxentina, o Xap\u00f3n e Om\u00e1n. \u00c9 un migrador parcial: os exemplares das zonas m\u00e1is fr\u00edas emigran no inverno cara \u00e1 areas m\u00e1is c\u00e1lidas, mentres que os que habitan zonas de clima temperado son sedentarios.\n\u00c9 unha ave de espazos abertos que dispo\u00f1an de boa cantidade de \u00e1rbores: beiras dos bosques, cultivos de frutais, zonas con sebes e parques. Se non atopa sitios de cr\u00eda axeitados pode procuralos en zona m\u00e1is elevadas con zonas forestais m\u00e1is pechadas, de bidueiros ou pi\u00f1eiros. No outono e o inverno buscan abrigo en zonas abertas con vexetaci\u00f3n, como beiras de estradas e cami\u00f1os.\nReproduci\u00f3n.\nMaduran sexualmente \u00e1 fin do primeiro ano de vida. Forman parellas mon\u00f3gamas. Fan habitualmente d\u00faas postas por temporada, a primeira delas en maio.\nCortexo e emparellamento.\nOs machos comezan a cantar, dependendo do clima, en febreiro ou marzo. Despois dalgunhas semanas as femias am\u00f3sanse atentas \u00f3s reclamos do cortexo. Son elas quen conducen en xeral a cerimonia, acheg\u00e1ndose \u00f3s machos con oscilaci\u00f3ns do corpo e acenos do bico e ourizando as plumas para ocultar as listas amarelas das \u00e1s. O macho, por contra, axeita as s\u00faas \u00e1s para amosar as bandas amarelas.\nDurante o cortexo o macho canta coas \u00e1s ca\u00eddas e a cola estalicada, sacudindo o corpo dun lado \u00f3 outro. Posteriormente alimenta \u00e1 femia. Esta amosa a s\u00faa disposici\u00f3n para a c\u00f3pula facendo vibrar as \u00e1s e erguendo a cola. As c\u00f3pulas duran ata que a posta est\u00e1 completa.\nO ni\u00f1o e a incubaci\u00f3n.\nFan a mi\u00fado os ni\u00f1os nas p\u00f3las m\u00e1is altas das \u00e1rbores. A femia constr\u00fae unha estrutura de paredes grosas con ra\u00edces, herbas, follas, musgo e liques.\nPo\u00f1en os ovos pola ma\u00f1\u00e1 cedo. Non \u00e9 raro que o ni\u00f1o non estea acabado de todo cando comezan a po\u00f1er. A posta habitual \u00e9 de cinco ovos, m\u00e1is raras veces de catro ou seis. Os ovos son abrancazados con pencas finas acasta\u00f1adas negras e vermellas; en ocasi\u00f3ns son completamente brancos. A femia comeza a chocar despois de po\u00f1er o terceiro ovo. Durante os 12 a 14 d\u00edas que permanece incubando \u00e9 alimentada polo macho. \nDesenvolvemento das cr\u00edas.\nOs pitos nacen espidos e cegos. En xeral, parte dos polos saen do ovo un d\u00eda e o resto fano un d\u00eda despois. Pasan os primeiros d\u00edas coas cabezas moi xuntas para manterse quentes. Os pais comen parte das cascas e botan o resto f\u00f3ra do ni\u00f1o. Os primeiros seis d\u00edas a femia alimenta os polos con alimento achegado polo macho. Os excrementos producidos polas cr\u00edas ata o sexto d\u00eda de vida son engulidos pola femia. Os paxari\u00f1os abren os ollos e comezan a pedir comida \u00f3s pais entre os cinco e sete d\u00edas de vida. Cando te\u00f1en entre 12 e 14 d\u00edas poden xa escapar do ni\u00f1o en caso de perigo. Cando poden empezar os primeiros voos p\u00f3usanse nunha p\u00f3la preto do ni\u00f1o e cantan para chama-la atenci\u00f3n dos pais e pedirlles alimentos. Nesa \u00e9poca a femia est\u00e1 xa a constru\u00edr un novo ni\u00f1o para comezar unha nova posta. Entre os 21 e os 25 d\u00edas os polos son xa capaces de comezar a alimentarse s\u00f3s e entre os 28 e os 30 son xa independentes.\nConduta.\nOs x\u00edlgaros agatu\u00f1an con habilidade, pero saltan torpemente. O seu voo \u00e9 ondeante e lixeiro.\nAlim\u00e9ntanse de sementes pequenas, coma as do cardo, de onde lle v\u00e9n o seu nome latino (\"Carduelis\"). Na \u00e9poca de cr\u00eda captura tam\u00e9n insectos. No inverno forman grupos de ata 40 ou m\u00e1is exemplares.\nO seu canto \u00e9 un trilo moi agradable. O costume de conservalo en gaiolas facilitou que os exemplares fuxidos, xunto cos procedentes de soltas deliberadas, colonizaran Nova Zelandia e o sueste de Australia.\nO x\u00edlgaro e o home.\nArte, simbolox\u00eda e mitolox\u00eda.\nO x\u00edlgaro aparece frecuentemente en pinturas da \u00e9poca medieval e inicios da \u00e9poca moderna: acompa\u00f1ando \u00e1 virxe Mar\u00eda, en escenas da paix\u00f3n de Cristo, en retratos de nenos etc. A s\u00faa plumaxe rechamante e o seu canto fixeron dos x\u00edlgaros unha ave de gaiola habitual dende tempos antigos, polo que os pintores ti\u00f1an facilidade para observalo \u00f3 natural. Por outra parte o costume dos x\u00edlgaros de pousarse nunha planta con espi\u00f1as como o cardo, d\u00e1balle un car\u00e1cter simb\u00f3lico relacionado coa coroa de espi\u00f1as que levaba Xesucristo e coa Paix\u00f3n. As\u00ed, a s\u00faa aparici\u00f3n en pinturas da virxe co Xes\u00fas neno representar\u00eda o co\u00f1ecemento premonitorio que \u00e1mbolos dous ti\u00f1an da crucifixi\u00f3n. Na \"Sagrada Familia\" de Federico Barocci, Xo\u00e1n o Bautista sost\u00e9n un x\u00edlgaro na man f\u00f3ra do alcance dun gato. En \"Virxe co menino\" de Cima da Conegliano un x\u00edlgaro axita as \u00e1s na man do Cristo neno. Por simbolizar a Paix\u00f3n, o x\u00edlgaro era considerado unha ave salvadora e pode ser representado canda a mosca, s\u00edmbolo do pecado e a enfermidade das que, segundo as crenzas dos cristi\u00e1ns, Cristo salvar\u00e1 os homes. Durante a Idade Media o paxaro foi usado tam\u00e9n por alg\u00fans como amuleto contra as pragas.\nSegundo unha lenda, as cores do x\u00edlgaro expl\u00edcanse polo feito que, cando Deus deu as cores a t\u00f3dalas aves, o x\u00edlgaro ficou \u00faltimo. Perante a falta de cores Deus aproveitou os restos que lle quedaban en cada bote para pintalo, o que deu como resultado a variada coloraci\u00f3n do x\u00edlgaro.\nO x\u00edlgaro en catividade.\nOs machos de x\u00edlgaro cr\u00fazanse a mi\u00fado con femias de canario para obter exemplares macho cun canto considerado m\u00e1is melodioso."}
{"id": "57747", "revid": "22570", "url": "https://gl.wikipedia.org/wiki?curid=57747", "title": "CamelCase", "text": "CamelCase \u00e9 nunha transformaci\u00f3n gramatical, usada decote en linguaxes de programaci\u00f3n, que consiste en xuntar as frases ou verbas compostas nun s\u00f3 termo, eliminando os espazos entre termos e aplicando mai\u00fasculas \u00e1 primeira letra de cada verba, para facilitar o seu uso e evitar conflitos en linguaxes onde os espazos pos\u00faen unha significaci\u00f3n adicional non relacionada, vinculada ou non influente na s\u00faa consideraci\u00f3n adicional de separador de termos nas linguaxes naturais. Dentro da pr\u00e1ctica da programaci\u00f3n consid\u00e9rase un aspecto de estilo na mesma.\nExisten dous tipos de CamelCase:\nTr\u00e1tase dun est\u00e1ndar en programaci\u00f3n e nas primeiras ferramentas wiki; tam\u00e9n se usa \u00e1s veces para nomes comerciais. F\u00f3ra destes \u00e1mbitos non se usa con frecuencia: o primeiro caso co\u00f1ecido foi na verba comercial CinemaScope, alleo a contextos de programaci\u00f3n.\nUn exemplo da s\u00faa utilizaci\u00f3n \u00e9 a linguaxe de programaci\u00f3n Java onde os nomes de clases se escriben seguindo as pautas dun UpperCamelCase, namentres que para os membros das clases \u00fasase lowerCamelCase."}
{"id": "57750", "revid": "23204", "url": "https://gl.wikipedia.org/wiki?curid=57750", "title": "Cant\u00f3n de Sankt Gallen", "text": "O cant\u00f3n de Sankt Gallen (en alem\u00e1n: \"Sankt Gallen\", franc\u00e9s \"Saint-Gall\", italiano \"San Gallo\", romanche: \"Sogn Gagl\") \u00e9 un cant\u00f3n su\u00edzo. At\u00f3pase no nordeste de Su\u00edza, ten unha superficie de 2.026\u00a0km.\nXeograf\u00eda.\nO cant\u00f3n est\u00e1 situado no nordeste de Su\u00edza, limita ao norte co Lago Constanza (\"Bodensee\"). Ao leste \u00e1chase o val do Rin. \u00c1 beira contrario deste at\u00f3panse Austria e Liechtenstein. Ao sur limita cos cant\u00f3ns de Gris\u00f3ns, Glaris e Schwyz. Ao oeste \u00e1chase o cant\u00f3n de Z\u00faric e ao norte o cant\u00f3n de Turgovia.\nOs dous cant\u00f3ns de Appenzell Interior e Appenzell Exterior est\u00e1n rodeados completamente polo territorio do cant\u00f3n de Sankt Gallen.\nHistoria.\nO cant\u00f3n de Sankt Gallen est\u00e1 constitu\u00eddo polos territorios adquiridos pola abad\u00eda de Sankt Gallen co pasar dos s\u00e9culos. Formou parte do cant\u00f3n de S\u00e4ntis durante a \u00e9poca da Rep\u00fablica Helv\u00e9tica. Isto s\u00f3 foi posible logo de haber secularizado a Abad\u00eda en 1798. En 1803 a rexi\u00f3n uniuse \u00e1 Confederaci\u00f3n Su\u00edza como cant\u00f3n de Sankt Gallen. A constituci\u00f3n cantonal foi introducida en 1890.\nEconom\u00eda.\nA actividade agr\u00edcola consiste basicamente na cr\u00eda de gando e a produci\u00f3n de queixos na \u00e1rea da monta\u00f1a. Na planicie predomina a produci\u00f3n de froitas e vi\u00f1os, a\u00ednda que existe tam\u00e9n a gander\u00eda.\nA industria cantonal comprende: \u00f3ptica, pirot\u00e9cnica, qu\u00edmica e farmac\u00e9utica. O turismo desempe\u00f1a un papel importante en moitos lugares de vacaci\u00f3ns, como as fontes termais de Bad Ragaz e un gran n\u00famero de estaci\u00f3ns de inverno.\nIngresos (en mill\u00f3ns de CHF): 18 347 fr\nDistritos.\nO cant\u00f3n estaba subdividido en quince distritos, pero a partir de xaneiro de 2003 repartiuse en oito circunscrici\u00f3ns electorais:\nCidades.\nCidades do cant\u00f3n (con m\u00e1is de 10.000 habitantes): "}
{"id": "57751", "revid": "89787", "url": "https://gl.wikipedia.org/wiki?curid=57751", "title": "Cami\u00f1o Ingl\u00e9s", "text": "O cami\u00f1o ingl\u00e9s \u00e9 a v\u00eda do cami\u00f1o de Santiago usada polos peregrinos procedentes das Illas Brit\u00e1nicas e doutros portos do norte de Europa, que chegaban \u00f3s portos da Coru\u00f1a e Ferrol para emprende-lo cami\u00f1o rumbo sur cara a Santiago de Compostela.\nTrazado da ruta.\nRuta dende Ferrol.\nA ruta dende Ferrol pode dividirse en cinco etapas:\nRuta dende A Coru\u00f1a.\nA ruta dende A Coru\u00f1a pode dividirse en tres etapas:\nA pesar de que a ruta entre A Coru\u00f1a e Compostela \u00e9 menor de 100\u00a0km, o cabido compostel\u00e1n concedeu en decembro de 2016 a posibilidade de recibir a Compostela aos peregrinos que realicen este percorrido.\nO cami\u00f1o parte da igrexa de Santiago na Cidade Vella e atravesa logo A Pescader\u00eda pola r\u00faa Real e Os Cant\u00f3ns. Atravesa logo cara a Catro Cami\u00f1os e abandona a cidade por Eir\u00eds de Arriba, Pedralonga e a estrada N-550. \nA continuaci\u00f3n atravesa o concello de Culleredo polo paseo mar\u00edtimo do Burgo, pasando polos mu\u00ed\u00f1os de Acea de Ama ata a igrexa de Santiago, preto da ponte do Burgo. Bordea logo o castro de Alvedro e cruza o r\u00edo Vali\u00f1as pola ponte da Xira. Segue logo ata o antigo cruceiro de Sigr\u00e1s e dir\u00edxese ao peto de \u00e1nimas de santo Ant\u00f3n e \u00e1 igrexa de Santiago, onde exist\u00eda un hospital de peregrinos, hoxe casa reitoral. \nContin\u00faa bordeando os pazos de Loriga, Drozo e Anceis para entrar no concello de Carral, onde se atopa o albergue de Sergude, inaugurado no 2014. Despois de cruzar Sarand\u00f3s \u00fanese ao cami\u00f1o que procede de Ferrol nas Travesas."}
{"id": "57753", "revid": "98629", "url": "https://gl.wikipedia.org/wiki?curid=57753", "title": "Chaka Khan", "text": "Chaka Khan, cantante estadounidense nada en Great Lakes, Illinois o 23 de marzo de 1953 co nome de Yvette Marie Stevens. Na s\u00faa mocidade colaborou co programa de almorzos gratu\u00edtos para nenos dos Panteras Negras. \u00c9 nesa \u00e9poca cando toma o nome de \"Chaka\", en homenaxe a figuras hist\u00f3ricas da negritude como Chaka Bey ou Shaka dos zul\u00fas. Despois de abandonar a escola en 1969 pasar\u00e1 por distintos grupos at\u00e9 que co\u00f1ece a Kevin Murphy e Andr\u00e9 Fisher e deciden formar o grupo Rufus. Nese anos casa co baixista Hassam Khan, adoptando o seu apelido.\nRufus debuta en 1973 e ten un r\u00e1pido \u00e9xito na escena funk da \u00e9poca. Cando se separan en 1978 te\u00f1en na s\u00faa conta media ducia de \u00e1lbums de ouro ou de platino.\nA partir de 1978 Chaka Khan comeza a s\u00faa carreira en solitario co hit \"I'm Every Woman\". Dende ent\u00f3n a s\u00faa carreira atinxiu multitude de estilos como o funk, disco, jazz, hip hop, pop e blues."}
{"id": "57754", "revid": "130976", "url": "https://gl.wikipedia.org/wiki?curid=57754", "title": "Felipop", "text": "O Felipop \u00e9 un festival dedicado \u00e1 m\u00fasica pop-rock que se celebra\u00a0 en Limodre (Fene) no mes de agosto dende o ano 1998. No ano 2018 pasou a denominarse Felicia Pop Festival, facendo honor ao nome da sociedade que o organiza; Felicia Asociaci\u00f3n Cultural. No pr\u00f3ximo 2023, o festival, cumpre o seu 25 aniversario. \nOs grupos participantes ata o momento foron:\nV\u00e9xase tam\u00e9n.\nLigaz\u00f3ns.\nhttps://www.feliciapopfestival.comhttps://www.instagram.com/feliciapopfestival/"}
{"id": "57755", "revid": "29398", "url": "https://gl.wikipedia.org/wiki?curid=57755", "title": "Rufus", "text": "Rufus, banda estadounidense de m\u00fasica funk. Desenvolveu a s\u00faa actividade entre os anos 1972 e 1983 e deu a co\u00f1ecer a Chaka Khan que m\u00e1is tarde desenvolver\u00eda a s\u00faa carreira como solista.\nPublicaron numerosos ghits durante a s\u00faa carreira, entre eles \"Tell Me Something Good,\" \"Sweet Thing\" e \"Ain't Nobody\"."}
{"id": "57756", "revid": "745", "url": "https://gl.wikipedia.org/wiki?curid=57756", "title": "Limodre", "text": ""}
{"id": "57758", "revid": "1093", "url": "https://gl.wikipedia.org/wiki?curid=57758", "title": "Tina Harris", "text": "Tina Harris, nada o 23 de abril de 1975 en Baltimore (Maryland), \u00e9 unha cantante estadounidense de m\u00fasica pop. A parte m\u00e1is importante da s\u00faa carreira coincide coa s\u00faa participaci\u00f3n no grupo Sweetbox, co que colaborou no seu primeiro disco de 1998, \"Sweetbox\" (\"Everything's Gonna Be Alright\" no mercado asi\u00e1tico)."}
{"id": "57759", "revid": "23204", "url": "https://gl.wikipedia.org/wiki?curid=57759", "title": "Sweetbox", "text": "Sweetbox, na actualidade co\u00f1ecido como Jade, \u00e9 un grupo estadounidense fundado en 1995 e liderado por Jade Villalon (2000-2007) e logo por Jamie Pineda desde 2007. O estilo entra dentro do pop comercial, con algunhas influencias puntuais doutros estilos."}
{"id": "57762", "revid": "1131", "url": "https://gl.wikipedia.org/wiki?curid=57762", "title": "Lu\u00eds Amado Carballo", "text": "Lu\u00eds Gustavo Amado Carballo, nado en Pontevedra o 2 de maio de 1901 e finado na mesma cidade o 3 de setembro de 1927, foi un escritor galego en lingua galega, cofundador da revista \"Alborada\" e pai do hilozo\u00edsmo ou animismo. Moi relixioso, interesado pola teosof\u00eda, militou como galeguista e pertenceu \u00e1s Irmandades da Fala. Foi, xunto con Manuel Antonio, un dos poetas m\u00e1is destacados do seu tempo, pertencentes ambos a xeraci\u00f3n de 1922 (ou de 1925). Morreu prematuramente por causa dunha tuberculose. No ano 1982 dedic\u00f3uselle o D\u00eda das Letras Galegas.\nTraxectoria.\nFillo de Lu\u00eds Amado de la Riega, pontevedr\u00e9s, parente de Xo\u00e1n Manuel Pintos, Lu\u00eds de la Riega e Celso Garc\u00eda de la Riega, e Consuelo Carballo Pesqueira, redondel\u00e1, familia ilustrada e conservadora. Fixo os estudos primarios no Colexio Balmes e o Bacharelato no Instituto Xeral e T\u00e9cnico. O 27 de febreiro de 1912 participou nun recital declamando o poema \"Un vello paroleiro\" de Heliodoro Fern\u00e1ndez Gasta\u00f1aduy. En 1918 comezou a estudar Filosof\u00eda e Letras na Universidade de Santiago de Compostela, mais non as rematou.\nO 25 de xaneiro de 1919 publicou o relato en lingua castel\u00e1 \"El emigrado\" na revista viguesa \"Vida Gallega\". Dous meses despois, o 31 de marzo, publicou no \"Diario de Pontevedra\" o soneto \"Amanecer\", tam\u00e9n en castel\u00e1n. En xu\u00f1o dese ano publicou neses dous peri\u00f3dicos o relato \"El Peregrino\", baseado no texto do Romance de Don Gaiferos. Dese mesmo mes \u00e9 o poema \"La Estadea\". Tam\u00e9n no \"Diario de Pontevedra\" publicou outros poemas de car\u00e1cter modernista, como \"Aurora de N\u00e1car\" ou \"Tr\u00edptico a T\u00f3rtola Valencia\". \"La Romer\u00eda\", publicado o 15 de xullo en \"Vida Gallega\", \u00e9 un relato costumista que conta a visita dunha rapaza coa s\u00faa avoa a unha ermida.\nEn setembro de 1919 marchou a Madrid coa idea de continuar os estudos. Al\u00ed contacta con Evaristo Correa Calder\u00f3n e Ram\u00f3n G\u00f3mez de la Serna, leva unha vida bohemia e asiste a alg\u00fans parladoiros literarios, como relata no artigo \"Remember of Pombo\", publicado no xornal \"Galicia\" en 1923. Intentou dedicarse ao xornalismo sen moito \u00e9xito. Publicou o relato \"Guerrilleros de anta\u00f1o\" en \"La Tribuna\" e enviou cr\u00edticas de arte ao \"Diario de Pontevedra\". Mandou tam\u00e9n poemas en castel\u00e1n \u00e1 revista \"Par\u00e1bola\" de Burgos e a \"Espa\u00f1a\" de Madrid.\nO 5 de decembro de 1920 publicou o conto \"Superstice\u00f3n\" no voceiro \"A Nosa Terra\", adicado a Castelao. No relato hai unha querenza por crenzas espiritistas e polo ocultismo. De car\u00e1cter similar \u00e9 o artigo \"O culto da vaca astral en Galicia\", publicado na mesma revista o 31 de maio de 1921, que foi contestado por Vicente Risco. De volta a Pontevedra, asiste a faladoiros no pi\u00f1eiral \"La Fillagosa\", \u00e1 beira do r\u00edo L\u00e9rez, propiedade de Xo\u00e1n Bautista Andrade, quen, segundo alg\u00fans estudosos, exerceu unha grande influencia sobre a poes\u00eda de Amado Carballo. En setembro do mesmo ano escribiu en castel\u00e1n o pr\u00f3logo do libro \"M\u00e1goas\" de Xo\u00e1n Vidal Mart\u00ednez. Con el e con Modesto Bar\u00e1 \u00c1lvarez, fundou en 1922 a revista \"Alborada\", da que sa\u00edron catro n\u00fameros. No terceiro deles, publicado en xullo, sa\u00edu o seu relato \"Maliaxe\", segundo Carballo Calero, composici\u00f3n literaria pueril e dun galego moi forzado e diferencialista, e no cuarto apareceron os textos \"O iris din\u00e1mico\" e \"Esfinxes\".\nEn novembro de 1923 apareceu a s\u00faa noveli\u00f1a \"Os probes de Deus\" no quinto volume da revista \"Lar\", con portada dese\u00f1ada por Camilo D\u00edaz Bali\u00f1o. Nela n\u00e1rranse en nove cadros as fins das vidas de nove persoas nun asilo de anci\u00e1ns. \"Os probes de Deus\" \u00e9, na opini\u00f3n dalg\u00fans cr\u00edticos, demasiado bebedora da escrita de Ram\u00f3n Mar\u00eda del Valle-Incl\u00e1n. Traduciu do franc\u00e9s tres poemas do autor postsimbolista Paul Fort: \"Pregaria ao santo silenzo\", \"O m\u00e1is ledo dos \"lieds\" e \"A moza que morreu enamorada\", publicados n' \"A Nosa Terra\" o 1 de novembro de 1923. Traduciu tam\u00e9n a Francisco de As\u00eds (\"Canto do irm\u00e1n Sol\"), Rainer Maria Rilke (\"A unha amiga\") e a Alfonsina Storni (\"\u00bfVerdade?\").\nEn 1924, despois de exercer de mestre con car\u00e1cter interino, ingresou como redactor de \"La Concordia\" en Vigo e despois en \"El Pueblo Gallego\". Neles fixo artigos xornal\u00edsticos de opini\u00f3n sobre a actualidade pol\u00edtica estatal e internacional, as\u00ed como dos problemas galegos. Desde a prensa tivo novas discusi\u00f3ns con Vicente Risco.\nO 10 de decembro de 1924 casou na bas\u00edlica de Santa Mar\u00eda a Maior de Pontevedra coa pontevedresa Mar\u00eda L\u00f3pez Fern\u00e1ndez, seis anos m\u00e1is vella, filla do pintor e violinista Benigno L\u00f3pez Sanmart\u00edn. Como ministro celebrante figura Valent\u00edn Villanueva Rivas, p\u00e1rroco.\nEn 1925 retomou os estudos de Filosof\u00eda e Letras. Por enfermar de tuberculose, pasou o ver\u00e1n de 1926 en Soutelo de Montes e o outono en Santa Margarida de Mourente, neses tempos escribiu a maior\u00eda dos poemas da s\u00faa obra p\u00f3stuma \"O Galo\" (1928).\nEn 1927 titulouse como Mestre, nese mesmo ano publicou \"Proel\". Morreu na s\u00faa vi\u00f1a natal, aos vinte e seis anos de idade, a consecuencia da tuberculose. Foi soterrado no camposanto de San Amaro.\nObra.\nPese a ser tam\u00e9n autor en prosa, Amado Carballo \u00e9 co\u00f1ecido fundamentalmente pola s\u00faa creaci\u00f3n po\u00e9tica de vangarda e como fundador do hilozo\u00edsmo. Malia finar novo, tivo moita aceptaci\u00f3n l\u00edrica no seu tempo. A s\u00faa poes\u00eda, influ\u00edda polas vangardas europeas e americanas, ofrece unha mestura das imaxes vangardistas coas formas tradicionais galegas (octos\u00edlabo). O elemento crom\u00e1tico est\u00e1 moi presente en toda a s\u00faa obra en verso, da cal a gran protagonista \u00e9 a paisaxe, especialmente da r\u00eda de Pontevedra, unha paisaxe que o autor quere presentar humanizada mediante o uso de prosopopeas. A poes\u00eda de Amado Carballo est\u00e1 enormemente conectada cos sentidos, tecendo os poemas con met\u00e1foras."}
{"id": "57763", "revid": "1131", "url": "https://gl.wikipedia.org/wiki?curid=57763", "title": "Neovirxilianismo", "text": "O neovirxilianismo \u00e9 unha vangarda galega da primeira metade do s\u00e9culo XX e que fai referencia a Virxilio, autor de xe\u00f3rxicas e buc\u00f3licas inducidas por C\u00e9sar para gabar a vida do campo nun momento de \u00e9xodo rural.\nOrixe e definici\u00f3n.\nRecibiu tam\u00e9n os nomes de \"paisaxismo humanista\" e de \"Escola dos poetas do Norte de Lugo\". A denominaci\u00f3n de Neovirxilianismo ten a s\u00faa orixe na poes\u00eda de Aquilino Iglesia Alvari\u00f1o. Mais foi este mesmo autor quen creou a nomenclatura de \"Poetas do Norte de Lugo\", debido a que a maior\u00eda dos creadores l\u00edricos pertencentes a esta corrente eran orixinarios desta zona de Galiza, concretamente versificadores educados no Seminario Concilar de Mondo\u00f1edo. Pese a que o neovirxilianismo ten os seus antecedentes na obra de Antonio Noriega Varela e Xos\u00e9 Crecente Vega, os seus principais cultivadores foron Aquilino Iglesia Alvari\u00f1o e Xos\u00e9 Mar\u00eda D\u00edaz Castro.\n\u00c9 unha corrente xurdida na \u00e9poca da vangarda, mais que combina o mundo cl\u00e1sico grecolatino coa realidade paisax\u00edstica galega, a cal \u00e9 a gran protagonista desta l\u00edrica.\nAutores.\nOs autores deste tipo de poes\u00eda son case todos lugueses. Cada un presenta certas peculiaridades que moitas veces dependen do tempo no que escribe. Alg\u00fans destes autores son:"}
{"id": "57764", "revid": "12452", "url": "https://gl.wikipedia.org/wiki?curid=57764", "title": "Amphibia", "text": ""}
{"id": "57767", "revid": "98629", "url": "https://gl.wikipedia.org/wiki?curid=57767", "title": "Gnat\u00f3stomos", "text": "Os gnat\u00f3stomos (\"Gnathostomi\") ou gnatostomados (\"Gnathostomata\") \u00e9 o grupo dos vertebrados con mand\u00edbulas.\nO termo, do lat\u00edn cient\u00edfico, est\u00e1 formado polos elementos \"gantho-\" (do grego \u03b3\u03bd\u03ac\u03b8\u03bf\u03c2 \"gn\u00e1thos\", \"mand\u00edbula\") e \"-stomata\" (plural de \"-stoma\", do grego \u03c3\u03c4\u03cc\u03bc\u03b1 \"st\u00f3ma\", \"boca\"), \u00e9 dicir, \"os que te\u00f1en a boca con mand\u00edbulas\".\nTr\u00e1tase dun amplo e heterox\u00e9neo grupo que abarca os peixes propiamente ditos, os r\u00e9ptiles, os anfibios, as aves e os mam\u00edferos, comprendendo aproximadamente 60 000 especies, que representan o 99 % de todos os vertebrados vivos.\nO grupo foi considerado tradicionalmente como unha superclase, dividida en tres clases de organismos que deominamos xenericamente \"peixes\":\nAlg\u00fans sistemas de clasificaci\u00f3n usaron o termo anfirrinos (\"Amphirhina\").\n\u00c9 un clado irm\u00e1n dos \"craniados sen mand\u00edbula\", os \u00e1gnatos (\"Agnatha\").\nNovos achados f\u00f3siles suxiren que os telodontos (\"Thelodonti\") son os parentes m\u00e1is achegados aos gnatostomados.\nOs gnatostomados apareceron no per\u00eddodo ordov\u00edcico (hai case uns 500 mill\u00f3ns de anos) e fix\u00e9ronse com\u00fans no Devoniano (hai uns 440 mill\u00f3ns de anos).\nCaracter\u00edsticas.\nAs mand\u00edbulas p\u00e9nsase que derivaron da evoluci\u00f3n do primeiro \"arco branquial\", que adquiriu un novo papel, modific\u00e1ndose para bombear auga nas branquias, abrindo e pechando a boca m\u00e1is eficazmente, o chamado \"mecanismo da bomba bucal\". A boca, ent\u00f3n, poder\u00eda medrar e facerse m\u00e1is ampla, facendo pos\u00edbel capturar grandes presas. Este mecanismo de abrir e pechar foi fac\u00e9ndose co tempo m\u00e1is forte, o que transformou a boca nunha aut\u00e9ntica mordaza.\nOs placodermos utilizaban placas \u00f3seas afiadas no canto de dentes, e as m\u00e1is recentes investigaci\u00f3ns indican que as mordazas dos placodermos evolucionaron independentemente das dos outros gnatostomados.\nAdemais de mand\u00edbulas, os gnat\u00f3stomos viventes tam\u00e9n te\u00f1en dentes, ap\u00e9ndices pares e unha \"canle semicircular\" horizontal no o\u00eddo interno, xunto con caracteres anat\u00f3micos, fisiol\u00f3xicos e celulares tales como as va\u00ed\u00f1as de mielina ao redor das neuronas, e un sistema inmune particular, que utiliza a chamada \"recombinaci\u00f3n V(D)J\", mecanismo de recombinaci\u00f3n xen\u00e9tica polo cal se seleccionan e ensamblan ao azar segmentos de xenes que codifican prote\u00ednas espec\u00edficas con papeis importantes no sistema inmunitario, que xera un amplo repertorio receptores de linfocitos T (TCR) e mol\u00e9culas de inmunoglobulina (Ig) que son necesarios para o reco\u00f1emento de diversos ant\u00edxenos (bacterianos, v\u00edricos e de parasitos), as\u00ed como de c\u00e9lulas disfuncionais, como son as tumorais.\nClasificaci\u00f3n.\nFiloxenia.\nOs clados agrupados nos gnatostomados son os seguientes:\n Subfilo Vertebrata\n \u251c\u2500(sen rango) Gnathostomatomorpha\n \u2514\u2500Infrafilo Gnathostomata\n \u251c\u2500Clase Placodermi - \"extinta\" \n \u2514Microfilo Eugnathostomata \n \u251c\u2500Clase Chondrichthyes (peixes cartilaxinosos)\n \u2514\u2500(sen rango) Teleostomi (Acanthodii e Osteichthyes)\n \u251c\u2500Clase Acanthodii - \"extinta\" \n \u251cSuperclase Osteichthyes (peixes \u00f3seos)\n \u251c \u251c\u2500Clase Actinopterygii \n \u251c \u2514\u2500Clase Sarcopterygii \n \u2514Superclase Tetrapoda\n \u251c\u2500Clase Amphibia (anfibios)\n \u2514(sen rango) Amniota (ovos amni\u00f3ticos)\n \u251c\u2500Clase Sauropsida (r\u00e9ptiles ou saur\u00f3psidos)\n \u251c\u2500Clase Aves (paxaros)\n \u2514\u2500Clase Synapsida\n \u2514\u2500Clase Mammalia (mam\u00edferos)"}
{"id": "57768", "revid": "12452", "url": "https://gl.wikipedia.org/wiki?curid=57768", "title": "Metazoa", "text": ""}
{"id": "57770", "revid": "433062", "url": "https://gl.wikipedia.org/wiki?curid=57770", "title": "Moon cresta", "text": ""}
{"id": "57771", "revid": "1131", "url": "https://gl.wikipedia.org/wiki?curid=57771", "title": "Moon Cresta", "text": "Moon Cresta \u00e9 unha banda de \"power &amp; funk\" ou como eles se denominan \"funk n' roll\", un estilo el\u00e9ctrico e aberto con influencias do rock e funk dos anos 70 cun son contempor\u00e1neo. Entre as s\u00faas influencias est\u00e1n cl\u00e1sicos como Led Zeppelin ou Stevie Wonder, e outros m\u00e1is actuais coma Audioslave ou Jamiroquai. Este cuarteto pretende chegar aos sentimentos do p\u00fablico mediante as s\u00faas letras que se aferran a unha base r\u00edtmica guitarreira.\nTraxectoria.\nEste grupo formouse a finais de 1998, e tivo varios cambios de formaci\u00f3n. Levan unha carreira de loita polos escenarios de toda a Pen\u00ednsula Ib\u00e9rica nos que pasaron dous anos de xira ininterrompida, cos temas do seu dobre \u00e1lbum de debut \"CD+DVD \u201ceROCKtile dysFUNKtion SOULutions\u201d\".\nPara o seu segundo disco \"The Sparkling Radiostars &amp; Their Lunatic Orcresta\", o grupo trasl\u00e1dase a Weed, California (USA), aos RadioStar Studios. Al\u00ed, esta agrupaci\u00f3n puido acceder \u00e1 mesma mesa de mesturas que a que se empregou no LP \u201cThe song remains the same\u201d de Led Zeppel\u00edn, \u00e1s guitarras utilizadas en sesi\u00f3ns de grandes artistas da historia do rock como Tom Petty ou Johnny Cash, e deste xeito, conseguen unha calidade t\u00e9cnica superior."}
{"id": "57772", "revid": "5312", "url": "https://gl.wikipedia.org/wiki?curid=57772", "title": "Tetr\u00e1podos", "text": "Os tetr\u00e1podos (\"Tetrapoda\") (do grego \u03c4\u03b5\u03c4\u03c1\u03b1\u03c0\u03cc\u03b4\u03b7s \"tetr\u04d1p\u00f3d\u0113s\", latinizado \"tetrapoda\", \"de catro p\u00e9s, ou de catro patas\") son unha superclase de animais vertebrados con catro extremidades empregadas no desprazamento ou a manipulaci\u00f3n. Dado que os anfibios, r\u00e9ptiles, mam\u00edferos e aves son tetr\u00e1podos (inclu\u00edndo as p\u00edntegas \u00e1podas e serpentes, por cuesti\u00f3ns taxon\u00f3micas), o termo \u00e9 especialmente \u00fatil para describir os membros m\u00e1is primitivos do grupo, que irradiaron dende os \"sarcopterixios\" (peixes de \"aletas lobuladas\") aos primeiros anfibios do per\u00edodo devoniano.\nClasificaci\u00f3n.\nTaxonom\u00eda.\nO seguinte \u00e9 un esquema taxon\u00f3mico parcial:\nEvoluci\u00f3n.\nA especializaci\u00f3n evolutiva dos vertebrados no Devoniano superior levou a peixes sarcopterixios como \"Panderichthys\" a teren descendentes como \"Eusthenopteron\", que pod\u00eda respirar aire e viv\u00eda en pantanos superficiais; a \"Tiktaalik\", cuxas aletas similares a patas pod\u00edan levalo ocasionalmente a terra firme, e que precedeu aos primeiros anfibios tetr\u00e1podos, como \"Acanthostega\", cuxos pes ti\u00f1an oito dedos; e \"Ichthyostega\", que desenvolveu membros fortes que lle permitiron deambular por terra. Os sarcopterixios, peixes de aletas lobuladas, evolucionaron cara a formas actuais como o \"f\u00f3sil vivente\" celacanto."}
{"id": "57773", "revid": "12452", "url": "https://gl.wikipedia.org/wiki?curid=57773", "title": "Tetr\u00e1podo", "text": ""}
{"id": "57775", "revid": "3054", "url": "https://gl.wikipedia.org/wiki?curid=57775", "title": "Cordado", "text": ""}
{"id": "57787", "revid": "98629", "url": "https://gl.wikipedia.org/wiki?curid=57787", "title": "Metralladora", "text": "Unha metralladora \u00e9 unha arma de fogo autom\u00e1tica dese\u00f1ada para disparar unha gran cantidade de balas a partir dun cartucho ou un cinto de munici\u00f3ns, e que normalmente e nun lapso breve e de forma sostida, pode disparar centos de balas por minuto, debido ao seu \"mecanismo de disparo autom\u00e1tico\". As metralladoras xeralmente son pesadas, voluminosas e est\u00e1n montadas sobre un afuste. O uso moderno desta palabra ref\u00edrese \u00e1s metralladoras autom\u00e1ticas, que foron precedidas polas metralladoras manuais con alg\u00fans detalles autom\u00e1ticos.\nHistoria.\nA\u00ednda que existiron ao longo do s\u00e9culo XIX armas capaces de disparar de forma parecida \u00e1 metralladora, como as armas Gatling, con media ducia ou m\u00e1is can\u00f3ns de fusil dispostos en posici\u00f3n circular ao redor dun eixo e alimentados por un cargador vertical ou cil\u00edndrico, non eran verdadeiras metralladoras, xa que a enerx\u00eda para o proceso obt\u00ed\u00f1ase dunha manivela accionada por un soldado, mentres que na metralladora aut\u00e9ntica s\u00f3 \u00e9 necesario montar o peche da arma e apertar o gatillo para que a arma automaticamente siga disparando ata soltar o gatillo ou esgotar a munici\u00f3n.\nEn 1884 aparece a primeira aut\u00e9ntica metralladora, inventada polo estadounidense nacionalizado brit\u00e1nico Hiram Stevens Maxim e utilizaba a presi\u00f3n de sa\u00edda dos gases de proxecci\u00f3n para provocar o retroceso do can\u00f3n, o montado do peche, a expulsi\u00f3n do casquete e a alimentaci\u00f3n con outro novo cartucho obtido dunha cinta no lateral da arma.\nMaxim realizou demostraci\u00f3ns por toda Europa e a s\u00faa metralladora foi adoptada pola maior\u00eda dos ex\u00e9rcitos do continente. En 1885 nos Estados Unidos o fabricante Browning sacou un modelo de metralladora accionado polo gas que se recolle do can\u00f3n a trav\u00e9s dun \u00e9mbolo dentro dun tubo conectado ao can\u00f3n da arma, sistema adoptado despois para os fus\u00eds semiautom\u00e1ticos e de asalto.\nEn 1917 Browning saca o seu modelo m\u00e1is famoso que segue sendo empregado na actualidade e que funciona polo retroceso do can\u00f3n. As Browning foron adoptadas polo ex\u00e9rcito estadounidense e en moitos outros pa\u00edses da OTAN posteriormente, cambiando as s\u00faas calibres co tempo.\nImpacto na guerra.\nA s\u00faa aparici\u00f3n cambiou decisivamente o sistema de combater que non sufrira grandes evoluci\u00f3ns desde as \u00e9pocas napole\u00f3nicas e xunto \u00e1 artiller\u00eda obrigou ao uso de trincheiras e converteu a guerra en li\u00f1as est\u00e1ticas desde as que se lanzaban asaltos masivos de infanter\u00eda contra as li\u00f1as inimigas que normalmente acababan en masacres in\u00fatiles.\nComo resposta \u00e1 metralladora apareceron o carro de combate para asaltar as li\u00f1as defendidas por metralladoras e as primeiras soluci\u00f3ns que permiten \u00e1 infanter\u00eda levar armas autom\u00e1ticas para o asalto como o subfusil ou as primeiras metralladoras lixeiras.\nEvoluci\u00f3n da metralladora.\nDurante a primeira guerra mundial as metralladoras eran armas pesadas, montadas sobre un tr\u00edpode ou rodas ao estilo dun pequeno can\u00f3n. Para resistir os refachos continuos sen quedar inoperativas, os can\u00f3ns \u00edan montados dentro de cilindros que se pod\u00edan encher con auga para refrixerar a arma.\nAs metralladoras lixeiras da primeira guerra e de entreguerras son en aparencia grandes fus\u00eds dese\u00f1ados para tiro autom\u00e1tico como apoio ao pelot\u00f3n de fusileiros tradicional. Armas como a estadounidense BAR (Browning Automatic Rifle) empregada nas d\u00faas guerras mundiais ou a inglesa Bren, empregada na segunda guerra mundial, entran dentro desta categor\u00eda. Normalmente alim\u00e9ntanse mediante cargadores ou tambores de entre 30 e 100 cartuchos e disp\u00f3n dun pequeno b\u00edpode no extremo para disparar comodamente tombado. O concepto permanece hoxe en d\u00eda, e a maior\u00eda das metralladoras actuais deste tipo son fus\u00eds de asalto modificados para dar unha maior duraci\u00f3n ao can\u00f3n, cun b\u00edpode e cargadores de m\u00e1is capacidade que os est\u00e1ndares do fusil do que proceden, a\u00ednda que hai modelos actuais de cinta dese\u00f1ados expresamente como metralladoras lixeiras como a FN Minimi belga (empregada polo ex\u00e9rcito estadounidense e moitos pa\u00edses da OTAN) e a CETME Ameli espa\u00f1ola.\nOs alem\u00e1ns antes da segunda guerra mundial inventaron \u00e1 s\u00faa vez a metralladora polivalente ou media. Esta arma pode actuar como unha metralladora de posici\u00f3n normal ao estilo da primeira guerra mundial montada nun tr\u00edpode pesado con miras para actuar ata 1.200 metros ou pode ser desmontada, axustada a un b\u00edpode e utilizada no rol de metralladora lixeira, pero cunha potencia moi superior \u00e1s concibidas expresamente como talles.\nNa segunda guerra mundial os alem\u00e1ns empregaron a MG-34 e a MG-42, esta \u00e9 unha versi\u00f3n simplificada da anterior, coa maior parte das s\u00faas pezas en chapa estampada para abaratala. A MG-42 permanece ata hoxe en d\u00eda en servizo na OTAN coa denominaci\u00f3n MG-3. Outros modelos son a M-60 estadounidense da \u00e9poca de Vietnam ou a PKS rusa.\nMetralladoras antiblindaxe.\nNa segunda guerra mundial apareceu un tipo de metralladoras de gran calibre, alcance e capacidade de penetraci\u00f3n, as metralladoras pesadas, empregadas como antia\u00e9reas ou para destru\u00edr veh\u00edculos con pouco ou sen blindaxe, son capaces de desmembrar a un soldado, polo que tam\u00e9n se empregan como metralladoras de posici\u00f3n e adoitan ser elixidas para montalas en carros de combate como arma auxiliar, blindados de asalto ou helic\u00f3pteros. Con calibres entre o 0.50 (12,70\u00a0mm) e 20\u00a0mm, moitas te\u00f1en case 3.000 metros de alcance e poden perforar blindaxes lixeiras.\nUn tipo de arma relacionada coas metralladoras pero que necesita axuda mec\u00e1nica adicional aos gases do disparo para o seu funcionamento \u00e9 o can\u00f3n autom\u00e1tico, de entre 20 e 30\u00a0mm, montado en torres en blindados de asalto ou en helic\u00f3pteros e cazas. En ocasi\u00f3ns disp\u00f3n de m\u00faltiples tubos ao estilo dos antigos Gatling para soportar o desgaste e arrequecemento ao que se ve sometida a arma durante o seu uso. Este tipo de can\u00f3n, que emprega proxect\u00eds con n\u00facleo perforante e velocidade de m\u00e1is de 1.000\u00a0m/s, permite perforar blindaxes de m\u00e1is entidade e esnaquizar veh\u00edculos con gran facilidade. Por exemplo o can\u00f3n autom\u00e1tico multitubo GAU-8 de 30\u00a0mm que emprega o avi\u00f3n cazacarros A-10 Thunderbolt \u00e9 capaz de perforar a blindaxe superior de calquera carro de combate ou de danalo gravemente provocando feridas aos ocupantes pola metralla.\"\nDesgaste do can\u00f3n.\nAs metralladoras son armas que sofren un forte desgaste debido \u00e1 gran cantidade de impactos e rozamentos dos seus mecanismos e \u00e1 erosi\u00f3n e calor que se xera no can\u00f3n. Os can\u00f3ns non adoitan resistir m\u00e1is duns centenares de disparos continuos sen dilatarse de forma que se pode chegar a inutilizar temporalmente a arma, polo que hai que dosificar os disparos en forma de refachos con intervalos, e os raiados do can\u00f3n desg\u00e1stano de tal forma que hai que substitu\u00edr todo o can\u00f3n cada 10.000 ou 15.000 disparos para manter as caracter\u00edsticas bal\u00edsticas da arma."}
{"id": "57789", "revid": "92340", "url": "https://gl.wikipedia.org/wiki?curid=57789", "title": "Keith Haring", "text": "Keith Haring, nado o 4 de maio de 1958 en Reading, Pensilvania e finado o 16 de febreiro de 1990 en Nova York, foi un importante artista e activista social. O seu traballo reflicte o esp\u00edrito da xeraci\u00f3n pop e a cultura da r\u00faa do Nova York dos anos 80 do s\u00e9culo XX."}
{"id": "57790", "revid": "98629", "url": "https://gl.wikipedia.org/wiki?curid=57790", "title": "Vertebrados", "text": "Os vertebrados (\"Vertebrata\") (\"os que te\u00f1en v\u00e9rtebras\"), son un subfilo moi diverso de cordados que comprende aos animais con espi\u00f1a dorsal ou columna vertebral composta de v\u00e9rtebras.\nIncl\u00fae case 62\u00a0000 especies actuais e moitas m\u00e1is f\u00f3siles.\nA\u00ednda que procedentes do medio dulciacu\u00edcola, os vertebrados conseguiron evolucionar no mar e pasar, posteriormente, ao medio terrestre, onde dominan na actualidade logrando colonizar e adaptarse a diferentes ambientes, inclu\u00eddos os m\u00e1is dif\u00edciles e inh\u00f3spitos.\nO termo \"Vertebrata\", usado en sentido amplo, \u00e9 sin\u00f3nimo de \"Craniata\", e incl\u00fae os mix\u00edns, que non pos\u00faen aut\u00e9nticas v\u00e9rtebras; pero de usarmos \"Vertebrata\" en sentido estrito (s\u00f3 os cordados con v\u00e9rtebras), debe exclu\u00edrse dito grupo. Por\u00e9n, hai evidencias de que os mix\u00edns deben seren inclu\u00eddos.\nPrincipais caracter\u00edsticas.\nOs vertebrados te\u00f1en simetr\u00eda bilateral e est\u00e1n dotados dun cranio que protexe o cerebro, e esqueleto cartilaxinoso ou \u00f3seo, que comprende unha parte axial metamerizada (columna vertebral). \nSegundo os autores o subfilo comprende entre 50\u00a0000 e case 62\u00a0000 especies actuais (a maior\u00eda, peixes).\nOs vertebrados t\u00edpicos te\u00f1en o corpo dividido claramente en tres rexi\u00f3ns: cabeza, tronco e cola. O tronco a s\u00faa vez est\u00e1 subdivido en t\u00f3rax e abdome. Do tronco prox\u00e9ctanse as extremidades, que son impares nas lampreas e pares no resto dos vertebrados. Presentan notocordio durante o desenvolvemento embrionario, que se transforma en columna vertebral en estado adulto. A cabeza est\u00e1 ben diferenciada, e nela agr\u00fapanse a maior\u00eda dos \u00f3rganos sensoriais e nerviosos; a estrutura cranial dos vertebrados, que fosiliza con facilidade, foi fundamental para co\u00f1ecer a s\u00faa evoluci\u00f3n.\nDurante o seu desenvolvemento embrionario, as paredes do corpo dos vertebrados desenvolven uns orificios ou fendeduras branquiais, que dan lugar \u00e1s branquias (nos peixes) e a diferentes estruturas nos demais vertebrados.\nAnatom\u00eda.\nSistema circulatorio.\nNos vertebrados o sistema circulatorio \u00e9 pechado, transport\u00e1ndose os\u00edxeno e nutrientes aos distintos tecidos e c\u00e9lulas (presentan gl\u00f3bulos vermellos que transportan o os\u00edxeno mediante a hemoglobina). Consta de sistema sangu\u00edneo e sistema linf\u00e1tico. Est\u00e1 dotado dun coraz\u00f3n dividido en c\u00e1maras, arterias, arteriolas, veas, v\u00e9nulas e capilares. Nos peixes hai un circu\u00edto sist\u00e9mico e outro branquial. En moitos vertebrados terrestres o sistema sangu\u00edneo \u00e9 dobre (circulaci\u00f3n maior ou xeral, e circulaci\u00f3n menor ou pulmonar), \u00e9 dicir non se mesturan o sangue arterial e o das veas. O coraz\u00f3n dos peixes presenta d\u00faas c\u00e1maras, unha aur\u00edcula un ventr\u00edculo (dous aur\u00edculas e un ventr\u00edculo nos anfibios e r\u00e9ptiles. Nas aves e mam\u00edferos \u00e9 tetracameral (dous aur\u00edculas e dous ventr\u00edculos), e cunha serie de v\u00e1lvulas card\u00edacas. Nos Vertebrados existe ademais un sistema linf\u00e1tico, encargado de recoller o l\u00edquido intersticial.\nSistema respiratorio.\nO sistema respiratorio dos vertebrados \u00e9 branquial nos animais acu\u00e1ticos (cicl\u00f3stomos, peixes e larvas de anfibios), e pulmonar nos terrestres e en parte dos acu\u00e1ticos.\nAs branquias son un \u00f3rgano ou ap\u00e9ndice filiforme (en forma de l\u00e1minas vascularizadas), externa o interna segundo se dispo\u00f1a no corpo. Te\u00f1en unha funci\u00f3n respiratoria, e est\u00e1n especializadas para o intercambio gasoso no medio acu\u00e1tico. Todas as branquias presentan en com\u00fan unha ampla superficie de contacto c\u00f3 medio, e nelas a irrigaci\u00f3n sangu\u00ednea enc\u00f3ntrase moito m\u00e1is desenvolvida que noutras partes do corpo.\nNas aves, o aparato respiratorio \u00e9 sumamente eficaz; proporciona o os\u00edxeno necesario para xerar a enerx\u00eda que o corpo demanda polo esforzo desenvolvido durante o voo. Consta dun sistema de bronquios que est\u00e1n conectados uns sacos a\u00e9reos; os pulm\u00f3ns est\u00e1n divididos en alv\u00e9olos e lobulillos.\nSistema nervioso.\nO sistema nervioso dos Vertebrados comprende o sistema nervioso central, que a s\u00faa vez consta de enc\u00e9falo e medula espi\u00f1al; e o sistema nervioso perif\u00e9rico, que consta de numerosos ganglios e nervios (raqu\u00eddeos o espi\u00f1ais); existe ademais un sistema nervioso aut\u00f3nomo que innerva as v\u00edsceras (sistema nervioso simp\u00e1tico e parasimp\u00e1tico). Os \u00f3rganos sensitivos, as\u00ed como as funci\u00f3ns motoras, son moi perfeccionados e desenvolvidos. Os nervios raqu\u00eddeos ramif\u00edcanse a diferentes niveis da medula, e innervan os distintos m\u00fasculos, gl\u00e1ndulas e \u00f3rganos. No caso dos tetr\u00e1podos, aparecen dous engrosamentos na medula, as intumescencias cervicais e lumbar, como consecuencia do desenvolvemento das patas.\nOs sentidos incl\u00faen: ollos, dispostos en c\u00e1mara de visi\u00f3n lateral, salvo nalgunhas aves e mam\u00edferos primates, que \u00e9 binocular; tangorreceptores, que incl\u00faen os \u00f3rganos t\u00e1ctiles dos mam\u00edferos e a li\u00f1a lateral (captadoras de ondas de presi\u00f3n) dos cicl\u00f3stomos, outros peixes e alg\u00fans anfibios acu\u00e1ticos; \u00f3rganos auditivos, nos tetr\u00e1podos consta de o\u00eddo interno e o\u00eddo medio, fiestras oval e redonda, membrana timp\u00e1nica e \u00f3sos, os cales transmiten a vibraci\u00f3n do t\u00edmpano \u00e1 c\u00f3clea ou caracol. O o\u00eddo medio comunica coa farinxe a trav\u00e9s da trompa de Eustaquio; os mam\u00edferos dispo\u00f1en ademais dun o\u00eddo externo. Nos peixes s\u00f3 hai o\u00eddo interno.\nSistema dixestivo.\nO aparato dixestivo dos vertebrados evolucionou a partir das primeiras formas que se alimentaban mediante sistemas de filtraci\u00f3n, ata os vertebrados macrof\u00e1xicos, o que ocasionou unha serie de adaptaci\u00f3ns dos diferentes elementos que intervi\u00f1an: dentais, mastigadores, musculares, e incluso das propias cavidades internas, tales como os compo\u00f1entes enzim\u00e1ticos necesarios para realizar a dixesti\u00f3n.&lt;br&gt;O aparato dixestivo dos vetebrados consiste en boca (ou cavidade oral), farinxe, es\u00f3fago, est\u00f3mago, intestino e ano. Estes \u00f3rganos est\u00e1n asociados a outras formaci\u00f3ns glandulares anexas, tales como as salivares, f\u00edgado e p\u00e1ncreas. Nos tetr\u00e1podos, a cavidade bucal \u00e9 de complexidade crecente; nela desenv\u00f3lvense un conxunto de estruturas auxiliares, tales como labios, lingua, padal e dentes.&lt;br&gt;O est\u00f3mago est\u00e1 tipicamente dividido en tres rexi\u00f3ns; no caso dos ruminantes (pola s\u00faa adaptaci\u00f3n a dietas herb\u00edvoras) presentan un est\u00f3mago de catro cavidades). Nas aves dist\u00ednguese un proventr\u00edculo e unha moega trituradora; e no es\u00f3fago un divert\u00edculo denominado popularmente papo.&lt;br&gt;O intestino est\u00e1 composto dunha porci\u00f3n estreita (o intestino delgado), e outra m\u00e1is curta e ancha (o intestino groso). No primeiro v\u00e9rtense a bile do f\u00edgado e o zume pancre\u00e1tico, que realizan unha funci\u00f3n proteol\u00edtica (hidr\u00f3lise das prote\u00ednas), e se absorben os nutrientes a trav\u00e9s dos \"microvilli\". No intestino groso se absorbe a auga e se forman os refugos ou feces.\nInicialmente, os vertebrados primitivos aliment\u00e1banse mediante sistemas de filtraci\u00f3n, que pronto foron substitu\u00eddos por outros m\u00e1is evolucionados. O resultado foi unha reduci\u00f3n do tama\u00f1o da farinxe e do n\u00famero de fendeduras branquiais. Excepto nos \u00e1gnatos, que son os vertebrados m\u00e1is primitivos, os dous primeiros arcos branquiais do resto dos vertebrados evolucionaron ata transformarse nas mand\u00edbulas, que se especializaron na \"captura\" do alimento.\nSistema excretor.\nO sistema excretor dos vertebrados est\u00e1 formado polo aparato renal e as gl\u00e1ndulas sudor\u00edparas. Est\u00e1 moi perfeccionado en comparaci\u00f3n co dos cordados inferiores. Mediante estruturas especializadas cons\u00e9guese filtrar os l\u00edquidos internos \u00e1 marxe do medio externo, \u00e1 vez que mant\u00e9n en equilibrio o nivel de todos eles dentro do corpo.\nSistema end\u00f3crino.\nO sistema end\u00f3crino dos vertebrados est\u00e1 moi perfeccionado; mediante as hormonas rexe m\u00faltiples funci\u00f3ns do organismo. Est\u00e1 controlado polo hipot\u00e1lamo e a hip\u00f3fise que, mediante a elaboraci\u00f3n de mensaxes bioqu\u00edmicas, exercen a s\u00faa acci\u00f3n sobre as g\u00f3nadas, p\u00e1ncreas, gl\u00e1ndulas suprarrenais etc.\nReproduci\u00f3n.\nA reproduci\u00f3n dos vertebrados es sexual salvo excepci\u00f3ns (exemplo dalg\u00fans peixes con casos de hermafroditismo), habitualmente mediante sexos separados, con fecundaci\u00f3n interna o externa, e tanto viv\u00edparos como ov\u00edparos. Os mam\u00edferos presentan a maior complexidade, nos cales o embri\u00f3n se desenvolve no interior da nai recibindo o alimento a trav\u00e9s da placenta. Despois de nacidas as cr\u00edas a administraci\u00f3n do alimento efect\u00faase mediante o leite segregada polas gl\u00e1ndulas mamarias.\nHistoria evolutiva.\nOs vertebrados orixin\u00e1ronse durante a explosi\u00f3n c\u00e1mbrica, a principios deopaleozoico, xunto con outros moitos grupos de animais. O vertebrado m\u00e1is antigo que se co\u00f1ece \u00e9 \"Myllokunmingia\", cunha antig\u00fcidade de 525 mill\u00f3ns de anos. Semell\u00e1base aos mix\u00edns actuais, carecendo de mand\u00edbulas (\u00e1gnato) e tanto o seu cranio como o seu esqueleto eran cartilaxinosos. Outro vertebrado ancestral \u00e9 \"Haikouichthys ercaicunensis\". Ambos os dous proceden de Chengjiang (China).\nOs primeiros peixes con mand\u00edbulas (gnat\u00f3stomos) apareceron no ordov\u00edcico, fac\u00e9ndose abundantes durante o Devoniano (que, por iso, se denomina \u00e1s veces como a \"idade dos peixees\"); durante este per\u00edodo desapareceron moitos dos \u00e1gnatos ancestrais e apareceron os laberintodontos, formas de transici\u00f3n entre peixes e anfibios.\nOs primeiros r\u00e9ptiles fixeron a s\u00faa aparici\u00f3n no seguinte per\u00edodo, o carbon\u00edfero. Os r\u00e9ptiles an\u00e1psidos e sin\u00e1psidos abundaron durante o Permiano, no treito final do paleozoico, mentres que os di\u00e1psidos foron os vertebrados dominantes durante o mesozoico. Os dinosauros orixinaron as aves no xur\u00e1sico.\nA extinci\u00f3n dos dinosauros ao final do cret\u00e1ceo propiciou a expansi\u00f3n dos mam\u00edferos, que se orixinaran hab\u00eda xa moito tempo a partir de r\u00e9ptiles sin\u00e1psidos, pero que permaneceran nun segundo plano durante o mesozoico.\nClasificaci\u00f3n.\nClasificaci\u00f3n linneana tradicional.\nOs vertebrados vi\u00f1\u00e9ronse clasificando durante d\u00e9cadas en dez clases viventes, agrupadas do seguinte xeito:\nSubfilo \"Vertebrata\"\nTaxonom\u00eda.\nClasificaci\u00f3n baseada en Janvier (1981, 1997), Shu \"et al\". (2003), e Benton (Palaeo. \"Fishes\").\nFiloxenia (Clasificaci\u00f3n clad\u00edstica).\nImportantes estudos baseados en m\u00e9todos clad\u00edsticos, sobre todo a partir da d\u00e9cada de 1980, produciron unha revoluci\u00f3n na clasificaci\u00f3n dos vertebrados. O debate segue aberto e a clasificaci\u00f3n que segue non debe considerarse definitiva; segundo Hickman, as relaci\u00f3ns filoxen\u00e9ticas entre os grupos actuais son:\nN\u00f3tese que diversos taxons da clasificaci\u00f3n linneana tradicional son parafil\u00e9ticos: \"Agnatha\" (\"Myxini\" + \"Cephalaspidomorphi\"), \"Osteichthyes\" (\"Actinopterygii\" + \"Sarcopterygii\"), \"Reptilia\" (\"Testudines\" + \"Lepidosauria\" + \"Crocodilia\"), e que as aves son un clado m\u00e1is dentro dos \"r\u00e9ptiles\"; de termos en conta as formas f\u00f3siles, grupos como os anfibios aparecen tam\u00e9n como parafil\u00e9ticos. Os \"r\u00e9ptiles\", en sentido cladista, incl\u00faen as aves e non incl\u00faen, en cambio, aos \"r\u00e9ptiles\" que conduciron aos mam\u00edferos (sin\u00e1psidos)."}
{"id": "57791", "revid": "7592", "url": "https://gl.wikipedia.org/wiki?curid=57791", "title": "Vertebrado", "text": ""}
{"id": "57792", "revid": "12452", "url": "https://gl.wikipedia.org/wiki?curid=57792", "title": "Marti\u00f1o Sarmiento", "text": ""}
{"id": "57795", "revid": "23204", "url": "https://gl.wikipedia.org/wiki?curid=57795", "title": "Mosteiro de Santa Mar\u00eda de Meira", "text": "O mosteiro de Santa Mar\u00eda de Meira \u00e9 un mosteiro medieval fundado no s\u00e9culo XII, do que se conserva a igrexa e parte das edificaci\u00f3ns mon\u00e1sticas, situado na parroquia de Meira, pertencente ao concello do mesmo nome. \u00c9 un Ben de Interese Cultural.\nHistoria.\nFontes.\nPara o estudo da historia deste mosteiro serviron como fonte os fondos arquiv\u00edsticos do mosteiro incautados trala desamortizaci\u00f3n de Mendiz\u00e1bal e m\u00e1is tarde levados ao Arquivo Hist\u00f3rico Nacional de Madrid. Cons\u00e9rvanse tres pergameos anteriores ao ano 1151 e un total de 1.195 pergameos que van dende o ano 1151 ata o 1525.\nEntre a documentaci\u00f3n destacan os c\u00f3dices, que eran confeccionados con posterioridade aos feitos, orixe dos datos que conte\u00f1en. Tr\u00e1tase de copias, transcrici\u00f3ns \u00edntegras ou extractos m\u00e1is ou menos amplos dos documentos considerados de interese para a comunidade.\nDe entre os c\u00f3dices deste mosteiro d\u00e9bese destacar o co\u00f1ecido como \"Tombo de Meira\" (Libro 114B). \u00c9 un c\u00f3dice de gran tama\u00f1o, realizado entre os anos 1614 a 1617 e 1617 a 1824, e conformado por sete folios sen numerar e 32 m\u00e1is 28 (estes de \u00e9poca m\u00e1is moderna) que seguen a numeraci\u00f3n anterior.\nFundaci\u00f3n.\nOs fondos arquiv\u00edsticos de Meira non conservan noticias da carta fundacional da casa. A pesar disto p\u00f3dese afirmar que a s\u00faa fundaci\u00f3n foi o froito da chegada ao poder de Afonso VII.\nO Padre Yepes, na s\u00faa obra \"Cr\u00f3nica General de la Orden de San Benito\", fai referencia a unha noticia do ano 997 que alude ao mosteiro, pero desco\u00f1ecese a orixe deste dato. O Padre Yepes, a pesar desta referencia, sit\u00faa a fundaci\u00f3n do mosteiro no ano 1142, diferindo nun s\u00f3 ano con respecto ao defendido por Manrique. Tam\u00e9n asegura que foi o propio San Bernaldo quen enviou a un selecto grupo de 13 monxes entre os que se atopaban o Abade Vidal e Rogerio.\nPola s\u00faa parte M. Dom\u00ednguez Casal sit\u00faa a fundaci\u00f3n da casa entre os anos 1151 a 1154, base\u00e1ndose en que no ano 1151 se documenta unha concesi\u00f3n feita por Afonso VII ao conde \u00c1lvaro Rodr\u00edguez de Sarria, dato que -xunto con outras doaz\u00f3ns do conde ao mosteiro- leva esta autora a defender a fundaci\u00f3n do mosteiro por parte deste personaxe. Outros autores persisten en discrepar na data de fundaci\u00f3n; \u00e9 o caso do profesor Lucas \u00c1lvarez, que opta por situar no ano 1144 a incorporaci\u00f3n da comunidade \u00e1 Orde do C\u00edster e a s\u00faa fundaci\u00f3n poucos anos antes.\nO primeiro documento que se refire a este mosteiro data do ano 1154. A fundaci\u00f3n do mosteiro af\u00e1stase do m\u00e1is habitual en Galicia: foi dirixida sen mediaci\u00f3n desde a casa central francesa, que fundar\u00e1 un novo mosteiro nun lugar doado polo conde de Sarria e a s\u00faa dona, filla do conde de Trava.\nDescrici\u00f3n.\nDos edificios conventuais na actualidade cons\u00e9rvase s\u00f3 a igrexa. Constru\u00edda no austero estilo cisterciense, foi consagrada o 3 de xullo do ano 1258 polo bispo Marti\u00f1o de Lugo.\nNo templo seguiuse o modelo de templo cisterciense m\u00e1is antigo conservado, o de Fontenay, con capelas absidais cadradas. Este modelo tam\u00e9n foi o seguido na igrexa do mosteiro de Santa Mar\u00eda de Oia.\nO mosteiro, desde os seus inicios, realizou actividades econ\u00f3micas a trav\u00e9s das tres formas cl\u00e1sicas: doaz\u00f3ns, compravendas e cambios. A maior parte delas foron feitas ata o ano 1350, pod\u00e9ndose sinalar ata 446 doaz\u00f3ns e 180 compras, que representan o 81% do total das adquisici\u00f3ns documentadas.\nIgrexa.\nA nave principal c\u00f3brese con b\u00f3veda de can\u00f3n apuntado, e as naves laterais con b\u00f3vedas de aresta."}
{"id": "57798", "revid": "23204", "url": "https://gl.wikipedia.org/wiki?curid=57798", "title": "Atol", "text": "Un atol \u00e9 unha illa madrep\u00f3rica oce\u00e1nica, polo xeral con forma de anel m\u00e1is ou menos circular, ou tam\u00e9n un conxunto de varias illas pequenas que forman parte dun arrecife de coral, cunha lagoa interior que comunica co mar. Os atois f\u00f3rmanse cando un arrecife de coral crece ao redor dunha illa volc\u00e1nica que posteriormente se afunde no oc\u00e9ano.\nUso.\nA palabra \"atol\" prov\u00e9n do Dhivehi (unha lingua indoaria falada nas Maldivas) atholhu (Dhivehi:\u0787\u07a6\u078c\u07ae\u0785\u07aa ). O primeiro rexistro escrito desta palabra \u00e9 de 1625. Con todo, o termo foi popularizado por Charles Darwin (1842, p.\u00a02), quen describiu \"atol\" como un subconxunto nunha clase especial de illas, cuxa caracter\u00edstica distintiva \u00e9 a presenza dun arrecife org\u00e1nico. As definici\u00f3ns m\u00e1is modernas de atol son as de McNeil (1954, p.\u00a0396): \"...un arrecife anular que cont\u00e9n unha lagoa na cal non hai promontorios mais ala de arrecifes e illotes formados de detritos do arrecife\"; e Fairbridge (1950, p.\u00a0341): \"... nun sentido exclusivamente morfol\u00f3xico, [como] ... un arrecife de forma anular que incl\u00fae unha lagoa no centro\".\nFormaci\u00f3n dun atol.\nDarwin publicou unha explicaci\u00f3n da formaci\u00f3n de atois de coral no Pac\u00edfico Sur (1842) baseada nas observaci\u00f3ns feitas durante a s\u00faa viaxe de cinco anos a bordo do HMS Beagle, entre 1831 e 1836. A s\u00faa explicaci\u00f3n, que segue sendo aceptada como basicamente correcta, implica a consideraci\u00f3n de que varios tipos de illas tropicais -empezando polas illas volc\u00e1nicas m\u00e1is elevadas, continuando cos arrecifes de barreira e terminando cos atois- representan unha secuencia de subsidencia (afundimento) gradual do que comezou como un cono volc\u00e1nico oce\u00e1nico. Darwin razoou que un arrecife de coral desenvolvido ao redor dunha illa volc\u00e1nica no oc\u00e9ano tropical, crecer\u00e1 cara a arriba a medida que a illa se afunde, formando tarde ou cedo un grande arrecife coralino, como o representado, por exemplo, por Bora Bora. Isto ocorre porque a parte externa do banco se mant\u00e9n por si mesma pr\u00f3xima ao nivel do mar polo seu crecemento bi\u00f3tico, mentres a parte interior do banco se atrasa no seu crecemento, dando lugar a unha lagoa, porque as condici\u00f3ns no interior son menos favorables para os corais e as algas calc\u00e1reas, responsables da maior parte de crecemento do arrecife. Durante ese proceso, a subsidencia leva ao vello volc\u00e1n a atoparse por baixo do nivel do mar, pero non as\u00ed aos bancos de coral, que non deixan de crecer mentres a illa se afunde, mantendo a m\u00e1xima actividade biol\u00f3xica onde as condici\u00f3ns lle son \u00f3ptimas, ao nivel da auga.\nComo os atois son produto do crecemento de organismos mari\u00f1os tropicais, estas illas s\u00f3 se atopan en augas c\u00e1lidas nos tr\u00f3picos. As illas volc\u00e1nicas situadas m\u00e1is al\u00f3 das zonas onde a temperatura da auga \u00e9 a adecuada para o crecemento dos organismos mari\u00f1os que forman os corais, af\u00fandense e son erosionadas na superficie. Unha illa que se sit\u00faa onde a temperatura do oc\u00e9ano \u00e9 apenas suficientemente quente para o crecemento do fil\u00f3n ascendente para compensar o afundimento, dise que est\u00e1 no Punto de Darwin. As illas m\u00e1is polares desenv\u00f3lvense cara a monta\u00f1as mari\u00f1as ou guyots; as illas m\u00e1is ecuatoriais desenv\u00f3lvense cara a atois (por exemplo o Atol Kure).\nReginald Aldworth Daly ofreceu unha explicaci\u00f3n algo diferente da formaci\u00f3n dun atol: estes ser\u00edan illas desgastadas pola erosi\u00f3n (ondas mari\u00f1as e correntes oce\u00e1nicas) durante o \u00faltimo retiro do nivel do mar (ocorrido na era glacial) de aproximadamente 100 metros por baixo do nivel actual do mar, que se desenvolveron como illas coralinas (atois) (ou arrecifes coralinos sobre unha plataforma que rodea unha illa volc\u00e1nica non completamente desgastada) cando o nivel do mar gradualmente se elevou ao derreterse os glaciares. O descubrimento da gran profundidade do remanente volc\u00e1nico baixo moitos atois, favorece a explicaci\u00f3n de Darwin, a\u00ednda que poida haber pouca d\u00fabida que a flutuaci\u00f3n do nivel do mar tivo unha influencia considerable sobre os atois e outros fil\u00f3ns.\nDistribuci\u00f3n e tama\u00f1o.\nA maior parte dos principais atois do mundo est\u00e1n no Oc\u00e9ano Pac\u00edfico (con concentraci\u00f3ns nas Illas Tuamotu, Illas Carolinas, Illas Marshall, Illas do Mar do Coral, e os grupos de illas de Quiribati e Tuvalu) e Oc\u00e9ano \u00cdndico (os Atois das Maldivas, as Illas Laccadive, o Arquip\u00e9lago Chagos e as Illas Externas das Seychelles). O Oc\u00e9ano Atl\u00e1ntico non ten ning\u00fan gran grupo de atois, \u00e1 parte de oito atois ao leste de Nicaragua que pertencen ao departamento colombiano de San Andr\u00e9s e Providencia.\nComo nota, os corais que constr\u00faen arrecifes poden prosperar s\u00f3 nas augas quentes tropicais e subtropicais de oc\u00e9anos e mares, e polo tanto os atois s\u00f3 son atopados nos tr\u00f3picos e subtr\u00f3picos. O atol m\u00e1is setentrional do mundo \u00e9 o Atol Kure en 28\u00b024' N, con outros atois das Illas Hawaianas do noroeste. Os atois m\u00e1is meridionais do mundo est\u00e1n Elizabeth Reef en 29\u00b058' S, e preto de Middleton o arrecife en 29\u00b029' S, no Mar de Tasmania. O seguinte atol do sur \u00e9 a Illa Ducie na Illas de Pitcairn, en 24\u00b040' S. Bermudas \u00e1s veces \u00e9 identificada como \"o atol m\u00e1is setentrional\" nunha latitude de 32\u00b024' N. Nestes arrecifes de coral a latitude non se desenvolver\u00eda sen as augas c\u00e1lidas da corrente do Golfo. Con todo, Bermudas \u00e9 chamado un \"pseudoatol\", porque a\u00ednda que a s\u00faa forma xeral se parece \u00e1 dun atol, ten un modo moi diferente de formaci\u00f3n. Mentres non hai ning\u00fan atol directamente sobre o Ecuador, o atol m\u00e1is pr\u00f3ximo ao Ecuador \u00e9 Aranuka, en Kiribati, co seu extremo sur a soamente de 12 km do Ecuador.\nEn termos de \u00e1rea total (a lagoa m\u00e1is o arrecife), os atois m\u00e1is grandes son alg\u00fans nas Maldivas, como o Atol Huvadhu, cunha \u00e1rea de 2.670 km\u00b2; a \u00e1rea de Thiladhunmathi e Miladhunmadulu (dous nomes, pero unha \u00fanica estrutura de atol) \u00e9 a\u00ednda m\u00e1is grande, con 3.680\u00a0km\u00b2. Outro atol destacable \u00e9 o arrecife Lihou, no Mar do Coral, cunha lagoa de 2.500\u00a0km\u00b2, 'e o L' formou o atol Ontong Java. Con todo, a estrutura de atol m\u00e1is grande do mundo \u00e9 o Gran Banco de Chagos, no Oc\u00e9ano \u00cdndico, un atol na s\u00faa maior parte mergullado, a parte das Illas Chagos, cunha \u00e1rea de aproximadamente 13.000\u00a0km\u00b2. Kwajalein, nas Illas Marshall, que \u00e1s veces \u00e9 catalogado como o atol m\u00e1is grande do mundo (o m\u00e1is grande no Oc\u00e9ano Pac\u00edfico), mide s\u00f3 846\u00a0km\u00b2. Atois grandes tam\u00e9n se atopan no arquip\u00e9lago Tuamotu, o m\u00e1is grande \u00e9 Rangiroa, cunha lagoa de 1.018\u00a0km\u00b2.\nNa maior\u00eda dos casos, a porci\u00f3n de terra dun atol \u00e9 moi pequena en comparaci\u00f3n coa \u00e1rea total. O atol coa superficie emerxida m\u00e1is grande do mundo \u00e9 Kiritimati (321.37\u00a0km\u00b2 de terra; segundo outras fontes 575\u00a0km\u00b2), 160\u00a0km\u00b2 de lagoa principal, 168\u00a0km\u00b2 doutras lagoas (segundo outras fontes 319\u00a0km\u00b2 de tama\u00f1o da lagoa total).\nGaler\u00eda de imaxes de arrecifes en Ocean\u00eda.\n(Os atois Cosmoledo e Astove forman parte do grupo Aldabra das illas Seychelles)."}
{"id": "57799", "revid": "736", "url": "https://gl.wikipedia.org/wiki?curid=57799", "title": "Atois", "text": ""}
{"id": "57800", "revid": "98629", "url": "https://gl.wikipedia.org/wiki?curid=57800", "title": "Pedro Fern\u00e1ndez de Castro y Andrade", "text": "Pedro Fern\u00e1ndez de Castro, Andrade e Portugal, nado en Monforte de Lemos en 1560 e finado en Madrid en 1622, foi o VII conde de Lemos, IV Marqu\u00e9s de Sarria, V Conde de Villalba, III de Andrade e Grande de Espa\u00f1a de primeira clase.\nTraxectoria.\nDescrici\u00f3n e cargos.\nCo\u00f1ecido habitualmente como \"O Gran Conde de Lemos\", este famoso estadista e diplom\u00e1tico espa\u00f1ol foi Presidente do Consello de Indias, Vicerrei de N\u00e1poles, Presidente do Consello Supremo de Italia \"(segundo o conde de Gondomar, \"o cargo maior e m\u00e1is \u00fatil que daba o Rei en Europa\")\", comendador da Orde de Alc\u00e1ntara, embaixador extraordinario en Roma e Alguacil Maior do Reino de Galicia. Home de sa\u00fade fr\u00e1xil, refuxiouse en Monforte para recuperarse das s\u00faas crises; destacou polas s\u00faas calidades como estadista, como intelectual e mecenas e pola s\u00faa loita en favor dos dereitos do Reino de Galicia.\nPresidente do Consello de Indias.\nCon 27 anos, tomou posesi\u00f3n do seu cargo de Presidente do Consello de Indias, e Filipe III dir\u00eda del que \"Honrou o cargo e honrouse a si mesmo\". A esfera de acci\u00f3n deste organismo comprend\u00eda todos os \u00e1mbitos pol\u00edtico-administrativos dos territorios coloniais espa\u00f1ois. O Conde instaurou pol\u00edticas dirixidas \u00e1 mellora das xentes baixo a s\u00faa xurisdici\u00f3n, abrindo v\u00edas ao comercio e fomentando o progreso; elabora un \"Memorial\" solicitando do rei a liberdade dos indios, e fundamentando meticulosamente as raz\u00f3ns que lle levaban a elevar tal petici\u00f3n; a data 26 de maio de 1609, Filipe II promulga a real c\u00e9dula promovendo a medida solicitada. Con todo, a disposici\u00f3n promulgada non ti\u00f1a a precisi\u00f3n e alcance que o conde desexaba, e nunha carta escrita a un dos seus serventes, que deb\u00eda administrarlle rendas deixadas en Indias, dille, acerca dos indios, \"\"Adoitan padecer grandes vexaci\u00f3ns, as\u00ed por conta dos seus encomendeiros como tam\u00e9n no servizo dos obraxes. Por reverencia de Deus, que vosa merc\u00e9 mire moito por eses que me tocan e non se lles dea nada que ve\u00f1a menos di\u00f1eiro a Espa\u00f1a, a troco de que eles vivan sen agravio e con comodidade\".\nElaborou tam\u00e9n durante ese per\u00edodo, a \"Relaci\u00f3n de goberno de Quix\u00f3s e Matas\"\", unha extensa provisi\u00f3n da provincia de Quito, conservado na Biblioteca Nacional de Espa\u00f1a.\nVicerrei de N\u00e1poles.\nEn 1603 marchou para Roma, sendo acompa\u00f1ado polo seu t\u00edo terceiro Fernando de Andrade e Soutomaior, futuro arcebispo compostel\u00e1n. A estreita relaci\u00f3n que sempre tivo con este vilagarci\u00e1n traduciuse na continua procura da s\u00faa promoci\u00f3n e favorecemento.\nO 21 de agosto de 1608 foi nomeado Vicerrei de N\u00e1poles, \"cabaleiro moi cordo, a\u00ednda que mozo\", dir\u00eda do Cabrera. No mesmo ano estivo a piques de ser nomeado para o Vicerreinado de Nova Espa\u00f1a (\"actual M\u00e9xico\"); de a\u00ed os versos de Lope de Vega:\nNese per\u00edodo o seu secretario persoal foi Lupercio Leonardo de Argensola. Para o posto de axente en Roma do reino napolitano chamou en 1610 o seu parente Fernando de Andrade, quen hab\u00eda pouco menos dun ano abandonara a cidade pontificia para ser arcediago de Carri\u00f3n e c\u00f3engo da catedral de Palencia.\nAs s\u00faas primeiras disposici\u00f3ns no cargo encami\u00f1\u00e1ronse \u00e1 seguridade dos habitantes de N\u00e1poles e loitar contra os bandoleiros que campaban por todas as partes, amedrentando \u00e1 poboaci\u00f3n; seguidamente, lexislou para regular a actividade dos prestamistas e eliminar a usura, para a continuaci\u00f3n alixeirar a administraci\u00f3n eliminando cargos superfluos. Loitou por eliminar as enormes desigualdades sociais existentes, cunha pol\u00edtica encami\u00f1ada a mellorar aos m\u00e1is necesitados, e puxo en orde o caos cronol\u00f3xico, xa que coexist\u00edan en N\u00e1poles catro calendarios vixentes.\nNoutra orde de cousas, levantou a Universidade, o edificio de Escolas P\u00fablicas, constru\u00edu o Colexio de Xesu\u00edtas, e creou a famosa Academia Literaria \"\"Degli Oziosi\", (\"Dos ociosos\"), dot\u00e1ndoa dunha vast\u00edsima Biblioteca.\nPresidente do Consello Supremo de Italia.\nA \u00e9poca como presidente do Consello de Italia, estivo guiada polo mesmo esp\u00edrito de tecn\u00f3crata e bo administrador \u00e1 vez que fil\u00e1ntropo, pero estivo \u00e1 vez marcada polas intrigas palacianas que se urd\u00edan en torno ao conde, e que ti\u00f1an como protagonista ao seu cu\u00f1ado, o Duque de Uceda, que conspiraba contra o seu pai, o Duque de Lerma, e contra o seu gran protexido, o Conde de Lemos, de tal xeito que consegu\u00eda que as continuas reivindicaci\u00f3ns do Conde, solicitando o voto en cortes para Galicia, caesen en saco roto, o cal provocaba a frustraci\u00f3n deste \u00faltimo, que acaba renunciando e reclu\u00edndose no seu palacio de Monforte de Lemos, reclusi\u00f3n que m\u00e1is tarde, volveuse forzosa, ao perder o favor real, ca\u00eddo en desgraza xa o Duque de Lerma.\nRelaci\u00f3n co S\u00e9culo de Ouro e mecenado.\nCorr\u00eda 1598, cando o conde buscaba dunha persoa de val\u00eda que lle axudase nos seus asuntos persoais; deu con Lope de Vega, quen pasou ao seu servizo. As\u00ed, un dos escritores de m\u00e1is relevancia do S\u00e9culo de Ouro converter\u00edase no secretario persoal do Conde.\"Eu, que tantas veces aos seus p\u00e9s, cal can fiel, durm\u00edn\"\", dir\u00eda Lope nunha soada ep\u00edstola.\nFoi un importante mecenas de grandes escritores da s\u00faa \u00e9poca, como Luis de G\u00f3ngora (en cuxa obra podemos atopar m\u00faltiples sonetos e poemas dedicados ao conde ou \u00e1 s\u00faa cidade de Monforte) ou Miguel de Cervantes, quen lle dedicou a s\u00faa obra \"Os traballos de Persiles e Segismunda\", a segunda parte do Quixote, as \"Novelas exemplares\", e as \"Comedias e entremeses\", ademais dos irm\u00e1ns Argensola, e de Quevedo, quen o definiu como \"\"Honra da nosa Idade\";\" \nSon m\u00faltiples as cartas, poemas, dedicatorias e outros testemu\u00f1os que nos revelan o grao de aprecio da elite intelectual polo conde, e a trav\u00e9s delas co\u00f1ecemos que unha forte e sincera amizade, que transcend\u00eda a pura relaci\u00f3n mecenas-artista, un\u00edalle a, entre outros, Cervantes ou a Lope de Vega.\nAs\u00ed, o \u00faltimo escrito de Miguel de Cervantes, considerado unha das p\u00e1xinas m\u00e1is belas da Literatura Espa\u00f1ola, e asinado catro d\u00edas antes de morrer, foi unha ep\u00edstola ao conde, nos seguintes termos: (\"como recollidos literalmente da transcrici\u00f3n do Marqu\u00e9s de Rafal, xa que existen varias versi\u00f3ns con pequenas diverxencias\")\nTam\u00e9n o economista napolitano Antonio Serra dedicoulle a s\u00faa obra \"Breve trattato delle cause che possono far abbondare li regni d'ouro e d'argento dove non sono miniere\" (\"Breve tratado das causas que poden facer abundar o ouro e a prata nos reinos que non te\u00f1en minas\", 1613), escrita en prisi\u00f3n (que compart\u00eda co fil\u00f3sofo Tommaso Campanella, por unha conxura para independizar Calabria). O N\u00e1poles desa \u00e9poca foi un centro cultural de primeira orde, que contaba coa presenza de artistas do talle de Caravaggio e Jos\u00e9 de Ribeira.\nObra literaria e loita polos dereitos do reino de Galicia.\nO interese do VII Conde de Lemos pola literatura, unha constante na saga dos Condes de Lemos, e moi probablemente, inspirado polo seu t\u00edo, o Cardeal Rodrigo de Castro Osorio, levoulle a escribir numerosas cartas de gran valor; m\u00e1is de duascentas cons\u00e9rvanse no Arquivo Hist\u00f3rico Nacional, t\u00e9ndose perdido a maior parte da s\u00faa abondosa, e co\u00f1ecida por outras fontes, correspondencia cos escritores do S\u00e9culo de Ouro. Cons\u00e9rvanse as\u00ed mesmo poemas: unhas d\u00e9cimas, gardadas na Biblioteca Nacional de Espa\u00f1a, c\u00f3dice 86, unhas redondillas, un soneto, unha glosa sobre unha d\u00e9cima do pr\u00edncipe Filipe, un Romance, e co\u00f1\u00e9ceselle a autor\u00eda de varias comedias e obras de teatro, hoxe perdidas; s\u00e1bese con certeza da existencia dunha, titulada \"\"A casa confusa\", outra \"Expulsi\u00f3n dos Mouriscos\"\", e unha terceira que se co\u00f1ece por unha cr\u00f3nica an\u00f3nima conservada na Real Academia da Historia, e da cal ign\u00f3rase o t\u00edtulo.\n\u00c9 de lamentar o devastador incendio que sufriu o Palacio dos condes, en Monforte de Lemos, no que se perdeu o groso da biblioteca e fondo documental, ademais dunha incalculable colecci\u00f3n de obras de arte; en devandito Palacio o Conde reuniu unha Academia literaria, da que participaron poetas como Juan de Moncayo.\nPero as obras m\u00e1is celebradas do conde son de corte pol\u00edtico-fant\u00e1stico e na defensa da representatividade e dereitos do vello Reino de Galicia; \"Historia do deputado galego coas demais provincias de Espa\u00f1a\", e especialmente \"O bufo galego facendo cortes coas demais aves de Espa\u00f1a\", que, con estaren escritas en castel\u00e1n, coma o resto da s\u00faa obra, son unha apelaci\u00f3n na defensa de Galicia no concerto do resto de reinos da coroa espa\u00f1ola, e da continua reivindicaci\u00f3n do reino Galego de ter voto en cortes. \"O bufo galego\", cuxo orixinal se conserva na Biblioteca Nacional de Espa\u00f1a, tr\u00e1tase dunha s\u00e1tira pol\u00edtica de tipo fant\u00e1stico, como non existe outra da s\u00faa clase nesa \u00e9poca. Nela repres\u00e9ntase o Bufo galego parlamentando nun clareiro do bosque con outras aves ib\u00e9ricas, que representan de maneira sat\u00edrica os distintos reinos e provincias de Espa\u00f1a. O VII Conde de Lemos loitou denodada e insistentemente para que Galicia tivese voto de seu en cortes e non estivese representada como ata ent\u00f3n por Zamora, situaci\u00f3n que se consideraba humillante para o vello reino. En 1520 unha comisi\u00f3n da nobreza pediu a Carlos I, unha vez m\u00e1is, ese dereito, aducindo que \"Galicia estaba suxeita a Zamora, con desdouro e descr\u00e9dito da s\u00faa grandeza\". Tal representaci\u00f3n, que Galicia sempre desautorizou, crese que foi obtida a cambio de di\u00f1eiro, e nunha das ocasi\u00f3ns ofrec\u00e9uselle ao Reino de Galicia recuperar o seu voto en troques dunha cantidade que non foi posible reunir. As\u00ed non pasaba ano sen que o conde remitise os seus escritos e protestas con esta demanda, lament\u00e1ndose de que caesen en saco roto. Manuel Murgu\u00eda di del: \nEn 1602, o concello de Santiago de Compostela env\u00edalle unha representaci\u00f3n para \"ofrecerlle todo agradecemento que esta cidade poida facer\", e en 1610, en acta do mesmo municipio, \u00e9 reco\u00f1ecido como \"a persoa a cuxo cargo est\u00e1 este negocio do voto\". Constan as\u00ed mesmo nos arquivos municipais as solicitudes para \"que se faga merc\u00e9 de apertar no negocio do voto\" \nFinalmente, a s\u00faa reivindicaci\u00f3n ser\u00eda acollida o 13 de outubro de 1623 (un ano despois de morrer), por real carta de Filipe IV, supeditada a que o Reino de Galicia dese cen mil ducados, que se \"aplicar\u00edan \u00e1 construci\u00f3n de seis nav\u00edos precisamente necesarios naquela costa\"\".\" Na acta de sesi\u00f3ns da Xunta do Reino de Galicia recolleuse unha menci\u00f3n ao labor de D. Pedro, sen quen probablemente non fose posible alcanzar o vello so\u00f1o galego.\nEsta loita conduciu \u00e1 frustraci\u00f3n do conde, que en vida viu as s\u00faas esperanzas de ga\u00f1ar o voto en cortes para Galicia fracasadas en intrigas e conspiraci\u00f3ns palacianas do Conde-duque de Olivares e o Duque de Uceda. Logo dunha entrevista co rei, que recollen Vesteiro Torres e o resto de historiadores que se ocuparon do tema, o conde exp\u00faxolle as s\u00faas queixas e a desatenci\u00f3n das s\u00faas reivindicaci\u00f3ns, tras o cal aduciu: \"como non sei vivir na corte, pido a S\u00faa Maxestade licenza para me retirar \u00e1 mi\u00f1a casa de Galicia. E se ofend\u00edn \u00e1 S\u00faa Maxestade, presente est\u00e1 a mi\u00f1a cabeza\"; ao que o rei repuxo \"Conde, se queredes retirarvos, podedes facelo cando quixerdes\". O Conde bicou as mans do rei e retirouse a Monforte para se entregar aos seus libros e faladoiros, non exento de amargura, a\u00ednda que o seu aut\u00e9ntico sentir figura en cartas remitidas a Bartolom\u00e9 Leonardo de Argensola. Nelas afirma: \"Se non podes o que queres, querer\u00e1s o que podes\"; \"Lindos intres paso cos libros e con encomendarme a Deus. Todo \u00e9 risa\" e \"Creme, as\u00ed vivirei contento\". Durante o seu retiro en Monforte mantense apartado da vida cortes\u00e1 e diplom\u00e1tica e, tras perder o favor real, ded\u00edcase ao progreso do estado de vida das xentes de Lemos, centr\u00e1ndose en mellorar os oficios existentes: ferreiros, zapateiros, panadeiros ou oleiros. Introduce a industria da seda en Monforte e visita o resto das vilas da s\u00faa xurisdici\u00f3n, como Vilalba. Tam\u00e9n se entrega \u00e1 actividade literaria ata 1622, cando recibe noticia da agravaci\u00f3n do estado de sa\u00fade da s\u00faa nai, que moraba en Madrid.\nA morte do \"Gran Conde de Lemos\".\nA morte do Conde tivo lugar en Madrid, a onde acode a visitar \u00e1 s\u00faa nai, gravemente enferma. Pero mentres a s\u00faa nai experimenta mellor\u00eda, a d\u00e9bil sa\u00fade de Don Pedro deteri\u00f3rase, ata o punto de que o 18 de setembro recibe a extrema unci\u00f3n no seu pazo da praza de Santiago.\n\u00c1s sete da ma\u00f1\u00e1 do m\u00e9rcores 19 de outubro de 1622, falece no seu pazo madrile\u00f1o o \"Gran Conde de Lemos\"\".\" A s\u00faa s\u00fapeta morte deu que falar; apuntouse ao envelenamento por parte dos seus rivais e dos que alentaban as conspiraci\u00f3ns contra a s\u00faa persoa, hip\u00f3tese suscitada entre outras cousas por unha carta de Lope de Vega, na cal, lament\u00e1ndose da morte do de Castro, di: \"Moito hai que falar, e que non \u00e9 para papel\".\nAo d\u00eda seguinte o seu cadaleito sae cara ao Mosteiro das Descalzas Reais, portado por cabaleiros da Orde de Alc\u00e1ntara, da cal era comendador, entre unha multitude que se achegara para despedilo. Leva o h\u00e1bito branco da orde, e a s\u00faa espada, actualmente conservada na Real Armar\u00eda do Palacio Real de Madrid.\nSete anos despois os restos do Conde trasl\u00e1danse ao relicario do Convento de Santa Clara (co\u00f1ecido como \"das Clarisas\") de Monforte de Lemos, situado daquela na r\u00faa Falagueira, no cal ingresar\u00eda como monxa a s\u00faa esposa, Catalina de la Cerda y Sandoval, en 1633, co nome de \"Sor Catalina da Concepci\u00f3n\", tras pasar os anos seguintes ao falecemento do conde levando unha vida cada vez m\u00e1is similar \u00e1 das relixiosas do convento.\nOs seus restos, canda os doutros familiares, ser\u00edan posteriormente trasladados ao novo convento de Santa Clara, \u00e1 beira do r\u00edo Cabe, fundado pola propia Dona Catalina. O 27 de agosto de 1646 as r\u00faas de Monforte engalan\u00e1ronse de estandartes de caros tecidos e ricos tapices, para saudar unha longa comitiva, encabezada polos f\u00e9retros de once monxas, portados por relixiosos da cidade, e seguidos polos ata\u00fades da esposa do que foi oitavo Conde de Lemos, Dona Lucrecia Legnano de Gatinara, o da sexta condesa de Lemos, Catalina de Z\u00fa\u00f1iga, e en \u00faltimo lugar, o f\u00e9retro do \"Gran Conde de Lemos\", Pedro Fern\u00e1ndez de Castro e Andrade, portado por seis grandes do reino.\nEn 1648 falece\u00eda dona Catalina, que ser\u00eda enterrada xunto ao seu marido D. Pedro, baixo o seguinte epitafio gravado en l\u00e1minas de bronce:\nActualmente ign\u00f3rase o paradoiro dos restos do Gran Conde de Lemos e a s\u00faa esposa Catalina. S\u00e1bese que foron ocultados nalg\u00fan lugar do Convento de Santa Clara, en Monforte, para protexelos das pillaxes, saqueos e desfeitas en igrexas e conventos durante a invasi\u00f3n francesa. Os detalles do seu enterramento, e moitas outras valios\u00edsimas informaci\u00f3ns, co\u00f1ec\u00e9molas grazas \u00e1 biograf\u00eda de Dona Catalina, escrita por unha monxa do convento de Santa Clara."}
{"id": "57801", "revid": "98629", "url": "https://gl.wikipedia.org/wiki?curid=57801", "title": "Condado de Lemos", "text": "Conde de Lemos \u00e9 un t\u00edtulo nobiliario galego, ligado \u00e1 cidade galega de Monforte de Lemos. Nun principio, o condado de Lemos \u00eda ligado ao de Trast\u00e1mara e Sarria, e ti\u00f1a car\u00e1cter non hereditario. O Condado de Lemos como t\u00edtulo aut\u00f3nomo, hereditario e perpetuo comezou con Pedro \u00c1lvarez Osorio.\nTradicionalmente estivo ligado \u00e1 familia Castro, segundo Manuel Murgu\u00eda, unha estirpe \"case real\" e segundo Hermida Balado, a \u00fanica li\u00f1axe galega que puido dar lugar a unha saga real. Unha das teor\u00edas que sit\u00faan a orixe da saga dos Castro, remite aos Castro de Castroxeriz como descendentes do rei de Galicia, Garc\u00eda de Galicia, morto prisioneiro no castelo de Luna en 1090; Garc\u00eda de Galicia tivo por fillo a Fern\u00e1n Ruiz de Castro que casou con Mar\u00eda \u00c1lvarez e tiveron por fillo a Rodrigo Fern\u00e1ndez de Castro, \"O Calvo\". O escudo da rama galega dos Castro eran seis besantes de azur en campo de prata, os cales ao longo da evoluci\u00f3n do familia f\u00f3ronse complementando con outros, como os lobos esfolados da familia Osorio.\n\"O t\u00edtulo de Lemos tivo un lustre e unha consideraci\u00f3n que ningunha outra Casa da grandeza excedeu e que s\u00f3 as maiores igualaron\". (F. Fdz. De Bethencourt).\n\"eu non son dos que, o Rei, Se\u00f1or, trata como Grandes, sen\u00f3n que son Grande e tan antigo como non hai en Castela\" (I Conde De Lemos)\n\" A vosa maxestade \u00e9 dono de mandar cubrir na s\u00faa real presenza a quen lle parecer, pero a grandeza dos Condes de Lemos fix\u00e9rona Deus e o tempo\" (XI Conde de Lemos a Filipe V)\nOs persoeiros m\u00e1is relevante da saga son Pedro Fern\u00e1ndez de Castro y Andrade, VII Conde de Lemos, e Fern\u00e1n Ruiz de Castro, alcumado \"Toda a lealdade de Espa\u00f1a\"."}
{"id": "57802", "revid": "2216", "url": "https://gl.wikipedia.org/wiki?curid=57802", "title": "Conde de Lemos", "text": ""}
{"id": "57804", "revid": "2216", "url": "https://gl.wikipedia.org/wiki?curid=57804", "title": "Gran Conde de Lemos", "text": ""}
{"id": "57805", "revid": "2216", "url": "https://gl.wikipedia.org/wiki?curid=57805", "title": "VII Conde de Lemos", "text": ""}
{"id": "57806", "revid": "88628", "url": "https://gl.wikipedia.org/wiki?curid=57806", "title": "Familia Castro", "text": "A familia Castro \u00e9 unha li\u00f1axe sobre cuxa orixe pesan varias teor\u00edas, unha das cales situar\u00eda \u00e1 rama galega dos Castro como descendentes do rei Garc\u00eda de Galicia (1042-1090). Por\u00e9n, o primeiro rexistro documental dos Castro dase na vila de Castrogeriz (provincia de Burgos), momento no que a familia inicia a s\u00faa ascensi\u00f3n.\nEn tempos de Gutierre Fern\u00e1ndez (s\u00e9culo XII), os Castro rivalizaban con outra gran li\u00f1axe castel\u00e1, os Lara, pretendendo a tutela de Afonso VIII (1155-1214).\nA falta de herdeiros da rama establecida en Castela motivou que o peso da li\u00f1a dos Castro retornase \u00e1s familias presentes en Galicia. Esta rama converteuse na estirpe m\u00e1is poderosa da nobreza de galega e unha das m\u00e1is poderosas da pen\u00ednsula. Tradicionalmente ligada ao Condado de Lemos, os seus m\u00e1is ilustres representantes foron Fern\u00e1n Ruiz de Castro, III Conde de Lemos con car\u00e1cter non hereditario; Pedro Fern\u00e1ndez de Castro e Andrade, VII Conde de Lemos, \"\"O gran Conde de Lemos\", \"Honra da nosa idade\"\"; e o seu t\u00edo o cardeal Rodrigo de Castro Osorio. A rama entrou en decadencia por mor da falta de descendentes, pasando o Condado de Lemos a engrosar os t\u00edtulos da Casa de Alba. O escudo da rama Galega dos Castro eran seis roeis de azur en campo de prata, os cales ao longo da evoluci\u00f3n do familia se foron complementando con outros, como os lobos pasantes da familia Osorio. A rama portuguesa, con todo, usou unha variante que inclu\u00eda doce roeis."}
{"id": "57807", "revid": "2216", "url": "https://gl.wikipedia.org/wiki?curid=57807", "title": "Pedro Fern\u00e1ndez de Castro e Andrade", "text": ""}
{"id": "57810", "revid": "2216", "url": "https://gl.wikipedia.org/wiki?curid=57810", "title": "De Castro", "text": ""}
{"id": "57811", "revid": "2216", "url": "https://gl.wikipedia.org/wiki?curid=57811", "title": "Os Castro", "text": ""}
{"id": "57813", "revid": "98629", "url": "https://gl.wikipedia.org/wiki?curid=57813", "title": "205", "text": ""}
{"id": "57814", "revid": "56817", "url": "https://gl.wikipedia.org/wiki?curid=57814", "title": "206", "text": ""}
{"id": "57816", "revid": "98629", "url": "https://gl.wikipedia.org/wiki?curid=57816", "title": "Isabel I de Rusia", "text": "Sabela ou Isabel I de Rusia (en ruso Yelizaveta Petrovna ou \u0415\u043b\u0438\u0437\u0430\u0432\u0435\u0301\u0442\u0430 (\u0415\u043b\u0438\u0441\u0430\u0432\u0435\u0301\u0442) \u041f\u0435\u0442\u0440\u043e\u0301\u0432\u043d\u0430), nada en Kolomenskoe o 18 de decembro de 1709 e finada en San Petersburgo en 1762, era filla de Pedro I de Rusia. Durante o seu reinado foi co\u00f1ecida como \"A Clemente\".\nTraxectoria.\nCando morreu Pedro o Grande sen descendencia masculina, a opini\u00f3n sobre quen deb\u00eda de subir ao trono quedou dividida. Sabela fora relegada ao trono cando primeiro subiu a s\u00faa nai 1725, e despois seu sobri\u00f1o Pedro II de Rusia (1727. Ao morrer Pedro II, en xaneiro de 1730, a opini\u00f3n volveu a dividirse entre os partidarios das fillas de Pedro e os que apoiaban a Pedro III, quen a\u00ednda era un neno. Finalmente subiu ao trono Ana Ivanovna, filla segunda do Tsar Iv\u00e1n V de Rusia, quen ademais era a que menos probabilidades ti\u00f1a de subir ao trono.\nAscendeu ao trono en 1741, tras derrocar ao Tsar Iv\u00e1n VI, ao que fixo encerrar na fortaleza de Schl\u00fcsselburg. \nAs\u00ed iniciouse unha revoluci\u00f3n entre os partidarios de Sabela e Iv\u00e1n. Todo rematou cando un dos seus propios aliados e amante (Lestocq) a quixo encerrar nun convento; pero Sabela, durante unha velada o 25 de novembro de 1741, mandou chamar a alg\u00fans dos seus seguidores suplic\u00e1ndolles que a salvaran.\nChorou, e f\u00edxolles bicar a cruz, o cal equival\u00eda a un xuramento. Ela d\u00edxolles que era a s\u00faa nai, a nai do pobo ruso. Eles cederon, fac\u00e9ndolle caso, velando e gardando por ela.\nPol\u00edtica.\nFoi a \u00faltima descendente por li\u00f1a masculina da Dinast\u00eda Romanov que ocupou o trono ruso. Contraeu matrimonio, morgan\u00e1tico, con Alexis Razumivski, ao que o emperador Carlos VI fixo conde do Sacro Imperio.\nMuller de car\u00e1cter autoritario, exc\u00e9ntrica e luxuriosa, tivo por\u00e9n alg\u00fans acertos como gobernante, entre eles a abolici\u00f3n da pena de morte, a supresi\u00f3n dos aranceis internos, a reorganizaci\u00f3n do comercio exterior e as iniciativas culturais e art\u00edsticas, como foron a apertura da Universidade de Moscova e da Academia de Belas Artes de San Petersburgo. Mellorou as relaci\u00f3ns con Inglaterra e Austria, e ga\u00f1oulle a Suecia a parte sur de Finlandia.\nEra moi supersticiosa, fixo demorar a declaraci\u00f3n de guerra a Frederico II de Prusia porque unha mosca se pousou no papel orixinando unha mancha de tinta.\nPor outro lado, anulou toda a obra de seu pai, outorgou m\u00e1is privilexios \u00e1 nobreza, empobrecendo aos campesi\u00f1os. Participou na Guerra dos Sete Anos contra Frederico II de Prusia.\nDeixou como sucesor ao seu sobri\u00f1o Pedro III, fillo da s\u00faa irm\u00e1 m\u00e1is vella e de Carlos Frederico de Holstein-Gottorp, duque de Hosltein-Gottorp, quen naceu en Alema\u00f1a pero foi adoptado por Sabela en 1741."}
{"id": "57819", "revid": "98629", "url": "https://gl.wikipedia.org/wiki?curid=57819", "title": "Certame de Teatro do Mi\u00f1o", "text": "Tanto a representaci\u00f3n de \"O Incerto Se\u00f1or Don Hamlet, Pr\u00edncipe de Dinamarca\" (1958) como as obras dram\u00e1ticas xurdidas pinga a pinga na d\u00e9cada de 1950, valeron de antecedentes para a creaci\u00f3n do Certame de Teatro do Mi\u00f1o, celebrado en Lugo no ano 1960. A el concorreron un n\u00famero significativo de obras, entre as cales o xurado seleccionou as seguintes:\nPrecisamente un dos membros do xurado, Ricardo Carvalho Calero, narra en 1982 o proceso de selecci\u00f3n das obras nun artigo de prensa (o cal foi inclu\u00eddo en Ricardo Carvalho Calero (2000): \"Escritos sobre Teatro\", A Coru\u00f1a: Biblioteca-Arquivo \u201cFrancisco Pillado Mayor\u201d da Universidade da Coru\u00f1a). En dito artigo, Carvalho sinala un trazo cum\u00fan a todas as obras escollidas: trat\u00e1base dun teatro evasivo e elitista, acorde co Teatro de C\u00e1mara.\nTam\u00e9n clasificou Ricardo Carvalho Calero nese mesmo traballo as obras arriba refenciadas, as cales se poder\u00edan dividir en tres grupos:\nO Certame do Mi\u00f1o contou cunha \u00fanica edici\u00f3n, mais a s\u00faa importancia \u00e9 incuesti\u00f3nabel. Sendo un produto da recuperaci\u00f3n cultural (agromada en Galiza na d\u00e9cada de 1960), valeu para que aparecesen novos autores, e achou continuidade nos Premios de Teatro Castelao (1963-1965)."}
{"id": "57824", "revid": "7594", "url": "https://gl.wikipedia.org/wiki?curid=57824", "title": "Pedro Antonio Fern\u00e1ndez de Castro", "text": "Pedro Antonio Fern\u00e1ndez de Castro, nado en Madrid en 1632 e finado en Lima en 1672, foi o X Conde de Lemos, administrador e pol\u00edtico espa\u00f1ol vencellado a Galiza.\nTraxectoria.\nPedro Antonio Fern\u00e1ndez de Castro Andrade e Portugal, d\u00e9cimo Conde de Lemos, marqu\u00e9s de Sarria, duque de Taurisano e Vicerrei do Per\u00fa de 1667 a 1672. Nado en Madrid en 1632, foi educado para a guerra, sendo favorito da corte cando o rei Carlos II nom\u00e9ao vicerrei do Per\u00fa en 1666.\nO 9 de novembro de 1667, chega ao porto do Callao e fai a s\u00faa entrada a Lima tomando posesi\u00f3n do seu cargo, o 21 de novembro como novo Vicerrei do Per\u00fa.\nFoi famoso nese per\u00edodo ao ser xusticeiro e inflexible, preocupouse pola pureza de pr\u00e1cticas relixiosas. Deu impulso \u00e1 construci\u00f3n de edificaci\u00f3ns en Lima, e Fundou algunhas instituci\u00f3ns p\u00fablicas en Lima, como unha hospital para indios convalecentes e un hospicio para mulleres arrepentidas.\nEn Lima.\nA principios dos 1670s as noticias que chegaron a Lima sobre o famoso corsario ingl\u00e9s Henry Morgan, quen tomara Chagres, capturado e saqueado a cidade de Panam\u00e1 motivaron a que o Vicerrei Fern\u00e1ndez de Castro enviase unha expedici\u00f3n de 18 barcos e case 3 000 soldados, pero o seu arrivo a Panam\u00e1 foi demasiado tarde; Morgan xa abandonara a cidade.\nA s\u00faa fe cat\u00f3lica.\nFern\u00e1ndez de Castro foi un cat\u00f3lico moi devoto e un forte apoio dos Xesu\u00edtas. Axudou non s\u00f3 economicamente, sen\u00f3n que labor\u00f3 durante a construci\u00f3n da Igrexa dos Desamparados, cerca \u00e1 ponte no r\u00edo R\u00edmac, en Lima. Frecuentemente fac\u00eda de axudante ou sacrist\u00e1n na misa do Pai Francisco del Castillo.\nO Conde e a Condesa tam\u00e9n foron importantes auspiciares da canonizaci\u00f3n de Santa Rosa de Lima, tanto na Corte en Espa\u00f1a e no Vaticano. O 12 de febreiro de 1668 Rosa foi beatificada, cunha celebraci\u00f3n oficial que levou a cabo o 15 de abril dese ano, na Bas\u00edlica de San Pedro, a comunicaci\u00f3n oficial chegou a Lima o 18 de xaneiro de 1669. O Conde e a Condesa enviaron unha escultura de Santa Rosa ao Vaticano (Melchor Caffa foi o escultor). Con ocasi\u00f3n da s\u00faa beatificaci\u00f3n, o seu f\u00e9retro de madeira foi substitu\u00eddo por un de prata, custeado pola Condesa. Por requirimento da rexente espa\u00f1ola Mariana de Austria, o 11 de agosto de 1670 Rose foi nomeada Patroa das posesi\u00f3ns espa\u00f1olas en Am\u00e9rica e Filipinas. Foi canonizada o 12 de abril de 1671 polo Papa Clemente X. Rosa foi a primeira nacida en Am\u00e9rica en ser consagrada como santa cat\u00f3lica.\nDurante o seu goberno produciuse un feito prodixioso ao intentar borrar a imaxe do Se\u00f1or dos Milagres, polo cal mandou edificar unha ermida. O 14 de setembro de 1671 oficiouse a primeira misa ante as altas autoridades eclesi\u00e1sticas e civ\u00eds, data que coincide co d\u00eda da Exaltaci\u00f3n da Cruz, comez\u00e1ndose a difundir o culto e a chegar de diferentes lugares numerosos fieis, comez\u00e1ndoo a chamar ao crucificado Santo Cristo dos Milagres, ou de As Marabillas\nFaleceu en Lima, o 6 de decembro de 1672. O seu corpo foi sepultado na Igrexa de San Pedro de Lima (ent\u00f3n chamada Igrexa de San Pablo, antes da expulsi\u00f3n dos xesu\u00edtas) sendo o seu coraz\u00f3n depositado aos p\u00e9s da nosa Se\u00f1ora dos Desamparados, na Igrexa que axudou a constru\u00edr. (Cando a antiga Igrexa da nosa Se\u00f1ora dos Desamparados, detr\u00e1s de Palacio de Goberno, f\u00f3ra demolida en 1938 o coraz\u00f3n do Conde de Lemos foi levado \u00e1 Igrexa de San Pedro e posto nun nicho entre os altares de San Francisco de Borja e San Lu\u00eds Gonzaga.)"}
{"id": "57825", "revid": "2023", "url": "https://gl.wikipedia.org/wiki?curid=57825", "title": "Sacro Imperio Romano-Xerm\u00e1nico", "text": ""}
{"id": "57827", "revid": "1131", "url": "https://gl.wikipedia.org/wiki?curid=57827", "title": "Ginger ale", "text": "O Ginger Ale \u00e9 unha bebida refrescante, suave, de orixe inglesa fabricada con xenxibre, lim\u00f3n, auga e azucre. No s\u00e9culo XIX, popularizouse nos pubs ingleses, bater as bebidas con xenxibre.\nNa s\u00faa versi\u00f3n comercial v\u00e9ndese con auga carbonada (auga t\u00f3nica), sendo as marcas m\u00e1is famosas Canada Dry\u00ae, Schweppes\u00ae, Seagram's\u00ae e Vernors\u00ae. P\u00f3dese tomar soa ou mesturada con alg\u00fan licor."}
{"id": "57829", "revid": "98629", "url": "https://gl.wikipedia.org/wiki?curid=57829", "title": "Rizoma", "text": " \n \nEn biolox\u00eda, un rizoma \u00e9 un talo subterr\u00e1neo con varias xemas que medra de xeito horizontal emitindo ra\u00edces e brotes herb\u00e1ceos dos seus n\u00f3s. Os rizomas medran indefinidamente, no curso dos anos morren as partes m\u00e1is vellas mais cada ano producen novos brotes, podendo dese modo cubrir grandes \u00e1reas de terreo. As s\u00faas ramas engrosadas adoitan presentar entren\u00f3s curtos, te\u00f1en cat\u00e1filos incoloros e membran\u00e1ceos, ra\u00edces adventicias e xemas.\nSegundo o seu crecemento e ramificaci\u00f3n, os rizomas poden clasificarse en \"simp\u00f3dicas\" ou \"monop\u00f3dicas\". Os rizomas simpodiales son aqueles nos que cada porci\u00f3n corresponde ao desenvolvemento de xemas axilares sucesivas. A xema terminal de cada porci\u00f3n produce o brote. Exemplos deste tipo de rizoma son \"Sanseviera thyrsiflora\" e \"Paspalum nicorae\".\nNos rizomas monopodiales, en cambio, a xema terminal contin\u00faa o crecemento indefinido do rizoma, mentres as xemas axilares orixinan os brotes. Este tipo de rizomas \u00e9 caracter\u00edstico de moitas especies invasoras ou malezas, tales como \"Sorghum halepense\".\n\u00c9 un sistema de reproduci\u00f3n vexetativa com\u00fan a moitas plantas, como \"Achimenes, Canna, Zantedeschia,\" lirio e xenxibre (\"Zingiber officinale\"). Os rizomas p\u00f3dense dividir en anacos que conte\u00f1en unha xema polo menos cada un e plantar por separado. As plantas con rizomas son perennes, perden as s\u00faas partes a\u00e9reas en climas fr\u00edos conservando tan s\u00f3 o \u00f3rgano subterr\u00e1neo que almacena os nutrientes para a tempada seguinte."}
{"id": "57830", "revid": "9526", "url": "https://gl.wikipedia.org/wiki?curid=57830", "title": "Newport", "text": "Newport (en gal\u00e9s Casnewydd) \u00e9 unha cidade do condado de Monmouthshire, no sur de Gales, atravesada polo r\u00edo Usk.\nA cidade ten 140.000 habitantes, pero hai que lle engadir 10.000 estudantes universitarios."}
{"id": "57831", "revid": "98629", "url": "https://gl.wikipedia.org/wiki?curid=57831", "title": "Noz moscada", "text": "A noz moscada \u00e9 o froito dun x\u00e9nero de \u00e1rbores perennifolios da familia das \"Myristicaceae\", especialmente do x\u00e9nero Myristica, procedente das Illas das Especias (na actualidade as Illas Molucas en Indonesia).\nA noz \u00e9, en realidade, a semente da \u00e1rbore, de forma lixeiramente ovoide, entre 20\u201330\u00a0mm de longo e 15-18 de ancho. Esta semente est\u00e1 cuberta por unha especie de cortiza seca tramada de cor avermellada denominada \"macis\". Tam\u00e9n se comercializan outros produtos derivados destas \u00e1rbores, como os aceites esenciais extra\u00eddos das oleoresinas e a manteiga de noz.\nO froito comercializado m\u00e1is importante \u00e9 a noz moscada da mir\u00edstica, tam\u00e9n chamada \u00e1rbore da noz moscada, \"Myristica fragans\", ori\u00fanda das Illas Banda en Indonesia; tam\u00e9n se cultiva no Caribe, en especial en Granada. Outras especies son a noz moscada pap\u00faa \"Myristica argentea\", de Nova Guinea e a noz Bombai \"Myristica malabarica\", da India. Ambas se usan como suced\u00e1neos dos produtos de \"M. fragans\".\nUsos culinarios.\nTanto a noz como o macis te\u00f1en sabores similares, a\u00ednda que a noz ten un sabor algo m\u00e1is doce e fino. O macis util\u00edzase preferentemente en pratos coloridos debido \u00e1 cor alaranxada que d\u00e1, parecido ao azafr\u00e1n. O froito foi introducido en Europa polos \u00e1rabes no s\u00e9culo XI e xogou un papel importante na gastronom\u00eda dalg\u00fans pa\u00edses do leste ata chegado o s\u00e9culo XVIII, hoxe en d\u00eda p\u00f3dese atopar o seu uso xeneralizado s\u00f3 na coci\u00f1a holandesa. Na coci\u00f1a b\u00e1vara empr\u00e9gase abundantemente na produci\u00f3n das famosas Wei\u00dfwurst. p\u00f3dese dicir que se emprega a noz como o macis \u00fasanse en guisos de patacas e pratos de carnes, a\u00ednda que tam\u00e9n se utilizan para aderezar sopas, salsas e pratos \u00f3 forno. Na coci\u00f1a india empr\u00e9gase na condimentaci\u00f3n dalg\u00fans currys e case exclusivamente en doces.\nAs variedades xaponesas de po de curry incl\u00faen a noz moscada como ingrediente.\nAceites esenciais.\nO aceite esencial obtense da destilaci\u00f3n da noz mo\u00edda e \u00e9 amplamente utilizado na industria farmac\u00e9utica e perfumeira. O aceite \u00e9 incoloro ou lixeiramente amarelado e sabe e cheira a noz. Cont\u00e9n numerosos compo\u00f1entes de interese para a industria oleoqu\u00edmica e util\u00edzase como saborizante alimentario en produtos \u00f3 forno, xaropes (por exemplo, Coca Cola), bebidas, doces etc. Substit\u00fae \u00e1 noz mo\u00edda xa que non deixa part\u00edculas nos alimentos. No seu uso para as industrias cosm\u00e9ticas e farmac\u00e9uticas p\u00f3dese atopar no dent\u00edfrico e como principal compo\u00f1ente dalg\u00fans xaropes para a tose. No medicamento tradicional, a noz e o aceite utiliz\u00e1ronse para tratar enfermidades relacionadas cos sistemas nervioso e dixestivo. A Myristicina \u00e9, probablemente, o axente qu\u00edmico responsable dos efectos psicotr\u00f3picos do aceite de noz moscada.\nExternamente, o aceite util\u00edzase para tratar as dores reum\u00e1ticos e, do mesmo xeito que o aceite de cravo, p\u00f3dese aplicar como tratamento de urxencia para mitigar as dores de moas. En Francia util\u00edzase para molestias dixestivas, disolvendo unha pinga en mel.\nManteiga de noz moscada.\nEsta manteiga \u00e9 semi-s\u00f3lida e de cor marr\u00f3n avermellado, con sabor e cheiro a noz moscada. Aproximadamente o 75% (por peso) dela \u00e9 trimiristina, que pode converterse en \u00e1cido mir\u00edstico, un \u00e1cido graxo de carbono-14 que se pode utilizar como substituto da manteiga de cacao, p\u00f3dese mesturar con outras graxas como o aceite de semente de algod\u00f3n ou o aceite de palma e ten aplicaci\u00f3ns como lubricante industrial.\nHistoria.\nDise que os sacerdotes romanos poder\u00edan empregar a Noz moscada queim\u00e1ndoa como unha forma de incenso, a\u00ednda que esta teor\u00eda \u00e9 controvertida. S\u00e1bese que se utilizou como prezada e custosa especia durante a Idade Media. San Teodoro era famoso por permitir aos seus monxes esparexer noz moscada sobre o seu pudin de ch\u00edcharos. En tempos isabelinos esta especia era tan popular que se cr\u00eda pod\u00eda evitar a peste. Os \u00e1rabes negociaron con ela durante a Idade Media nos pr\u00f3speros mercados do Oc\u00e9ano \u00cdndico. A finais do s\u00e9culo XV, Portugal f\u00edxose cargo deste comercio, inclu\u00edda a noz moscada, debido ao Tratado de Tordesillas con Espa\u00f1a e a un tratado por separado co sult\u00e1n de Ternate. No s\u00e9culo XVII, este comercio foi acaparado polos holandeses.\nProduci\u00f3n mundial.\nA produci\u00f3n mundial de noz moscada est\u00edmase como media entre 10.000 e 12.000 toneladas por ano cunha demanda anual estimada de 9.000 toneladas. A produci\u00f3n de mac\u00eds est\u00edmase en 1.500 a 2.000 toneladas. Indonesia e Granada dominan a produci\u00f3n e exportan ambos os produtos cun mercado mundial que comparte o 75% e o 20% respectivamente. Outros produtores son: India, Malaisia, Pap\u00faa Nova Guinea, Sri Lanka e a illas do Caribe, como San Vicente. Os principais mercados importadores son a Comunidade europea, Estados Unidos, Xap\u00f3n e a India. Singapur e os Pa\u00edses Baixos son os principais re-exportadores.\nUn futuro uso da noz moscada \u00e9 como insecticida natural para controlar as pragas de insectos que infestan o grande almacenado.\nNun tempo, a noz moscada foi unha das m\u00e1is valiosas especias. Dise que en Inglaterra, fai varios centos de anos, pod\u00edanse vender unhas cantas noces e obter o di\u00f1eiro suficiente para permitir a independencia financeira para sempre.\nAs \u00e1rbores de noz moscada dan a s\u00faa primeira colleita aos 7-9 anos da s\u00faa plantaci\u00f3n e alcanzan o seu maior potencial colleiteiro aos 20 anos.\nRisco e toxicidade.\nA pequenas doses, a noz moscada non produce efectos perceptibles no organismo. Con todo, a doses altas (10 g. ou m\u00e1is) conv\u00e9rtese nun alucin\u00f3xeno de suave ou mediana intensidade producindo efectos visuais e sensaci\u00f3ns c\u00f3modas parecidas \u00e1s da marihuana. Pero existen motivos para que sexa impopular, xa que os efectos duran m\u00e1is de 24 horas logo da subida inicial (aproximadamente 12 horas logo da s\u00faa inxesti\u00f3n) e te\u00f1en desagradables efectos secundarios durante todo o proceso, que se estende m\u00e1is de 36 horas. Tam\u00e9n pode provocar danos hep\u00e1ticos se se consome regularmente e en grandes cantidades, ademais de alucinaci\u00f3ns, n\u00e1useas, deshidrataci\u00f3n e dores xeneralizadas, a chamada psicose da noz moscada. En grandes cantidades, (7,5 g. ou m\u00e1is nunha soa toma) \u00e9 perigosa, producindo convulsi\u00f3ns e palpitaci\u00f3ns. O seu consumo excesivo pode, ata, causar a morte. \u00c9 extremadamente t\u00f3xica inxectada de forma intravenosa. No pasado foi utilizada como un abortivo."}
{"id": "57832", "revid": "23204", "url": "https://gl.wikipedia.org/wiki?curid=57832", "title": "Illas da Sonda", "text": "As illas da Sonda son un grupo de illas ao oeste do arquip\u00e9lago Malaio. Est\u00e1n divididas en dous grupos: \nO territorio actualmente est\u00e1 repartido entre Brunei, Timor Oriental, Indonesia, e Malaisia."}
{"id": "57833", "revid": "98629", "url": "https://gl.wikipedia.org/wiki?curid=57833", "title": "Borneo", "text": "Borneo \u00e9 unha illa (a terceira por tama\u00f1o do mundo, con 743.330\u00a0km\u00b2 ) ao sueste de Asia. At\u00f3pase ao norte de Xava, ao oeste de Sulawesi, e ao leste de Sumatra.\nA illa est\u00e1 dividida politicamente entre tres pa\u00edses: Brunei e Malaisia no norte, e Indonesia ao sur. Aproximadamente o 73% da illa \u00e9 o territorio indonesio de Kalimantan. No norte, os estados malaisianos de Sabah e Sarawak, representan ao redor do 26% da illa. Ademais, o territorio federal de Malaisia de Labuan est\u00e1 situado nunha pequena illa fronte \u00e1 costa de Borneo. O sultanato independente de Brunei, situado na costa norte, comprende ao redor de 1% da superficie terrestre de Borneo. Borneo \u00e9 o fogar dunha das m\u00e1is antigas selvas do mundo.\nXeograf\u00eda.\nBorneo est\u00e1 rodeado polo Mar da China Meridional polo norte e noroeste, o Mar de Sulu polo nord\u00e9s, o Mar de C\u00e9lebes e o estreito de Makassar ao leste, e o Mar de Xava e o Estreito de Karimata no sur. \u00c9 a illa m\u00e1is grande do arquip\u00e9lago malaio, cunha superficie de converter 743.330\u00a0km\u00b2. Ao oeste de Borneo est\u00e1n a Pen\u00ednsula de Malaca e Sumatra. Ao sur at\u00f3pase Xava. Ao leste at\u00f3pase Sulawesi, e ao nord\u00e9s, as Filipinas.\nO punto m\u00e1is alto de Borneo \u00e9 o Monte Kinabalu en Sabah, Malaisia, cunha elevaci\u00f3n de 4.095 m. por encima do nivel do mar. \u00c9 o terceiro pico m\u00e1is alto do sueste de Asia, polo que fai de Borneo a terceira illa m\u00e1is alta do mundo.\nO r\u00edo m\u00e1is grande do sistema \u00e9 o Kapuas en West Kalimantan. Cunha lonxitude de 1.143\u00a0km., que \u00e9 o r\u00edo m\u00e1is longo de Indonesia. O r\u00edo m\u00e1is longo de Malaisia, o Rajang, at\u00f3pase en Sarawak e ten 562\u00b45\u00a0km. de longo. Outros r\u00edos importantes son o Barito en Kalimantan do Sur con 880\u00a0km. de longo e o Mahakam en Kalimantan do Leste con 980\u00a0km. de longo.\nBorneo ten importantes sistemas de covas. Clearwater Cave, por exemplo, ten un dos r\u00edos subterr\u00e1neos m\u00e1is longos do mundo. Deer Cave (cova do cervo) \u00e9 o fogar de m\u00e1is de tres mill\u00f3ns de morcegos, con guano acumulado de m\u00e1is de 100 m. de alto.\nAntes de que o nivel do mar subira ao final da \u00faltima Idade do xeo, Borneo formaba parte do continente asi\u00e1tico, formando, con Xava e Sumatra, as rexi\u00f3ns monta\u00f1osas da pen\u00ednsula que se estend\u00eda ao leste de Indochina. O Mar da China Meridional e Golfo de Tailandia mergulla agora as antigas zonas baixas da pen\u00ednsula. As augas m\u00e1is profundas que separan Borneo da veci\u00f1a Sulawesi impediron unha conexi\u00f3n terrestre coa illa, creando a brecha entre as rexi\u00f3ns biol\u00f3xicas de Asia e Australia - Nova Guinea, co\u00f1ecida como Li\u00f1a de Wallace.\nBiodiversidade.\nAtop\u00e1ronse polo menos 52 especies novas de animais e plantas nos \u00faltimos anos nos bosques de Borneo, sendo o n\u00famero total de novas especies identificadas na illa m\u00e1is de 400 desde 1994, segundo un informe do Fondo Mundial para a Natureza (WWF).\nEstes descubrimentos recentes incl\u00faen 30 especies de peixes \u00fanicos, d\u00faas especies de ra \u00e1rbore, 16 especies de xenxibre, tres especies de \u00e1rbores e unha especie de planta con follas longas, segundo informou o martes o Foro Mundial para a Natureza.\nEstes descubrimentos reafirman a posici\u00f3n de Borneo como un dos centros m\u00e1is importantes de biodiversidade no mundo-, dixo o Coordinador Internacional do Programa do Coraz\u00f3n de Borneo do Fondo Mundial para a Natureza.\nOs descubrimentos tam\u00e9n incl\u00faen seis peixes siameses loitadores (t\u00edpicos dos acuarios), un dos cales ten unha cor azul-verdoso iridescente; as\u00ed como un peixe gato de dentes protuberantes e un ventre adhesivo co que, literalmente, p\u00e9gase \u00e1s rocas, e unha ra arb\u00f3rea de ollos verdes asombrosamente brillantes.\nEn canto \u00e1s plantas, os novos xenxibres descubertos elevan a m\u00e1is do dobre as especies dese vexetal co\u00f1ecidas ata agora e atop\u00e1ronse tres novas especies de \u00e1rbores do x\u00e9nero beilschmiedia.\nOs cient\u00edficos atoparon un peixe miniatura o segundo vertebrado m\u00e1is pequeno do mundo, que mide menos de 1 cent\u00edmetro de longo e vive nos pantanos de auga turba ac\u00eddica da illa, segundo sinala o informe.\nA gran parte desas novas especies descubr\u00edronse no 'Coraz\u00f3n de Borneo', unha rexi\u00f3n monta\u00f1osa de 220.000 quil\u00f3metros cadrados cuberta de bosque h\u00famidos ecuatoriais, situada no centro da illa.\n\u00c9 unha das rexi\u00f3ns do mundo que m\u00e1is auga gastan polo que fixeron un plan hidrol\u00f3xico nacional, sendo o seu maior investidor un habitante da zona.\nHistoria.\nHistoria antiga.\nSegundo os antigos manuscritos chineses, indios e xavaneses, as cidades costeiras do oeste de Borneo convert\u00e9ronse en portos comerciais no primeiro milenio. Nos manuscritos chineses, o ouro, alcanfor, conchas de tartaruga, xade, cornos de rinoceronte, cristas de grou, cera, lakawood (a ra\u00edz de madeira dura e perfumada da grosa liana, \"parviflora Dalbergia \"), sangue de drago (resina de drago), rat\u00e1n, ni\u00f1os de andori\u00f1a e varias especias describ\u00edronse como os elementos m\u00e1is valiosos de Borneo. Os indios chamaron a Borneo \"Suvarnabhumi\" (a terra de ouro) e tam\u00e9n \"Karpuradvipa\" (Illa Alcanfor). Os xavaneses chamaron a Borneo \"Puradvipa\", ou Illa Diamond. Achados arqueol\u00f3xicos no delta do r\u00edo Sarawak revelan que a \u00e1rea era un centro comercial pr\u00f3spero entre a India e a China desde o 500 ata ao redor do 1300 dC.\nUnha das primeiras evidencias da influencia hind\u00fa no sueste de Asia foron os piares de pedra que levan inscrici\u00f3ns no alfabeto Pallava, que se atoparon en Kutai ao longo da r\u00edo Mahakam en Kalimantan Oriental, que datan de ao redor da segunda metade dos anos 300 dC.\nNo s\u00e9culo XIV, Borneo estaba baixo o control do reino Majapahit orixe da actual Indonesia. Os musulm\u00e1ns entraron na illa e converteu a moitos dos pobos ind\u00edxenas ao islam.\nDurante a d\u00e9cada de 1450, 'Shari'ful Hashem Syed Abu Bakr', un \u00e1rabe nado en Johor, chegou a Sulu desde Malaca. En 1457, fundou o Sultanato de Sulu. Chamouse a se mesmo como \"Paduka Maulana Mahasari Sharif Sultan Hashem Abu Bakr\". O Sultanato de Brunei, durante a s\u00faa \u00e9poca de ouro do s\u00e9culo XV ao s\u00e9culo XVII, gobernaba unha gran parte do norte de Borneo. En 1703 (outras fontes din 1658), o Sultanato de Sulu recibiu a parte oriental de Borneo do Norte do Sult\u00e1n de Brunei, como pago de que Sulu enviara axuda contra unha rebeli\u00f3n en Brunei.\nControl holand\u00e9s e brit\u00e1nico.\nO Sultanato de Brunei concedeu unha gran parte das terras de Sarawak en 1842 ao aventureiro Ingl\u00e9s James Brooke, como recompensa pola s\u00faa axuda para sufocar unha rebeli\u00f3n local. Brooke estableceu o Reino de Sarawak e foi reco\u00f1ecido como o rax\u00e1 logo de pagar unha cota para o Sultanato. Estableceu unha monarqu\u00eda, e a dinast\u00eda Brooke (a trav\u00e9s do seu sobri\u00f1o e sobri\u00f1o neto) reinando Sarawak durante 100 anos, os l\u00edderes eran co\u00f1ecidos como os Rax\u00e1s brancos.\nNo s\u00e9culo XIX, os gobernos brit\u00e1nicos e holandeses asinaron o Tratado anglo-holand\u00e9s de 1824 para intercambiar os portos comerciais baixo o seu control e facer valer as s\u00faas esferas de influencia. Isto resultou de forma indirecta no establecemento dunha zona controlada polos brit\u00e1nicos no norte de Borneo e outra controlada polos Pa\u00edses Baixos no sur. Os malaios e os piratas dayak aproveit\u00e1banse da navegaci\u00f3n mar\u00edtima nas augas entre Singapur e Hong Kong desde o seu refuxio en Borneo.\nA Compa\u00f1\u00eda Privilexiada de Borneo do Norte controlou o territorio do norte de Borneo (actual Sabah) de 1882 a 1941.\nSegunda guerra mundial.\nDurante a segunda guerra mundial, as forzas xaponesas lograron o control e ocuparon Borneo (1941-1945). Decimaron moitas poboaci\u00f3ns locais e mataron os intelectuais malaios. O Sultan Muhammad Ibrahim Shafi ud-din II de Sambas en Kalimantan foi executado en 1944. O sultanato foi suspendido e substitu\u00eddo por un consello xapon\u00e9s a partir de ent\u00f3n. Durante a ocupaci\u00f3n xaponesa, os Dayak desempe\u00f1aron o papel da guerrilla na guerra contra as forzas de ocupaci\u00f3n, sobre todo na Divisi\u00f3n Kapit. Reviviron temporalmente a 'reduci\u00f3n de cabezas' cos xaponeses cara ao final da guerra. A Unidade Especial Z aliada prestou asistencia aos mesmos. Logo da ca\u00edda de Singapur, os xaponeses enviaron varios miles de prisioneiros de guerra brit\u00e1nicos e australianos aos campamentos en Borneo. Nun dos peores sitios, ao redor de Sandakan en Borneo, s\u00f3 seis duns 2.500 prisioneiros sobreviviron. En 1945 a illa foi liberada polos aliados dos xaponeses..\nA historia moderna.\nBorneo foi o principal campo de batalla da confrontaci\u00f3n entre Indonesia e Malaisia entre 1962 e 1969. O Ex\u00e9rcito brit\u00e1nico despregouse contra os indonesios e as revoltas comunistas para lograr o control de toda a zona. Antes da formaci\u00f3n da Federaci\u00f3n de Malaisia, Filipinas afirmou que o estado malaisiano de Sabah estaba dentro do seu territorio. Para facelo base\u00e1ronse na historia do contrato de arrendamento do Sultanato de Sulu \u00e1 British North Borneo Company."}
{"id": "57834", "revid": "98629", "url": "https://gl.wikipedia.org/wiki?curid=57834", "title": "Bal\u00ed", "text": "Bal\u00ed \u00e9 unha illa de Indonesia. At\u00f3pase situada nunha cadea, con Xava ao oeste e Lombok cara ao leste. A illa \u00e9 un popular destino tur\u00edstico e \u00e9 co\u00f1ecida, do mesmo xeito que Xava, polo seu individual estilo musical, especialmente o interpretado durante o gamelan.\nXeograf\u00eda.\nBal\u00ed \u00e9 parte das Illas menores da Sonda, 145\u00a0km de longo e 80\u00a0km de ancho, 3,2\u00a0km ao leste de Xava. Est\u00e1 situada aproximadamente a oito graos ao sur da li\u00f1a do Ecuador. A s\u00faa superficie \u00e9 de 5\u00a0700\u00a0km\u00b2. A zona monta\u00f1osa est\u00e9ndese desde o centro da illa cara ao seu lado leste. O punto m\u00e1is alto da illa \u00e9 o Monte Agung con 3\u00a0142 m de altura, un volc\u00e1n en actividade, que entrou en erupci\u00f3n por \u00faltima vez en marzo de 1963.\nAs cidades principais son o porto de Singaraja ao norte e a capital, Denpasar, preto da costa sur. O pobo de Ubud (ao norte de Denpasar), co seu mercado de arte, museos e galer\u00edas \u00e9 co\u00f1ecido como o centro cultural de Bal\u00ed.\nNo sur aparece unha chaira aluvial, regada por r\u00edos pouco profundos, seca nas estaci\u00f3ns secas e alagada durante per\u00edodos de fortes choivas.\nA s\u00faa poboaci\u00f3n de 3 mill\u00f3ns de habitantes at\u00f3pase composta principalmente de hind\u00fas, pero unha moi pequena porci\u00f3n \u00e9 musulm\u00e1 (os pescadores na costa).\nAs principais puntos tur\u00edsticos son o pobo de Kuta (xunto coa s\u00faa praia), Sanur, Jimbaran e o recente desenvolvemento de Nusa Dua. O aeroporto internacional de Ngurah Rai at\u00f3pase situado preto de Jimbaran, sobre o istmo que une a parte sur da illa co seu parte central.\nNon existen li\u00f1as de ferrocarril na illa. Existen estradas costeiras importantes \u00e1 vez que estradas que cruzan a illa, principalmente de norte a sur.\nA illa at\u00f3pase rodeada por arrecifes de coral. As praias no sur son de area branca mentres que as do norte son de area negra.\nA maior\u00eda dos habitantes de Bal\u00ed ded\u00edcanse \u00e1 agricultura, principalmente ao cultivo de arroz. Cult\u00edvanse outros produtos, como froitas e verduras, a\u00ednda que en menor medida. Unha importante cantidade de balineses son tam\u00e9n pescadores. Bal\u00ed \u00e9 tam\u00e9n famosa polos seus artes\u00e1ns, que producen teas e vestimentas batik e ikat, tallas en madeira e pedra e obxectos de ourivar\u00eda.\nHistoria.\nO pobo balin\u00e9s \u00e9 descendente dunha raza prehist\u00f3rica que emigrou a trav\u00e9s de Asia cental continental ao arquip\u00e9lago de Indonesia, probablemente establec\u00e9ndose ao redor do 2500 adC. O final da era prehist\u00f3rica en Indonesia estivo marcado pola chegada do pobo hind\u00fa, ao redor do 100 adC, segundo o determinan as inscrici\u00f3ns Brahmi sobre fragmentos de vasillas. Os balineses cultural e ling\u00fcisticamente est\u00e1n estreitamente relacionados cos pobos do arquip\u00e9lago indonesio, Malaisia, Filipinas e Ocean\u00eda. As ferramentas de pedra que datan deste tempo atop\u00e1ronse preto da aldea de Cekik no oeste da illa.\nNa antiga Bal\u00ed, exist\u00edan nove seitas hind\u00fas, a saber Pasupata, Bhairawa, Siwa Shidanta, Waisnawa, Bodha, Brahma, Resi, Sora e Ganapatya. Cada seita veneraba a unha deidad espec\u00edfica como o seu Deus persoal.\nEscritos do 896 e 911 non mencionan un rei, ata 914, cando menci\u00f3nase a Sri Kesarivarma. Tam\u00e9n revelan un Bal\u00ed independente, cun dialecto distinto, onde o budismo e o shiva\u00edsmo foron practicados simultaneamente. A bisneta de Mpu Sindok, Mahendradatta (Gunapriyadharmapatni), casou co rei de Bal\u00ed Udayana Warmadewa (Dharmodayanavarmadeva) ao redor do 989, dando a luz a Airlangga ao redor de 1001. Este matrimonio Tam\u00e9n trouxo m\u00e1is hindu\u00edsmo e a cultura xavanesa a Bal\u00ed. A princesa Sakalendukirana apareceu en 1098. Suradhipa reinou de 1115 a 1119, e Jayasakti de 1146 ata 1150. Jayapangus aparece en inscrici\u00f3ns entre 1178 e 1181, mentres que Adikuntiketana e o seu fillo Paramesvara en 1204. A cultura balinesa estivo fortemente influenciada pola cultura india, chinesa e particularmente hind\u00fa, comezando ao redor do s\u00e9culo I dC. O nome Bali dwipa (\"illa de Bali\") foi descuberto a partir de varias inscrici\u00f3ns, inclu\u00edndo a inscrici\u00f3n na column de Blanjong escrita por Sri Kesari Warmadewa no 914 DC e mencionando \"Walidwipa\". Foi durante este tempo que os habitantes desenvolveron o seu complexo sistema de rego (subak) para cultivar arroz noa arrozais. Algunhas tradici\u00f3ns relixiosas e culturais que a\u00ednda se practican hoxe en d\u00eda p\u00f3dense remontar a este per\u00edodo.\nO Imperio Majapahit hind\u00fa (1293-1520) sobre Xava oriental fundou unha colonia balinesa en 1343. O t\u00edo de Hayam Wuruk menci\u00f3nase nas cartas de 1384- 86. Unha inmigraci\u00f3n masiva de xavaneses a Bal\u00ed ocorreu no s\u00e9culo seguinte cando o Imperio Majapahit caeu en 1520. O goberno de Bal\u00ed ent\u00f3n converteuse nunha serie de reinos hind\u00fas independentes que levaron a unha identidade nacional balinesa e grandes melloras na cultura, as artes e a econom\u00eda. A naci\u00f3n con diversos reinos f\u00edxose independente por 386 anos ata 1906, cando os holandeses subxugaron e rexeitaron aos nativos para asumir o control econ\u00f3mico.\nContactos portugueses.\nCrese que o primeiro contacto dos europeos con Bal\u00ed f\u00edxose en 1512, cando unha expedici\u00f3n portuguesa dirixida por Antonio Abreu e Francisco Serr\u00e3o avistou as s\u00faas costas do norte. Foi a primeira expedici\u00f3n dunha serie de frotas semestrais \u00e1s Molucas, que ao longo do s\u00e9culo XVI polo xeral viaxaban ao longo das costas das illas da Sonda. Bal\u00ed tam\u00e9n foi cartografada en 1512, na carta de Francisco Rodrigues, a bordo da expedici\u00f3n. En 1585, un barco naufragoua na pen\u00ednsula Bukit e deixou alg\u00fans portugueses ao servizo de Dewa Agung.\nIndias Orientais Holandesas.\nEn 1597 o explorador holand\u00e9s Cornelis Houtman chegou a Bal\u00ed, e a Compa\u00f1\u00eda Holandesa das Indias Orientais estableceuse en 1602. O goberno holand\u00e9s expandi\u00f3 o seu control a trav\u00e9s do arquip\u00e9lago indonesio durante a segunda metade do s\u00e9culo XIX (Ver Indias Orientais holandesas). O control pol\u00edtico e econ\u00f3mico holand\u00e9s sobre Bal\u00ed reafirmouse tras unha serie de guerras coloniais (1846-1849), cando os holandeses enfrontaron a varios reinos balineses competidores uns contra outros. A finais da d\u00e9cada de 1890, as loitas entre os reinos balineses na illa Sur foron explotados polos holandeses para aumentar o seu control. Estas guerras foron tan feroces que os gobernantes holandeses logo exerceron un control indulxente, protexendo e mostrando gran respecto pola relixi\u00f3n e cultura locais.\nEn xu\u00f1o de 1860 o famoso naturalista gales, Alfred Russel Wallace, viaxou a Bal\u00ed desde Singapur, desembarcando en Buleleng na costa norte da illa. A viaxe de Wallace a Bal\u00ed foi fundamental para axudalo a idear a s\u00faa teor\u00eda de Wallace. A li\u00f1a de Wallace \u00e9 un l\u00edmite de fauna que atravesa o estreito entre Bal\u00ed e Lombok. Atopouse que \u00e9 un l\u00edmite entre especies. Nas s\u00faas memorias do viaxe ao arquip\u00e9lago malaio, Wallace escribiu sobre a s\u00faa experiencia en Bal\u00ed, nos que menciona os m\u00e9todos de rego \u00fanicos de Bal\u00ed.\nO turismo internacional comezou nos anos 1920. As praias de Bal\u00ed son famosas en todo o mundo. A s\u00faa arte e traballos de artesan\u00eda son tam\u00e9n populares. Unha forma popular de arte balin\u00e9s \u00e9 a s\u00faa danza folcl\u00f3rica. \"Legong\" \u00e9 unha das moitas danzas balinesas.\nIndependencia dos holandeses.\nBal\u00ed foi ocupada polo ex\u00e9rcito xapon\u00e9s e liberada polas forzas aliadas en 1945. En 1946, os holandeses ocuparon de novo a illa co prop\u00f3sito de restablecer a s\u00faa administraci\u00f3n colonial, pero chocaron co ex\u00e9rcito de liberaci\u00f3n do coronel Gusti Ngurah Rai ao que derrotaron a finais do mesmo ano na batalla de Marga.\nNun intento de manter parte do seu antigo imperio colonial, os holandeses crearon ent\u00f3n o Estado de Indonesia Oriental que inclu\u00eda Bal\u00ed, as Illas menores da Sonda, as illas C\u00e9lebes e o arquip\u00e9lago das Molucas. Logo de catro anos de conflitos coa recentemente creada Rep\u00fablica de Indonesia de Sukarno, os holandeses traspasaron finalmente os seus dominios coloniais a Indonesia o 27 de decembro de 1949, na Conferencia da Mesa Redonda da Haya.\nDivisi\u00f3ns administrativas.\nA provincia est\u00e1 dividida en oito rexencias (\"kabupaten\") e unha cidade (\"kota\"). son:"}
{"id": "57835", "revid": "23204", "url": "https://gl.wikipedia.org/wiki?curid=57835", "title": "Illas menores da Sonda", "text": "As illas menores da Sonda, ou Nusa Tenggara, son un grupo de illas na parte centro-sur do Arquip\u00e9lago Malaisio. Xunto coas illas maiores da Sonda, ao oeste, conforman as illas da Sonda.\nAdministraci\u00f3n.\nDiv\u00eddense nas provincias indonesias de Bal\u00ed, Nusa Tenggara Occidental e Nusa Tenggara Oriental, e o estado independente de Timor Oriental.\u00ed\nLista de illas.\nAs illas principais do grupo son as seguintes:"}
{"id": "57836", "revid": "98629", "url": "https://gl.wikipedia.org/wiki?curid=57836", "title": "Illas maiores da Sonda", "text": "As illas maiores da Sonda son un grupo de illas na parte occidental do Arquip\u00e9lago Malaio. As illas no grupo incl\u00faen Borneo, Xava, C\u00e9lebes e Sumatra. O grupo est\u00e1 dividido politicamente entre Brunei, Indonesia e Malaisia. Xunto coas illas menores da Sonda, ao leste, conforman as illas da Sonda."}
{"id": "57837", "revid": "5132", "url": "https://gl.wikipedia.org/wiki?curid=57837", "title": "Timor Oriental", "text": ""}
{"id": "57838", "revid": "98629", "url": "https://gl.wikipedia.org/wiki?curid=57838", "title": "Illa de Flores, Indonesia", "text": " \nA Illa de Flores \u00e9 unha das illas menores da Sonda, un arquip\u00e9lago que se estende de leste para oeste desde a illa de Xava en Indonesia. At\u00f3pase ao leste de Sumbawa e Komodo e ao oeste de Lomblen e do arquip\u00e9lago de Alor. Ao sueste at\u00f3pase Timor. Ao sur, m\u00e1is al\u00f3 do estreito de Sumba, est\u00e1 Sumba e ao norte, m\u00e1is al\u00f3 do Mar de Flores, C\u00e9lebes.\nAdministraci\u00f3n.\nA Illa de Flores \u00e9 parte da provincia de East Nusa Tenggara. Div\u00eddese en cinco distritos co\u00f1ecidos como \"rexencias\"; de leste para oeste son Manggarai, Ngada, Ende, Sikka e Flores Timur.\nFlora e fauna.\nA costa oeste da Illa de Flores \u00e9 un dos poucos lugares, xunto coa illa de Komodo, onde se pode atopar o Drag\u00f3n de Komodo en estado natural. Antigamente, este gran lagarto aliment\u00e1base de elefantes ananos do x\u00e9nero \"Stegodon\" e ratas xigantes que se extinguiron pouco logo da chegada do home \u00e1 illa. Este introduciu b\u00fafalos, cervos, xabaril e monos que se asilvestraron e son cazados polos dragones de Komodo. Abundan tam\u00e9n as aves, os morcegos, as serpes e os anfibios.\nEn setembro de 2003 atopouse unha especie de hom\u00ednido na cova de Liang Bua ao oeste da illa. Desde ent\u00f3n co\u00f1eceuse o achado como \u00a8\"Home de Flores\" (\"Homo floresiensis\"). Parece ser unha versi\u00f3n menor de \"Homo erectus\" de ao redor de 100\u2013110\u00a0cm de estatura. Parece ser que existiu ata hai uns 18.000 anos ou ata menos.\nCultura.\nA illa \u00e9 principalmente cat\u00f3lica, e isto constit\u00fae o resto m\u00e1is importante da colonizaci\u00f3n portuguesa.\nAs linguas faladas en Flores pertencen ao subgrupo chamado \"bima-sumba\" da p\u00f3la malaio-polinesia das linguas austronesias.\nNos distritos de Ngada et Ende no centro da illa, at\u00f3pase a cadea dialectal de Flores Centro. Nesta zona, existen unhas lixeiras variaci\u00f3ns ling\u00fc\u00edsticas dunha vila a outra. En total identif\u00edcanse seis linguas diferentes. Do oeste cara o leste son o ngadha ou ngada, o naxe, o keo, o ende, o lio et o palu'e que se fala na illa do mesmo nome ao norte de Flores. P\u00f3dese tam\u00e9n engadi-lo so'a et o bajawa, mais os antrop\u00f3logos consid\u00e9ranos ngada.\nXeolox\u00eda.\nDende o punto de vista da xeodin\u00e1mica, esta illa, bordeada ao norte pola conca de Flores e, ao Sur, pola conca de Savu, \u00e9 volcanicamente activa con polo menos 13 volc\u00e1ns en funcionamento. Por isto \u00e9 unha zona onde se rexistra unha forte actividade s\u00edsmica, por exemplo co sismo do 12 de decembro de 1992 de magnitude 7,5.\nA an\u00e1lise estratigr\u00e1fica e magm\u00e1tica (xeocronolox\u00eda e xeoqu\u00edmica) demostra que Flor\u00e8s \u00e9 unha illa \u00ab nova \u00bb, aparecendo probablemente no oligoceno superior mais seguramente no mioceno mediano.\nTurismo.\nA principal atracci\u00f3n tur\u00edstica en Flores \u00e9 o volc\u00e1n Kelimutu (1.639 m.) que cont\u00e9n tres lagoas de vivas cores, situado no distrito de Ende cerca da cidade de Moni, tam\u00e9n se pode visitar o volc\u00e1n Inierie preto da cidade de Bajawa. Estes lagos at\u00f3panse na caldeira do volc\u00e1n, e alimentados por unha fonte de gas volc\u00e1nico, o que resulta en auga altamente aceda. Os lagos coloreados cambian de cor sobre unha base irregular, dependendo do estado de oxidaci\u00f3n do lago. Desde o vermello brillante ao verde e azul.\nHai lugares para practicar esn\u00f3rquel e mergullo ao longo da costa norte de Flores, especialmente Maumere e Riung. Con todo, debido \u00e1 pr\u00e1ctica destrutiva dos pescadores locais que utilizan bombas para pescar, e os locais que venden conchas aos turistas, xunto cos efectos posteriores dun devastador tsunami en 1992, os arrecifes foron destru\u00eddos lentamente.\nLabuan Bajo a cidade situada na punta occidental \u00e9 a mi\u00fado utilizada polos turistas como base para visitar as illas de Komodo e Rinca. Labuan Bajo tam\u00e9n atrae a mergulladores, xa que os tibur\u00f3ns balea habitan as augas ao redor de Labuan Bajo.\nOs pobos de Luba e Bena incl\u00faen casas tradicionais de Flores, Bena tam\u00e9n \u00e9 co\u00f1ecida pola s\u00faa Idade de Pedra (megalitos).\nLarantuka, no extremo oriental da illa, \u00e9 co\u00f1ecido polos seus festivais Semana Santa.\nNos \u00faltimos anos, as empresas tur\u00edsticas locais en torno a Kelimutu comezaron a promover percorridos en bicicleta por Flores, algunhas das cales tardan ata cinco ou seis d\u00edas dependendo do programa en particular."}
{"id": "57839", "revid": "22570", "url": "https://gl.wikipedia.org/wiki?curid=57839", "title": "Komodo", "text": "Komodo \u00e9 unha das 17.508 illas que compo\u00f1en a Rep\u00fablica de Indonesia. A illa \u00e9 particularmente famosa como o h\u00e1bitat do drag\u00f3n de Komodo, o lagarto m\u00e1is grande na terra, que leva o nome da illa. A illa de Komodo ten unha superficie de 390 quil\u00f3metros cadrados e unha poboaci\u00f3n humana de m\u00e1is de dous mil habitantes. O pobo da illa \u00e9 descendente de ex convictos que foron exiliados \u00e1 illa e que se mesturaron cos Bugis de Sulawesi.\nSituaci\u00f3n.\nKomodo est\u00e1 no medio do arquip\u00e9lago de Sonda, entre o arquip\u00e9lago veci\u00f1o de Sumbawa ao leste e o de Flores ao leste. (8.55\u00b0 S, 119.45\u00b0 E), ten unha extensi\u00f3n de 390 quil\u00f3metros cadrados.\nHabitantes.\nOs habitantes da illa, que suman 2000, descenden de antigos presos que foron exiliados, que se mesturaron cos Bugis de C\u00e9lebes. A maior\u00eda da poboaci\u00f3n practica o islam. Con todo tam\u00e9n existe unha minor\u00eda cristi\u00e1 e hind\u00fa.\nTurismo.\nPertence ao arquip\u00e9lago das illas menores da Sonda e forma parte do Parque Nacional de Komodo. Ademais, a illa \u00e9 un destino popular para o mergullo. Administrativamente, forma parte da provincia de Nusa Tenggara oriental.\nDesta illa prov\u00e9n o co\u00f1ecido drag\u00f3n de Komodo, un animal \u00fanico no mundo que produce altos \u00edndices de turismo. Ademais, a illa \u00e9 un destino popular entre os mergulladores. Administrativamente, forma parte de East Nusa Tenggara,"}
{"id": "57840", "revid": "98629", "url": "https://gl.wikipedia.org/wiki?curid=57840", "title": "C\u00e9lebes", "text": "C\u00e9lebes tam\u00e9n co\u00f1ecida, en especial ultimamente, co nome indonesio de Sulawesi (pronunciado \"sulavesi\", pois utilizan a versi\u00f3n holandesa do \"w\"). \u00c9 unha das catro Illas maiores da Sonda e a und\u00e9cima illa m\u00e1is grande do mundo por superficie, est\u00e1 illa de Indonesia esta situada ao leste de Borneo, ao oeste das Illas Molucas e ao sur de Mindanao e o arquip\u00e9lago de Sulu. En Indonesia, s\u00f3 Sumatra, Borneo e Pap\u00faa son m\u00e1is grandes en territorio, e s\u00f3 Xava e Sumatra te\u00f1en poboaci\u00f3ns maiores.\nOs primeiros europeos en chegar \u00e1 illa foron navegantes portugueses en 1512. Desde o s\u00e9culo XVII a illa foi parte das Indias Orientais Neerlandesas, como era co\u00f1ecido o que actualmente \u00e9 Indonesia baixo o goberno colonial dos Pa\u00edses Baixos.\nEtimolox\u00eda.\nO nome \"Sulawesi\" prov\u00e9n posiblemente das palabras \"sula\" (\"illa\") e \"besi\" (\"ferro\") e pode referirse \u00e1 exportaci\u00f3n hist\u00f3rica de ferro dos ricos xacementos do Lago Matano. O termo \"sula\" tam\u00e9n significa dentes, corno ou pico, derivado do s\u00e1nscrito, como trishula ref\u00edrese a \"tridente\". As\u00ed, \"sulawesi\" significa \"picos de ferro\", o que suxire que a illa tam\u00e9n era produtora de armas de ferro. O nome entrou en uso com\u00fan en ingl\u00e9s logo da independencia indonesia.\nO nome de \"C\u00e9lebes\" foi dado orixinalmente \u00e1 illa polos exploradores portugueses. Consid\u00e9rase extensamente unha representaci\u00f3n portuguesa do nome nativo \"Sulawesi\". \nXeograf\u00eda.\n\u00c9 a d\u00e9cimo primeira illa m\u00e1is grande do mundo, cunha \u00e1rea de 174.600\u00a0km\u00b2, a illa est\u00e1 rodeada ao oeste por Borneo, ao norte polas Filipinas, ao leste polas Molucas e ao sur por Flores e Timor. A illa ten unha forma moi particular e distintiva, dominada por catro grandes pen\u00ednsulas, a pen\u00ednsula de Minahassa no norte, a pen\u00ednsula do leste, a pen\u00ednsula do sur a a pen\u00ednsula do sueste. Tres golfos separan estas pen\u00ednsulas: o Golfo de Tomini entre as pen\u00ednsulas do norte de Minahasa e do leste, o Golfo Tolo entre as pen\u00ednsulas do Leste e do Sueste, e o Golfo Bone (Golfo do \u00f3so) entre as pen\u00ednsulas do sur e do sueste. O estreito de Makassar corre ao longo do lado occidental da illa e separa a illa de Borneo. A parte central \u00e9 sumamente monta\u00f1osa, polo que tradicionalmente as pen\u00ednsulas da illa est\u00e1n afastadas unha da outra, xa que son m\u00e1is curtas as comunicaci\u00f3ns por mar, que polos cami\u00f1os da illa.\nAdministraci\u00f3n.\nA illa se subdivide en seis provincias de Indonesia: Gorontalo, Celebes do Norte (\"Sulawesi Utara\"), Celebes Occidental (\"Sulawesi Barat\"), Celebes Central (\"Sulawesi Tengah\"), Celebes do Sur (\"Sulawesi Selatan\") e Celebes do Sueste (\"Sulawesi Tenggara\"). C\u00e9lebes Occidental \u00e9 unha nova provincia, creada en 2004 desde a parte de C\u00e9lebes do Sur. As cidades m\u00e1is grandes da illa son Makassar, Manado, Palu, Kendari, Bitung, Gorontalo, Palopo e Bau-Bau.\nFlora e fauna.\nA illa de C\u00e9lebes at\u00f3pase xunto \u00e1 Li\u00f1a de Wallace, o que fai que maior parte das s\u00faas especies sexan pertencentes \u00e1 rexi\u00f3n de Australasia. 2.290\u00a0km\u00b2 da illa est\u00e1n inclu\u00eddos no Parque Nacional de Lore Lindu.\nHai 127 especies de mam\u00edferos co\u00f1ecidas en C\u00e9lebes, 72 delas, o 69%, son end\u00e9micas, o que sign\u00edfica que non se atopan en ningunha outra parte do mundo. O maior mam\u00edfero nativo de C\u00e9lebes \u00e9 o anoa, unha especie de b\u00fafalo de pequeno tama\u00f1o. \nEn contraste, a maior parte das especies de aves se poden ser atopadas noutras illas, a\u00ednda que un 34% son tam\u00e9n end\u00e9micas.\nDemograf\u00eda.\nSegundo o censo levado a cabo en 2000, a poboaci\u00f3n total da illa de C\u00e9lebes \u00e9 de 14\u00a0946\u00a0488 de habitantes, o que representa un 7,25% da poboaci\u00f3n total de Indonesia."}
{"id": "57841", "revid": "98629", "url": "https://gl.wikipedia.org/wiki?curid=57841", "title": "Molucas", "text": "As illas Molucas (Maluku) son unha provincia de Indonesia, sendo a s\u00faa cidade principal \"Amb\u00f3n\", situada nunha pequena illa do mesmo nome.O nome de Molucas prov\u00e9n dunha corrupci\u00f3n do portugu\u00e9s Malucas, ou sexa illas tolas, debido \u00e1s confusi\u00f3ns que orixinaba a navegaci\u00f3n ao redor deste arquip\u00e9lago por iso na cartograf\u00eda da \u00e9poca sinal\u00e1ronse como \"Ilhas Malucas\". Como se comproba en textos espa\u00f1ois da \u00e9poca o nome aparece en moitos textos como Malucos ou Malucas indistintamente. Por exemplo na carta en que o rei pide a Urdaneta que organice unha expedici\u00f3n. \nFilipe II determinou que hab\u00eda que explorar a ruta desde M\u00e9xico \u00e1s illas Molucas e encargou da expedici\u00f3n de 2 naves. O rei encargou a Lu\u00eds de Velasco, segundo vicerrei de Nova Espa\u00f1a, e ao frade agosti\u00f1o Andr\u00e9s de Urdaneta, que era familiar de L\u00f3pez de Legazpi, que xa viaxara por eses mares, a expedici\u00f3n. A carta na que o rei pide a Urdaneta que se some \u00e1 expedici\u00f3n di as\u00ed:\nEstas illas, tam\u00e9n co\u00f1ecidas como as \"Illas das Especias\", ocupan unha importante rexi\u00f3n xeogr\u00e1fica entre Indonesia e as Illas de Nova Guinea, Melanesia e Micronesia e Polinesia.\nDesde 1950 ata 1999 todas as illas Molucas eran unha soa provincia de Indonesia, pero en 1999 a parte norte (\"Maluku Utara\") separouse do resto das Molucas (que manter\u00edan o nome \"Maluku\").\nAs principais illas da provincia de Maluku Utara son:\nAs principais illas da provincia de Maluku son:\nAt\u00f3panse situadas no co\u00f1ecido \"cinto de lume do Pac\u00edfico\", polo que son frecuentemente afectadas por movementos s\u00edsmicos.\nEstas illas fix\u00e9ronse famosas durante os s\u00e9culos XV e XVI, cando portugueses, espa\u00f1ois, ingleses e holandeses, libraron batallas para controlalas, debido a que delas se obti\u00f1an as tan prezadas especias que necesitaba Europa.\nA s\u00faa econom\u00eda bas\u00e9ase nos produtos do mar, pero tam\u00e9n contrib\u00faen a explotaci\u00f3n do n\u00edquel e o manganeso, o aceite e a madeira.\nOutro dos sostenes da s\u00faa econom\u00eda \u00e9 o turismo, a\u00ednda que se viu fortemente entorpecido por unha guerra civil e relixiosa que se desatou en 1998 entre cristi\u00e1ns e musulm\u00e1ns, con gran cantidade de mortos en masacres, que provocou a intervenci\u00f3n da comunidade mundial no ano 2000.\nA s\u00faa flora e a s\u00faa fauna \u00e9 moi similar \u00e1 atopada en Nova Guinea ou Australia: marsupiais como o canguro e fermosas e coloridas aves. Afortunadamente grandes \u00e1reas das illas foron declaradas reservas naturais.\nA forma m\u00e1is com\u00fan de chegar \u00e1s illas \u00e9 por v\u00eda a\u00e9rea e a comunicaci\u00f3n entre as illas faise maiormente por mar. Esta provincia conta con 25 aeroportos e 79 portos, a\u00ednda que soamente con 4\u00a0km de cami\u00f1os.\nHistoria.\nAntes do s\u00e9culo XV, indios, \u00e1rabes e chineses chegaron a estas illas en busca das especias que, case exclusivamente, abastec\u00edan ao mundo. En 1511, os portugueses chegaron \u00e1s s\u00faas costas e estableceron a s\u00faa primeira fortaleza na illa de Ternate e comezaron co monopolio do env\u00edo a Europa das especias.\nNo ano 1519 Fern\u00e3o de Magalh\u00e3es comeza a aventura de chegar \u00e1s Molucas, situadas m\u00e1is al\u00f3 do l\u00edmite do Tratado de Tordesillas, tratando de demostrar que estas illas pertenc\u00edan a Castela e non a Portugal. En 1521, Magallanes cruzou o paso interoce\u00e1nico que leva o seu nome, no extremo sur de Am\u00e9rica e tomou cami\u00f1o cara ao noroeste. A expedici\u00f3n foi tocando terra en varias das illas das hoxe co\u00f1ecidas como Filipinas. En moitas delas enfront\u00e1ndose cos ind\u00edxenas. Nun deses enfrontamentos morreu Magallanes e o seu segundo, Juan Sebasti\u00e1n Elcano conseguiu completar a viaxe, chegando \u00e1s illas Molucas a fins de 1521, e volver a Espa\u00f1a desde as illas, en 1522, logo de dar a volta ao mundo navegando sempre cara ao oeste, sen atravesar os territorios dominados por Portugal. Tempo despois Elcano regresou \u00e1s Molucas, acompa\u00f1ando \u00e1 Expedici\u00f3n de Garc\u00eda Jofre de Loa\u00edsa, o novo Capit\u00e1n xeneral e Gobernador das Molucas. Os espa\u00f1ois crearon un forte na illa de Tidore.\nCon todo, Portugal, que ti\u00f1a posesi\u00f3ns pr\u00f3ximas \u00e1s Molucas, seguiu insistindo en que lle pertenc\u00edan segundo o acordado no Tratado de Tordesillas de 1494. Para reafirmar as s\u00faas pretensi\u00f3ns, Espa\u00f1a enviou unha forte expedici\u00f3n militar \u00e1 zona en 1542. En 1606 Espa\u00f1a captura a fortaleza portuguesa de Ternate.\nTam\u00e9n ingleses e holandeses tiveron pretensi\u00f3ns sobre as illas, tendo en conta que xa se atopaban no gran continente insular, Ocean\u00eda.\nEn 1599 chegou a Molucas a Compa\u00f1\u00eda Holandesa das Indias Orientais, comezando a tomar posesi\u00f3n de terras e poboados coa forza que d\u00e1 o terror, arrasando a canto inimigo opux\u00e9seselle. Cada intento de rebeli\u00f3n era salvaxemente reprimido. Tal era o terror dos habitantes que estaban dispostos a matar eles mesmos aos seus l\u00edderes para aplacar a ira do invasor. En 1655, os habitantes de Kelan capturaron e ofreceron aos holandeses o Pr\u00edncipe de Ternate para poder salvar a s\u00faa cidade. A cidade foi salvada pero os habitantes sufriron as consecuencias coa perda da s\u00faa liberdade.\nEn 1663 os espa\u00f1ois deixaron as illas ao abandonar a s\u00faa \u00faltima fortaleza en Tidore nas Molucas do norte.\nOs ingleses ocuparon brevemente as Molucas durante as guerras napole\u00f3nicas, pero foron restauradas ao r\u00e9xime holand\u00e9s en 1814 e ata 1863 mantiveron o cultivo das especias en forma obrigada."}
{"id": "57842", "revid": "22570", "url": "https://gl.wikipedia.org/wiki?curid=57842", "title": "Fauna", "text": "A fauna \u00e9 o conxunto de especies animais que habitan nunha rexi\u00f3n xeogr\u00e1fica, que son propias dun per\u00edodo xeol\u00f3xico ou que se poden atopar nun ecosistema determinado. A Zooxeograf\u00eda oc\u00fapase da distribuci\u00f3n espacial dos animais. Esta depende tanto de factores abi\u00f3ticos (temperatura, dispo\u00f1ibilidade de auga) como de factores bi\u00f3ticos. Entre estes sobresaen as relaci\u00f3ns posibles de competencia ou de depredaci\u00f3n entre as especies. Os animais adoitan ser moi sensibles \u00e1s perturbaci\u00f3ns que alteran o seu h\u00e1bitat; por iso, un cambio na fauna dun ecosistema indica unha alteraci\u00f3n nun ou varios dos factores deste.\nFauna silvestre ou salvaxe.\nDist\u00ednguense diferentes tipos de fauna de acordo \u00e1 orixe xeogr\u00e1fica de onde prove\u00f1en as especies que habitan un ecosistema ou bi\u00f3topo.\nExemplos destes son:\nFauna dom\u00e9stica.\nA fauna dom\u00e9stica, ou fauna sometida a domesticaci\u00f3n, est\u00e1 constitu\u00edda polas especies dom\u00e9sticas propiamente ditas, \u00e9 dicir, aquelas especies sometidas ao dominio do home, que se habit\u00faan a vivir baixo este dominio sen necesidade de estar encerradas ou suxeitas e que neste estado se reproducen indefinidamente, tendo este dominio como obxectivo a explotaci\u00f3n da capacidade de diversos animais de producir traballo, carne, la, peles, plumas, ovos, compa\u00f1a e outros produtos e servizos. Alg\u00fans destes animais son o can, o gato, a gali\u00f1a e o galo, o porco, a vaca e o boi, a ovella, a cabra, o cabalo, o coello, o pato, o pavo, a llama, o b\u00fafalo, o camelo e o dromedario, o elefante ou a cobaia."}
{"id": "57843", "revid": "43749", "url": "https://gl.wikipedia.org/wiki?curid=57843", "title": "Illa de Eivissa", "text": ""}
{"id": "57844", "revid": "65337", "url": "https://gl.wikipedia.org/wiki?curid=57844", "title": "Compa\u00f1\u00eda Holandesa das Indias Orientais", "text": "A Compa\u00f1\u00eda holandesa das Indias Orientais (\"Verenigde Oostindische Compagnie\" ou VOC en holand\u00e9s, literalmente Compa\u00f1\u00eda das Indias Orientais Unidas). Estableceuse o 20 de marzo do 1602, cando o Estado Xeral dos Pa\u00edses Baixos lle concedeu un monopolio de 21 anos para realizar actividades coloniais dentro de Asia. Era a primeira corporaci\u00f3n multinacional no mundo e era a primeira compa\u00f1\u00eda que publicaba as s\u00faas ganancias. Foi unha compa\u00f1\u00eda de grande importancia e volume de negocios por case dous s\u00e9culos, ata que chegou \u00e1 bancarrota e foi disolta en 1798. As posesi\u00f3ns e a d\u00e9beda pasaron a ser asumidas polo goberno da Rep\u00fablica B\u00e1tava.\nHistoria.\nConstr\u00faese o cuartel xeral da compa\u00f1\u00eda en Batavia (a actual Iacarta) na illa de Xava. Outros postos comerciais xorden nas Indias Orientais Holandesas (a futura Indonesia), por exemplo nas Molucas onde a \"VOC\" ter\u00e1 o monopolio da noz moscada e de cravo.\nDurante moito tempo, o lugar da VOC en Deshima, un illote artificial en Nagasaki, era o \u00fanico lugar onde se permit\u00eda aos europeos comerciar cos xaponeses. En 1652, Jan Van Riebeeck establece un posto no Cabo de Boa Esperanza no extremo meridional de \u00c1frica como punto de escala para os buques de paso da VOC . Esta colonia (chamada Colonia do Cabo) estar\u00e1 na x\u00e9nese do pobo afrikaans. Outros establecementos da VOC at\u00f3panse en Ir\u00e1n, en Bangladesh, en Sri Lanka, en Malaisia, en Tailandia, na China, e na India. No seu c\u00e9nit en 1669, a VOC \u00e9 a compa\u00f1\u00eda m\u00e1is rica da historia do mundo: conta con 150 buques comerciais, 50.000 empregados, un ex\u00e9rcito de 10.000 homes e unha mari\u00f1a de 40 barcos de guerra. O VOC estaba baixo a xesti\u00f3n dos Estados Xerais dos Pa\u00edses Baixos. \nA compa\u00f1\u00eda tivo frecuentes conflitos cos brit\u00e1nicos. Logo da cuarta guerra angloneerlandesa (1780-1784), o VOC atop\u00e1base en dificultade financeira, e en 1798 tras unha crise financeira, era disolta.\nNo Congreso de Viena en 1815, as Indias Orientais neerlandesas corresponderon aos Pa\u00edses Baixos, pero a Gran Breta\u00f1a adxudic\u00e1ronlle a Colonia do Cabo."}
{"id": "57846", "revid": "98629", "url": "https://gl.wikipedia.org/wiki?curid=57846", "title": "Compa\u00f1\u00eda Holandesa das Indias Occidentais", "text": " \nCompa\u00f1\u00eda holandesa das Indias Occidentais (en holand\u00e9s: \"West-Indische Compagnie\" ou \"WIC\") era unha compa\u00f1\u00eda da mari\u00f1a mercante dos Pa\u00edses Baixos entre os s\u00e9culos XVII e XVIII.\nFundaci\u00f3n.\nA Rep\u00fablica dos Sete Pa\u00edses Baixos Unidos outorgoulle o 3 de xu\u00f1o de 1621 o estatuto de compa\u00f1\u00eda, co que obtivo o monopolio comercial coas Indias occidentais (\u00e9 dicir, o Caribe) e recibiu a xurisdici\u00f3n sobre o comercio de escravos de \u00c1frica, Brasil, o Caribe e Norteam\u00e9rica.\nO area no que a Compa\u00f1\u00eda pod\u00eda operar abarcaba \u00c1frica occidental (o area entre o Tr\u00f3pico de C\u00e1ncer e o Cabo de Boa Esperanza) e Am\u00e9rica, que inclu\u00edan o Oc\u00e9ano Pac\u00edfico e a parte oriental de Nova Guinea.\nO obxectivo da concesi\u00f3n foi eliminar a competencia, especialmente a de Espa\u00f1a e Portugal, entre os diversos postos comerciais establecidos polos comerciantes. A Compa\u00f1\u00eda converteuse nun instrumento da colonizaci\u00f3n holandesa de Am\u00e9rica.\nMonopolio comercial.\nA WIC estaba organizada de xeito similar \u00e1 Compa\u00f1\u00eda holandesa das Indias Orientais (VOC), moito m\u00e1is grande e m\u00e1is rica, que ti\u00f1a o monopolio do comercio con Asia (principalmente en Indonesia) desde 1602, pero \u00e1 WIC non se lle permit\u00eda emprender acci\u00f3ns militares sen a aprobaci\u00f3n do goberno holand\u00e9s.\nComo a VOC, a compa\u00f1\u00eda ti\u00f1a cinco oficinas, chamadas c\u00e1maras (\"kamers\"), en \u00c1msterdan, Rotterdam (ambas en Holanda), Middelburg (en Zeeland), Hoorn e Groningen (no norte), das cales as de \u00c1msterdan e Middelburg eran as que contribu\u00edan m\u00e1is \u00e1 compa\u00f1\u00eda. A xunta directiva ti\u00f1a 19 membros, co\u00f1ecidos como os Heeren XIX ('Se\u00f1ores').\nExpansi\u00f3n.\nA compa\u00f1\u00eda tivo ao principio un \u00e9xito relativo; nos anos de 1620 e 1630 establec\u00e9ronse a maior\u00eda de postos e colonias comerciais. A \u00e1rea de Nova Holanda, que inclu\u00eda Nova \u00c1msterdan, abarcaba as zonas dos actuais Nova York, Connecticut, Delaware e Nova Jersey. Establec\u00e9ronse outros asentamentos nas Antillas Menores, Suriname e o Brasil.\nEn 1630 estableceuse a colonia de Nova Holanda, con capital en Mauritsstad (a moderna Recife), nas posesi\u00f3ns no Brasil conquistadas aos Portugueses.\nEn \u00c1frica establec\u00e9ronse postos comerciais en Costa de ouro (hoxe Ghana) e brevemente en Angola.\nComercio e pirater\u00eda.\nOutro \u00e9xito da WIC foi a captura dunha frota que transportaba prata das colonias espa\u00f1olas cara a Europa por Piet Hein en 1628. A pirater\u00eda era un dos obxectivos da WIC.\nNas Am\u00e9ricas as peles (Norteam\u00e9rica) e o azucre (Suram\u00e9rica) eran os bens comerciais m\u00e1is importantes, mentres que os asentamentos en \u00c1frica comerciaban con escravos -a maior\u00eda destinados \u00e1s plantaci\u00f3ns das Antillas e Suriname- ouro e marfil.\nPerda das colonias.\nCon todo, os \u00e9xitos acabaron pronto. En 1654 perderon Nova Holanda, que volveu ao Brasil portugu\u00e9s, tras unha longa guerra, e moitos outros postos comerciais foron destru\u00eddos ou capturados por potencias europeas rivais.\nA colonizaci\u00f3n de Nova Holanda non se estendeu moito m\u00e1is, en parte debido \u00e1 forte rivalidade con Inglaterra, que conquistou Nova Holanda en 1664, e en parte debido \u00e1 dificultade de atraer colonos coa pol\u00edtica inicial da compa\u00f1\u00eda, que se baseaba no sistema dos Patroon, que confer\u00eda un poder enorme sobre os colonos aos homes que os conduc\u00edan \u00e1 colonia.\nTras anos de d\u00e9bedas, a WIC orixinal se repleg\u00f3 en 1674, e formouse unha nova compa\u00f1\u00eda reorganizada. Abandonou a pirater\u00eda e concentrouse principalmente no comercio de escravos entre \u00c1frica e as posesi\u00f3ns conservadas en Suriname e as Antillas.\nClausura.\nDespois de que os ingleses conseguisen o control de Suriname durante moitos anos nos 1780, a WIC foi incapaz de recuperarse e en 1791, o goberno holand\u00e9s adquiriu as acci\u00f3ns da compa\u00f1\u00eda e tomou o control dos territorios."}
{"id": "57866", "revid": "1576", "url": "https://gl.wikipedia.org/wiki?curid=57866", "title": "Sebastian Haffner", "text": "Raimund Pretzel, que empregou o pseud\u00f3nimo Sebastian Haffner, nado o 27 de decembro de 1907 en Berl\u00edn e finado o 2 de xaneiro de 1999, foi un xornalista e escritor alem\u00e1n que centrou os seus escritos na historia recente do seu pa\u00eds.\nTraxexctoria.\nHaffner viuse obrigado a emigrar da Alema\u00f1a nazi coa s\u00faa compa\u00f1eira xud\u00eda cara Londres, onde comezou a s\u00faa carreira como xornalista e na capital brit\u00e1nica foi tam\u00e9n onde primeiro utilizou o nome de Sebastian Haffner para evitar que a s\u00faa familia, que permanec\u00eda en Alema\u00f1a, fora perseguida polos seus escritos, chegou a ser xefe de redacci\u00f3n de \"The Observer\". Volveu a Alema\u00f1a en 1954 como correspondente de The Observer e colaborou decot\u00edo como columnista na prensa alem\u00e1. O seu primeiro libro foi \"Germany: Jekyll &amp; Hyde\" que publicou en 1940 e que pretend\u00eda explicar aos ingleses o que pasaba na Alema\u00f1a nazi."}
{"id": "57870", "revid": "1131", "url": "https://gl.wikipedia.org/wiki?curid=57870", "title": "Galer\u00eda de imaxes de igrexas de Galicia", "text": ""}
{"id": "57872", "revid": "5863", "url": "https://gl.wikipedia.org/wiki?curid=57872", "title": "Elecci\u00f3ns xerais de Espa\u00f1a de 2000", "text": "O 12 de marzo de 2000, os espa\u00f1ois maiores de idade, foron chamados as urnas para renovar as Cortes, por oitava vez dende a Transici\u00f3n.\nNestas elecci\u00f3ns, o Partido Popular conseguiu a maior\u00eda absoluta dos escanos, grazas a baixada en votos do PSOE e de Esquerda Unida. Jos\u00e9 Mar\u00eda Aznar revalida o seu cargo como Presidente do Goberno.\nRespecto as elecci\u00f3ns de 1996, O PP ga\u00f1oulle ao PSOE as provincias de Cidade Real, C\u00e1ceres, Badaxoz, C\u00f3rdoba, Almer\u00eda, M\u00e1laga, C\u00e1diz e Santa Cruz de Tenerife.\nAs elecci\u00f3ns en cifras.\nO 12 de marzo estaban inscritos no censo electoral 33\u00a0969\u00a0640 persoas, das cales un 68,71% votou, e un 31,29% abst\u00edvose.\nCandidatos.\nAs elecci\u00f3ns do 12 de marzo de 2000 ti\u00f1an como aliciente a aparici\u00f3n dun novo l\u00edder para o PSOE, Joaqu\u00edn Almunia, e do xa anterior Presidente do Goberno Jos\u00e9 Mar\u00eda Aznar. Joaqu\u00edn Almunia, o candidato socialista, dimitiu trala derrota electoral."}
{"id": "57874", "revid": "89787", "url": "https://gl.wikipedia.org/wiki?curid=57874", "title": "Balea de Groenlandia", "text": "A balea de Groenlandia, tam\u00e9n co\u00f1ecida como balea franca boreal, \"Balaena mysticetus\" , \u00e9 unha especie de mam\u00edfero da orde dos cet\u00e1ceos, suborde dos misticetos, da familia dos bal\u00e9nidos, \u00fanica representante actual do x\u00e9nero \"Balaena\".\nA especie foi obxecto de activa caza, de xeito que a s\u00faa poboaci\u00f3n estaba gravemente ameazada de extinci\u00f3n antes da moratoria de 1986 decretada pola CBI.\nNa actualidade o n\u00famero total de exemplares est\u00edmase nuns 24 900 en toda a s\u00faa \u00e1rea de distribuci\u00f3n.\nEstado de conservaci\u00f3n.\nNos \u00faltimos tempos a situaci\u00f3n da balea de Groenlandia foi cualificada como:\nCon datos do ano 2008 (publicados no 2012), a UICN, considerando que a poboaci\u00f3n mundial da especie parece estar aumentando, debido principalmente ao aumento na subpoboaci\u00f3n de Bering-Chukchi-Beaufort (BCB), a\u00ednda que as tendencias de variaci\u00f3n nas outras subpoboaci\u00f3ns non est\u00e1n claras. O tama\u00f1o da subpoboaci\u00f3n BCB est\u00e1 moi por riba do l\u00edmite de \"vulner\u00e1bel\"' dunha poboaci\u00f3n non decrecente, e as avaliaci\u00f3ns actuais suxiren que esta poboaci\u00f3n se recuperou at\u00e9 alcanzar o nivel que ti\u00f1a antes da caza industrial de baleas. A estimaci\u00f3n de m\u00e1is de 7 000 animais nos \"stocks\" conxuntos das subpoboaci\u00f3ns da Conca Foxe-Ba\u00eda de Hudson e a ba\u00eda de Baffin-estreito de Davis, \u00e9 a\u00ednda provisional, pero \u00e9 pouco prob\u00e1bel que as cifras finais sexan tan baixas que estas subpoblaci\u00f3ns (ou a subpoboaci\u00f3n combinada individual) cualificar\u00eda a s\u00faa inclusi\u00f3n nunha categor\u00eda de ameaza. O n\u00famero de individuos da balea de Groenlandia no leste de Canad\u00e1 e en Groenlandia occidental est\u00e1n probabelmente a\u00ednda por debaixo dos seus niveis previos \u00e1 caza masiva de baleas. Por todas estas raz\u00f3ns, a situaci\u00f3n da especie cualif\u00edcase como \"LC\" (\"pouco preocupante\").\nV\u00e9xase tam\u00e9n.\nLigaz\u00f3ns externas.\n[[Categor\u00eda:Balaenidae]]\n[[Categor\u00eda:Animais descritos en 1758]]"}
{"id": "57875", "revid": "98629", "url": "https://gl.wikipedia.org/wiki?curid=57875", "title": "Illas da Li\u00f1a", "text": "As Illas da Li\u00f1a tam\u00e9n chamadas Esp\u00f3radas Ecuatoriais (en ingl\u00e9s, Line Islands) \u00e9 un arquip\u00e9lago de once illas situado ao norte das illas da Sociedade, ao sur das Hawai e ao oeste das illas F\u00e9nix. Est\u00e9ndense 2.410\u00a0km en direcci\u00f3n noroeste sueste cunha superficie de 680\u00a0km\u00b2. A maior\u00eda pertencen \u00e1 Rep\u00fablica de Kiribati, excepto tres que son posesi\u00f3ns dos Estados Unidos.\nO arquip\u00e9lago est\u00e1 a lado e lado da li\u00f1a do ecuador, de aqu\u00ed o seu nome. Tam\u00e9n se chamou Esp\u00f3radas Ecuatoriais ou Esp\u00f3radas da Polinesia Central para diferencialas das illas Esp\u00f3radas de Grecia, que quere dicir \u00abdispersas\u00bb.\nOs restos arqueol\u00f3xicos indican que algunhas illas foron habitadas por polinesios. Pero cando chegaron os europeos, estaban deshabitadas. Foron descubertas por diversos europeos, e redescubertas e rebautizadas diversas veces durante o s\u00e9culo XIX. En 1888 foron anexionadas polo Reino Unido, incorporadas na colonia das illas Gilbert e Ellice desde o 1916.\nHoxe en d\u00eda viven un total de 9.100 habitantes, a maior\u00eda na illa Kiritimati, orixinarios das illas Gilbert. A actividade principal \u00e9 a exportaci\u00f3n de copra.\nAs Illas da Li\u00f1a est\u00e1n no fuso horario coa \u00faltima hora do planeta: UTC 14. Xa que logo, \u00e9 o primeiro lugar do mundo en saudar cada novo d\u00eda e cada novo ano. Ten a mesma hora que Hawai, pero un d\u00eda antes, e ata est\u00e1 24 horas por diante doutras illas de Ocean\u00eda.\nS\u00f3 tres illas est\u00e1n habitadas, cunha poboaci\u00f3n total de 8.809 (segundo o censo de 2005), dos cales 5.115 est\u00e1n en Kiritimati, 2.539 en Tabuaeran, e 1.155 en Teraina. No ano 1900, a poboaci\u00f3n total destes tres atois era aproximadamente 300.\nIllas.\nDe norte a sur son as seguintes:\nPosesi\u00f3ns norteamericanas.\nAdemais das illas da rep\u00fablica de Kiribati, xeograficamente o arquip\u00e9lago incl\u00fae as posesi\u00f3ns norteamericanas de:"}
{"id": "57878", "revid": "1131", "url": "https://gl.wikipedia.org/wiki?curid=57878", "title": "Galer\u00eda de imaxes de Bueu", "text": "Galer\u00eda de imaxes do concello de Bueu na provincia de Pontevedra."}
{"id": "57888", "revid": "98629", "url": "https://gl.wikipedia.org/wiki?curid=57888", "title": "Harry Potter e a pedra filosofal (filme)", "text": "Harry Potter e a pedra filosofal (en ) \u00e9 un filme de fantas\u00eda dirixido por Chris Columbus e baseado na novela hom\u00f3nima escrita por J. K. Rowling. O filme foi o primeiro da serie de filmes de \"Harry Potter\". Foi escrito por Steve Kloves e producido por David Heyman. A historia presenta a Harry Potter, un neno que descobre que \u00e9 meigo o d\u00eda do seu und\u00e9cimo aniversario e acode \u00e1 Escola Hogwarts de Maxia e Feiticer\u00eda para comezar a s\u00faa educaci\u00f3n m\u00e1xica. A pel\u00edcula est\u00e1 protagonizada por Daniel Radcliffe como Harry Potter, con Rupert Grint e Emma Watson como os mellores amigos de Harry, Ron Weasley e Hermione Granger. O resto do elenco incl\u00fae a Richard Harris, Maggie Smith, Robbie Coltrane, Alan Rickman e Ian Hart.\nWarner Bros. mercou os dereitos do libro para facer a versi\u00f3n f\u00edlmica no ano 1999. A produci\u00f3n comezou en 2000, coa elecci\u00f3n de Columbus como director despois de seleccionalo dunha pequena lista de directores entre os que estaban Steven Spielberg e Rob Reiner. J. K. Rowling insistiu en que todo o elenco fose brit\u00e1nico ou irland\u00e9s, gardando a integridade cultural do libro e do filme. J. K. Rowling aprobou o gui\u00f3n, escrito por Kloves. O filme gravouse principalmente nos Leavesden Film Studios, as\u00ed como en edificios hist\u00f3ricos de Gran Breta\u00f1a.\nO filme tivo a s\u00faa estrea no Reino Unido e os Estados Unidos en novembro de 2001. Recibiu boas cr\u00edticas e tres candidaturas aos Premios Oscar. A recadaci\u00f3n nas salas internacionais ascende a m\u00e1is de 974 mill\u00f3ns de d\u00f3lares estadounidense.\nEstreouse en galego na TVG o 6 de xaneiro de 2005, e foi visto por 290.000 persoas, o que o converteu no filme m\u00e1is visto na historia da cadea auton\u00f3mica.\nSinopse.\nHarry Potter \u00e9 un neno orfo que medrou cos seus t\u00edos. \u00c1 idade de once anos, o semixigante Rubeus Hagrid inf\u00f3rmao de que \u00e9 meigo. Harry descobre que os seus pais foran asasinados polo Se\u00f1or Escuro, Lord Voldemort, e que Voldemort tam\u00e9n intentara matalo esa mesma noite, cando ti\u00f1a un ano. No entanto, a maldici\u00f3n asasina rebotara misteriosamente e debilitara enormemente ao meigo escuro. Harry descobre que por este motivo \u00e9 un meigo amplamente famoso no mundo m\u00e1xico; comeza a estudar na Escola Hogwarts de Maxia e Feiticer\u00eda onde co\u00f1ece os seus mellores amigos: Ron Weasley e Hermione Granger. Durante o ano, os tres engued\u00e9llanse no misterio sobre a pedra filosofal, que est\u00e1 agochada na escola.\nElenco.\nRowling insistiu persoalmente en ter un elenco brit\u00e1nico. Susie Figgis designouse como directora de casting e traballou con Columbus e Rowling nas audici\u00f3ns para os papeis principais de Harry, Ron e Hermione. O 11 de xullo de 2000 Figgis deixou a produci\u00f3n, lai\u00e1ndose de que Columbus non considerara ning\u00fan dos miles que superaran as audici\u00f3ns e que ela determinara como posibles candidatos. O 8 de agosto de 2000 f\u00edxose a selecci\u00f3n de Daniel Radcliffe, Emma Watson e Rupert Grint para realizar os personaxes de Harry Potter, Hermione Granger e Ron Weasley, respectivamente.\nRik Mayall filmou algunhas escenas como o mencho Peeves, pero finalmente foron cortadas do filme.\nBanda sonora.\nA banda sonora de \"Harry Potter e a pedra filosofal\" lanzouse ao mercado o 30 de outubro de 2001. As pezas musicais foron compostas e dirixidas por John Williams. A banda sonora recibiu unha candidatura aos Premios Oscar na categor\u00eda de Oscar \u00e1 mellor banda sonora, premio que finalmente levou Howard Shore por \"\". O filme introduce moitos temas espec\u00edficos para cada personaxe empregados tam\u00e9n m\u00e1is adiante nalgunha das secuelas, a\u00ednda que a maior\u00eda deles se usaron de novo n\u2019\"a C\u00e1mara dos Segredos\". O tema principal, chamado \"Hedwig's Theme\", util\u00edzase en case todas as pel\u00edculas e converteuse en identificativo da serie.\nA pista n\u00famero 18, \"Leaving Hogwarts\", empr\u00e9gase tam\u00e9n durante o ep\u00edlogo de \"Harry Potter e as reliquias da morte (2\u00aa parte)\" como tributo a Williams e o final da saga."}
{"id": "57889", "revid": "1131", "url": "https://gl.wikipedia.org/wiki?curid=57889", "title": "Galer\u00eda de imaxes de Portomar\u00edn", "text": "Galer\u00eda de imaxes do concello de Portomar\u00edn na provincia de Lugo."}
{"id": "57891", "revid": "1131", "url": "https://gl.wikipedia.org/wiki?curid=57891", "title": "Galer\u00eda de imaxes de Poio", "text": "Galer\u00eda de imaxes do concello de Poio na provincia de Pontevedra."}
{"id": "57899", "revid": "5863", "url": "https://gl.wikipedia.org/wiki?curid=57899", "title": "Can\u00f3n Gatling", "text": "O can\u00f3n Gatling foi a primeira arma de fogo de repetici\u00f3n exitosa, combinando fiabilidade, un alto ritmo de disparo e facilidade de recarga nun s\u00f3 dispositivo. Foi dese\u00f1ado polo inventor estadounidense Richard J. Gatling en 1861 e patentado o 9 de maio de 1862. Actualmente, \"Gatling gun\" normalmente ref\u00edrese \u00e1s armas cun sistema de can\u00f3n rotativo similar.\nDependendo de como se defina o termo, o can\u00f3n Gatling non \u00e9 a primeira \"metralladora\", a\u00ednda que se lle adoita referir como tal. As metralladoras disparan de forma totalmente \"autom\u00e1tica\" grazas que aproveita parte do impulso dos cartuchos disparados, en cambio, o can\u00f3n Gatling necesita dun impulso exterior como unha manivela manual ou un motor hidr\u00e1ulico ou el\u00e9ctrico.\nHistoria.\nO can\u00f3n Gatling foi dese\u00f1ado en 1861 durante a Guerra Civil Americana. Con todo, en 1862, o goberno de Estados Unidos non adquiriu ningunha xa que os can\u00f3ns Gatling carec\u00edan de gatillo e eran demasiado pesados para ser despregados rapidamente en combate. Ata cando o Dr. Gatling mellorou o dese\u00f1o, este a\u00ednda carec\u00eda do desexado gatillo e pesaba uns 41 kg que a fac\u00edan pouco manexable. No entanto, o xeneral unionista Benjamin Butler comprou doce e usounos exitosamente na fronte de Petersburg. Nas s\u00faas primeiras aparici\u00f3ns en combate os soldados de ambos bandos, unionistas e confederados, estiveron atemorizados pola s\u00faa potencia e efectos. S\u00f3 tiveron un servizo limitado ao final da guerra no ex\u00e9rcito nordista.\nFuncionamento.\nA arma de Gatling era a manivela, accionada con seis can\u00f3ns que viraban ao redor dun eixo central, baseado na arma de Puckle. Os modelos temper\u00e1ns ti\u00f1an unha esteira fibrosa rechea entre os can\u00f3ns que se poder\u00edan empapar con auga para refrescar os can\u00f3ns de abaixo mentres xiraba; isto foi eliminado en modelos posteriores por ser ineficaz. A munici\u00f3n, inicialmente un cilindro de aceiro cargado coa p\u00f3lvora negra e preparado cun casquete de percusi\u00f3n (pois os cartuchos de cobre amarelo aut\u00f3nomos a\u00ednda non foran inventados), era alimentada pola gravidade na culata a trav\u00e9s dun compartimento da adella ou da vari\u00f1a encima da arma. Cada barril ti\u00f1a o seu propio mecanismo de le\u00f1a. Logo de 1861, os novos cartuchos de cobre amarelo, similares aos cartuchos modernos, substitu\u00edron o cartucho de papel, pero Gatling non cambiou a eles inmediatamente.\nO modelo de 1881 foi dese\u00f1ado para utilizar o sistema da alimentaci\u00f3n de Bruce que aceptar\u00eda d\u00faas filas de cartuchos de 0,45/70. Mentres que unha fila era disparada, a outra poder\u00eda ser recargada, e as\u00ed permitir o lume sostido. A arma final requiriu a catro operadores. Por 1876 a arma de Gatling poder\u00eda disparar ata 1.200 balas por minuto, a\u00ednda que 400 eran m\u00e1is razoables."}
{"id": "57900", "revid": "2270", "url": "https://gl.wikipedia.org/wiki?curid=57900", "title": "Gatling", "text": ""}
{"id": "57903", "revid": "98629", "url": "https://gl.wikipedia.org/wiki?curid=57903", "title": "Eug\u00e8ne Boudin", "text": "Eug\u00e8ne Boudin, nado o 12 de xullo de 1824 e finado o 8 de agosto de 1898, foi un dos primeiros pintores franceses en captar as s\u00faas paisaxes f\u00f3ra do seu estudo. Boudin \u00e9 considerado un dos precursores do Impresionismo. A maior\u00eda da s\u00faa obra est\u00e1 composta por paisaxes mari\u00f1as que lle fixeron ga\u00f1ar os eloxios de Baudelaire e Corot.\nBiograf\u00eda.\nA papeler\u00eda.\nEug\u00e8ne Boudin naceu en Honfleur, na rexi\u00f3n da Normand\u00eda, fillo de L\u00e9onard-S\u00e9bastien Boudin e Marie-F\u00e9licit\u00e9 Boudin \u2013 nada Buffet. O seu pai, mari\u00f1eiro, traballaba no barco que fac\u00eda a conexi\u00f3n entre as cidades de Le Havre e Hamburgo.\nEn 1835, a s\u00faa familia mudouse \u00e1 Havre, onde o seu pai estableceuse como vendedor na imprenta de Joseph Morlent, e m\u00e1is tarde na papeler\u00eda de Alphonse Lemasle. Ao ano seguinte, Boudin comezou a traballar nunha pequena tenda de arte, antes de establecer o seu propio negocio.\nAl\u00ed entrou en contacto con Constant Troyon e Jean-Fran\u00e7ois Millet, os cales, xunto con Jean-Baptiste Isabey e Thomas Couture animaron ao xove Boudin a seguir unha carreira art\u00edstica. Con 22 anos abondonou o mundo do comercio, adic\u00e1ndose \u00e1 pintura a tempo completo, viaxando a Par\u00eds e a Flandres. En 1850 obtivo unha bolsa de estudos que lle permitiu mudarse a Par\u00eds, a\u00ednda que realizou diversas viaxes \u00e1 Normand\u00eda e, a partir de 1855, \u00e1 Breta\u00f1a para pintar as s\u00faas paisaxes.\nOs comezos.\nOs mestres holandeses do s\u00e9culo XVII influenciarono profundamente, como o pintor Johan Jongkind, que influenciou tam\u00e9n a outros artistas franceses.\nA primeira exposici\u00f3n de Boudin foi no ano 1857 en Par\u00eds. O mesmo ano logrou vender vinte cadros nunha poxa en Le Havre.\nDurante o ano 1859, aos 35 anos de idade, exp\u00f3n o seu primeiro cadro no Salon de Par\u00eds, fac\u00e9ndose notargrazas \u00e1s atmosferas dos seus cadros e os seus orixinais pasteis. Al\u00ed recibe consellos e homeaxes do poeta Charles Baudelaire. No Salon entaboa amizade con Gustave Courbet, quen levaba tempo desexando co\u00f1ecer ao pintor despois de descubrir unha das s\u00faas obras nunha botica parisiense. At\u00f3pase tam\u00e9n co pintor holand\u00e9s Johan Barthold Jongkind, e con Claude Monet, a quen Eug\u00e8ne Boudin iniciar\u00e1 na pintura ao aire libre.\nO 14 de xaneiro do ano 1863, Eug\u00e8ne Boudin casa con Marie-Anne Guedes, nada o 17 de abril do 1835 en Rusaden, preto de Hanvec vila da Finist\u00e8re bretoa. No febreiro do mesmo ano, instalouse de novo en Par\u00eds, volvendo no mes de setembro dese ano a Trouville, Normand\u00eda, vila na que se atopaba preto dos pintores Courbet (Deauville), Monet e Jongkind (Honfleur).\nDespois dunha curta instancia en Bruxelas, a finais 1870, retoma o seu traballo da mari\u00f1a (co mar como protagonista).\nVolta ao impresionismo.\nNo ano 1874 Boudin participa na primeira exposici\u00f3n \u00abimpresionnista\u00bb, celebrada na cidade de Par\u00eds nos talleres do fot\u00f3grafo F\u00e9lix Nadar. Trala celebraci\u00f3n da primeira exposici\u00f3n, as vindeiras, ter\u00edan lugar nos locais do comerciante de arte Paul Durand-Ruel.\nA partir dese intre, Boudin ser\u00eda considerado un dos precursores do movemento impresionista, malia non sentirse un pintor anovador no seu eido. Co tempo, a s\u00faa fama e popularidade medra, permit\u00edndolle facer moitas viaxes na d\u00e9cada dos 70 do s\u00e9culo XIX, viaxando a Flandres, aos Pa\u00edses Baixos, ao sur de Francia e Italia, onde descobre diferentes movementos art\u00edsticos do seu s\u00e9culo.\nAdemais de viaxar, segue expondo en Par\u00eds, s\u00e9ndolle outorgado o terceiro posto no Salon de 1881, pola obra \"La Meuse \u00e0 Rotterdam\". No ano 1886 varias obras s\u00faas aparecen na grande exposici\u00f3n impresionista organizada por Paul Durand-Ruel na cidade de Nova York. \nNa exposici\u00f3n universal parisiense de 1889, recibe a medalla de ouro polos dous cadros que exp\u00f3n: \"Un coucher de soleil\" e \"Marine - Les Lamaneurs\". O 14 de marzo dese mesmo ano prod\u00facese a morte da s\u00faa dona.\nEnfermo, instalase en 1892 en Villefranche-sur-Mer, na Costa Azul. Neste ano, Eug\u00e8ne Boudin \u00e9 galardoado como cabaleiro da L\u00e9gion d'honneur polo pintor simbolista Pierre Puvis de Chavannes, quen co\u00f1ecera a Boudin ao matricularse na \"soci\u00e9t\u00e9 nationale des beaux-arts\". Logo da s\u00faa recuperaci\u00f3n, volve facer viaxes regulares a Venecia buscando inspiraci\u00f3n ata 1895.\nEn 1898, estando en Par\u00eds e sintindose moi feble, decide rematar os seus derradeiros d\u00edas fronte ao mar polo que pide que o leven a Deauville. Morre al\u00ed 8 de agosto pola ma\u00f1a na \"villa Breloque\" no n\u00famero 8 da r\u00faa Oliffe, sendo soterrado o 12 de agosto no cemiterio Saint-Vincent de barrio Montmartre na cidade de Par\u00eds.\nA Obra.\nEug\u00e8ne Boudin era un pintor mari\u00f1o e experto na materia de devoluci\u00f3n de todo o que est\u00e1 vencellado co mar e \u00e1s s\u00faas beiras. Pintou particularmente numerosos taboleiros que describ\u00edan a vida dos pescadores sobre os portos e os mercados; as\u00ed como a das familias burguesas do s\u00e9culo XIX sobre as praias da rexi\u00f3n da Normand\u00eda.\nA importancia que lle daba ao ceo e aos seus efectos atmosf\u00e9ricos nas s\u00faas pinturas valeulle o alcume do \"rei dos ceos\" polo pintor franc\u00e9s Camille Corot. Conced\u00eda en efecto unha grande importancia ao sol, \u00e1s nubes, ao ceo e aos seus efectos cambiantes sobre a paisaxe en movemento.\nDurante a s\u00faa vida, pintar\u00eda preto de 4.500 cadros, deixado o mesmo n\u00famero de debuxos, pasteis e acuarelas.\nPremio Eug\u00e8ne Boudin.\nO premio \u00e9 outorgado pola Soci\u00e9t\u00e9 Nationale des Beaux-Arts.\nEntre os galardoados destacan os pistores:"}
{"id": "57906", "revid": "89787", "url": "https://gl.wikipedia.org/wiki?curid=57906", "title": "Heckler &amp; Koch G36", "text": "O Heckler &amp; Koch Gewehr Model 36 \u00e9 un fusil do calibre 5,56\u00a0mm x 45 OTAN dese\u00f1ado en Alema\u00f1a durante os anos noventa como substituto do HK G3. \u00c9 o fusil regulamentario da \"Bundeswehr\" (Forzas Armadas de Alema\u00f1a) dende 1995 e das Forzas Armadas de Espa\u00f1a dende 1999. Tam\u00e9n \u00e9 usado por un gran n\u00famero de forzas especiais e policiais do mundo.\nDescrici\u00f3n.\nAs variantes m\u00e1is estendidas do G36 son:\nTam\u00e9n existe unha versi\u00f3n de francotirador que usa o G36 como base: o \"SL9\"."}
{"id": "57907", "revid": "23204", "url": "https://gl.wikipedia.org/wiki?curid=57907", "title": "Mererid Hopwood", "text": "Mererid Hopwood, nada en Cardiff en 1964, \u00e9 unha poetisa galesa que fixo historia ao ser a primeira muller en ga\u00f1ar a Cadeira no Festival Nacional de Gales, ou Eisteddfod, seguindo a tradici\u00f3n na cultura galesa de lles entregar unha cadeira e unha coroa, que tam\u00e9n ga\u00f1ou dous anos m\u00e1is tarde, a aqueles escritores, poetas e personalidades senlleiros na cultura do Pa\u00eds de Gales.\nTraxectoria.\n\u00c9 de Cardiff, malia que a s\u00faa familia te\u00f1a as s\u00faas orixes no condado occidental de Pembrokeshire. Agora vive na vila de Llangynnwr, no condado de Carmarthenshire, co seu marido e fillos. Graduouse cunhas moi boas cualificaci\u00f3ns e con honras de primeira clase en espa\u00f1ol e en alem\u00e1 pola universidade de Aberystwyth, dependente da Universidade de Gales. Despois duns anos coma profesora de Lingua alem\u00e1 na Universidade de Swansea e como directora de escritura creativa no departamento de Lingua galesa da mesma, entrou a formar parte do Arts Council of Wales no equipo do Medio e Oeste Gal\u00e9s. Na actualidade tam\u00e9n traballa como ensinante de espa\u00f1ol nun liceo do condado de Carmarthenshire.\nPresenta, tam\u00e9n, un programa de televisi\u00f3n na canle galesa S4/C."}
{"id": "57909", "revid": "2270", "url": "https://gl.wikipedia.org/wiki?curid=57909", "title": "Trece colonias", "text": ""}
{"id": "57920", "revid": "5312", "url": "https://gl.wikipedia.org/wiki?curid=57920", "title": "Nova Inglaterra", "text": "Nova Inglaterra (\"New England\") \u00e9 unha rexi\u00f3n xeogr\u00e1fica de Norteam\u00e9rica, situada ao nord\u00e9s dos Estados Unidos. O nome \u00e9 anterior \u00e1 independencia dos Estados Unidos, e foi a primeira rexi\u00f3n dos Estados Unidos en definirse como unha entidade propia, con todo non se corresponde cunha entidade administrativa.\nXeograf\u00eda.\nA rexi\u00f3n incl\u00fae os estados de Connecticut, Maine, Massachusetts, Nova Hampshire, Rhode Island e Vermont. Boston, \u00e9 o centro cultural e industrial m\u00e1is importante da zona, as\u00ed coma a s\u00faa cidade m\u00e1is poboada.\nCultura.\nNova Inglaterra \u00e9 quizais a rexi\u00f3n dos Estados Unidos que pos\u00fae a identidade cultural m\u00e1is forte, cunha uniformidade m\u00e1is grande cultural e hist\u00f3rica que outras rexi\u00f3ns do pa\u00eds. Con todo, o norte de Nova Inglaterra \u00e9 principalmente rural, mentres que o sur \u00e9 esencialmente urbano, unha diferenza que sempre existiu. O oeste e o leste comparten estas mesmas diferenzas, pero non existe xeralmente no Oeste o acento bostoniano que identifica a Nova Inglaterra a ollos dos americanos. Con todo, a pesar da presenza tan pr\u00f3xima \u00e1 meg\u00e1pole \"neoiorquina\", Nova Inglaterra \u00e9 unha rexi\u00f3n cunha identidade claramente definida."}
{"id": "57921", "revid": "25871", "url": "https://gl.wikipedia.org/wiki?curid=57921", "title": "Reinhard Gehlen", "text": "Reinhard Gehlen, nado en Erfurt o 3 de abril de 1902 e finado o 8 de xu\u00f1o de 1979, foi un militar alem\u00e1n.\nTraxectoria.\nFoi xeneral da Wehrmacht durante a segunda guerra mundial, ti\u00f1a ao seu cargo o servizo de intelixencia na Fronte oriental.\nDurante a guerra fr\u00eda foi recrutado polo servizo de intelixencia norteamericano coa misi\u00f3n de organizar un grupo que espiase \u00e1 Uni\u00f3n Sovi\u00e9tica, este grupo co\u00f1eceuse como Organizaci\u00f3n Gehlen e estaba formada en gran parte pola mesma rede de esp\u00edas que traballaban para el durante o r\u00e9xime nazi e que acabou por constitu\u00edr a base dos servizos de informaci\u00f3n da nova Rep\u00fablica Federal de Alema\u00f1a, a Bundesnachrichtendienst, creada en 1956 e que tivo a Gehlen como primeiro presidente ata a s\u00faa retirada en 1968."}
{"id": "57922", "revid": "98629", "url": "https://gl.wikipedia.org/wiki?curid=57922", "title": "Werwolf", "text": "Werwolf (literalmente home lobo en alem\u00e1n) foi un plan nazi elaborado ao final da segunda guerra mundial para organizar unha forza clandestina de resistencia que deb\u00eda desenvolver unha guerra de guerrillas contra os aliados no caso da derrota do r\u00e9xime nazi. Esa forza chegou a ter 5000 membros recrutados entre as SS e as Xuventudes Hitlerianas pero foi parcialmente desmantelada semanas antes da fin da guerra e s\u00f3 realizou acci\u00f3ns illadas como o asasinato do alcalde de Aquisgr\u00e1n en marzo de 1945."}
{"id": "57923", "revid": "111586", "url": "https://gl.wikipedia.org/wiki?curid=57923", "title": "Gladio", "text": "Gladio era unha rede clandestina formada durante a Guerra fr\u00eda que actuaba baixo a cobertura non oficial da OTAN en Europa Occidental. \nHistoria.\nContaba con financiamento e apoio da CIA e o MI6 e que ti\u00f1a como misi\u00f3n organizar unha rede de resistencia paramilitar oculta que actuase no caso dunha invasi\u00f3n da Uni\u00f3n Sovi\u00e9tica, gran parte dos seus membros recrut\u00e1ronse entre a extrema dereita. \nA rede Gladio operou para lograr a manipulaci\u00f3n das democracias do continente europeo, empregando diversas estratexias de guerra sucia (en particular a chamada estratexia de tensi\u00f3n), a trav\u00e9s da infiltraci\u00f3n de axentes provocadores e o uso de operaci\u00f3ns de bandeira falsa (como no caso dos atentados con catro bombas en Roma e na Piazza Fontana en Mil\u00e1n, en decembro de 1969) destinadas a destru\u00edr a imaxe p\u00fablica dos partidos e organizaci\u00f3ns pol\u00edticas (nacionalistas e comunistas) que non apoiaban aos Estados Unidos, sin\u00e1ndoos falsamente como autores de atentados terroristas, saboteando as\u00ed o seu auxe nos procesos electorais das naci\u00f3ns europeas.\nDurante a Guerra Fr\u00eda, case todos os Estados-naci\u00f3n de Europa Occidental organizaron redes de \"permanencia\" baixo control da OTAN (Austria, B\u00e9lxica, Finlandia, Francia, Alema\u00f1a, Grecia, Noruega, Pa\u00edses Baixos, Portugal, Espa\u00f1a, Suecia, Su\u00edza, Turqu\u00eda e Reino Unido) co apoio do Vaticano.\nRevelaci\u00f3n e confirmaci\u00f3n oficial.\nA sospeitada existencia de Gladio foi reveladas polo membro da \"Avanguardia Nazionale\", Vincenzo Vinciguerra, durante o seu xu\u00edzo, en 1984. A organizaci\u00f3n co\u00f1eceuse grazas \u00e1 investigaci\u00f3n do xu\u00edz veneciano Felice Casson e \u00e1 confirmaci\u00f3n da s\u00faa existencia por Giulio Andreotti o 24 de outubro de 1990 cando se referiu a unha \"estrutura de informaci\u00f3n, resposta e salvagarda\", e polas testemu\u00f1as de dous xenerais italianos s\u00e1bese que organizou unha estratexia de tensi\u00f3n en Italia, que inclu\u00edron varias masacres, para impedir o acceso do Partido Comunista Italiano ao goberno. "}
{"id": "57924", "revid": "1131", "url": "https://gl.wikipedia.org/wiki?curid=57924", "title": "Antero Rub\u00edn", "text": "Antero Rub\u00edn Homent, nado en Redondela o 15 de febreiro de 1851 e finado en Ourense o 1 de maio de 1935, foi un xeneral e pol\u00edtico co\u00f1ecido pola s\u00faa longa carreira en Cuba. Loitou na Guerra de Cuba, foi elixido deputado nas Cortes Xerais polo distrito de Quiroga, en Lugo en 1914 e durante a lexislatura dos anos 1921-1922 foi senador electo pola provincia de Zamora.\nTraxectoria.\nO seu pai, Evaristo Rub\u00edn, foi un oficial de carreira que combateu con distinci\u00f3n baixo as ordes do Xeneral Joan Prim i Prats na Guerra de \u00c1frica. Antero Rub\u00edn ingresou de xeito voluntario no ex\u00e9rcito o 11 de maio de 1868 e aos dezaseis anos foi para Cuba co ex\u00e9rcito, de onde volveu aos poucos anos tras ascender ao rango de tenente. Estudou en Redondela, Vigo, Pontevedra e Santiago de Compostela.\nEn 1869, xa como cabo segundo, partiu cara Cuba unha vez m\u00e1is. En 1895, cando estaba destinado en Tui como xefe da comandancia militar, volveu ser enviado a Cuba para defender os intereses espa\u00f1ois. Co batall\u00f3n Granada, composto por 700 homes, fixo fronte a unha insurrecci\u00f3n en Potrero de las Varas o 24 de setembro de 1895. O seu triunfo valeulle diversas condecoraci\u00f3ns pero tam\u00e9n foi ferido. Unha vez recuperado asumiu as comandancias militares de Cienfuegos e Bayano. En 1897 participou nos combates de Santa F\u00e9, El Revolcadero e Lomas del Viento, entre outros. Xa no ano 1898 participou en batallas como as de Quemado e Guanacoa. Os d\u00edas 22, 23 e 24 de xu\u00f1o tomou parte nas batallas contra os estadounidenses (Batallas das Gu\u00e1simas). O 1 de xullo presenciou a capitulaci\u00f3n de Santiago de Cuba.\nO 14 de febreiro de 1898 a ra\u00ed\u00f1a rexente Mar\u00eda Cristina de Borb\u00f3n-D\u00faas Sicilias ascendeuno a xeneral de brigada. En 1901 pasar\u00eda a ser gobernador civil de Oviedo. En 1908 foi ascendido a xeneral de divisi\u00f3n e en decembro de 1916 a tenente xeneral. En 1917 foi nomeado Capit\u00e1n Xeneral de Galicia tras ter dirixido os gobernos militares da Coru\u00f1a, Zaragoza e Bilbao. Pasou \u00e1 reserva en 1923.\nUn cuartel de artiller\u00eda no barrio de Campolongo na cidade de Pontevedra, xa desaparecido, levou o seu nome (\"Acuartelamiento General Rub\u00edn\"), neses terreos hai agora vivendas, a cidade administrativa da Xunta de Galicia e un club deportivo militar. Unha avenida de Pontevedra no mesmo barrio de Campolongo leva o seu nome desde 1918.\nVida persoal.\nCasou con Alexandra Ulloa Sotelo (f. 1966)."}
{"id": "57925", "revid": "1012", "url": "https://gl.wikipedia.org/wiki?curid=57925", "title": "Xeneral Prim", "text": ""}
{"id": "57928", "revid": "51040", "url": "https://gl.wikipedia.org/wiki?curid=57928", "title": "Estevo Creus", "text": "Estevo Creus Andrade, nado en Cee en 1971, \u00e9 un escritor galego que ten destacado especialmente no eido da poes\u00eda.\nTraxectoria.\nFoi un dos fundadores do Batall\u00f3n Literario da Costa da Morte, participando en obras colectivas como \"N\u00f3s\" (1997) e \"Mar por medio\" (1998). Previamente publicara como narrador os relatos \"E a catro patas: quil\u00f3metros...\" (1994) e \"Confeso que matei a bambi\" (1996).\nA s\u00faa primeira obra individual \u00e9 do 1996, cando sae \u00e1 luz \"Poemas da cidade oculta\". Ese mesmo ano ga\u00f1a con \"Areados\" o premio Miguel Gonz\u00e1lez Garc\u00e9s da Deputaci\u00f3n da Coru\u00f1a. No ano 1998 ga\u00f1a o premio de poes\u00eda Eusebio Lorenzo Baleir\u00f3n co poemario \"Teor\u00eda do lugar\", e no 2002 o III Premio de poes\u00eda Fiz Vergara Vilari\u00f1o con \"Decr\u00faa\".\nInteresado en experimentar coas novas formas da edici\u00f3n, conv\u00e9rtese nun dos membros fundadores da editora Letras de Cal e participa tam\u00e9n no proxecto Retagarda Edici\u00f3ns dedicado a editar libros en formato dixital empregando o diskette como soporte. Publica nese formato \"O libro dos cans\" no ano 2000. Tam\u00e9n no ano 2007 e xunto co seu irm\u00e1n, o escritor e artista gr\u00e1fico David Creus, publica \"facer Merzbau non ou posible?\", un libro que pretende borrar as fronteiras do concepto tradicional de autor\u00eda e que se move dentro dun concepto multimedi\u00e1tico da literatura (acomp\u00e1\u00f1ase dun DVD e de autocolantes).\nEstevo Creus \u00e9 licenciado en Psicolox\u00eda e foi tam\u00e9n fundador do Grupo de Teatro Tal\u00eda."}
{"id": "57929", "revid": "23204", "url": "https://gl.wikipedia.org/wiki?curid=57929", "title": "David Creus", "text": "David Creus Andrade, nado en Cee en 1975, \u00e9 un poeta e dese\u00f1ador gr\u00e1fico galego.\nTraxectoria.\nLicenciado en Belas Artes. No ano 2007 e xunto co seu irm\u00e1n, o tam\u00e9n poeta Estevo Creus, publicar\u00e1 \"facer Merzbau non ou posible?\", un libro que pretende borrar as fronteiras do concepto tradicional de autor\u00eda e que se move dentro dun concepto multimedi\u00e1tico da literatura (acomp\u00e1\u00f1ase dun DVD e de autocolantes)."}
{"id": "57930", "revid": "1131", "url": "https://gl.wikipedia.org/wiki?curid=57930", "title": "Edici\u00f3ns do Drag\u00f3n", "text": "Edici\u00f3ns do Drag\u00f3n foi un proxecto editorial galego activo entre os anos 1990 e 1998 e radicado na cidade de Santiago de Compostela que se moveu grazas ao esforzo de, entre outros, Paco Souto, Fran Alonso e Miro Villar.\nHistoria.\nNacida como unha editorial pequena de tiraxes curtas a s\u00faa preocupaci\u00f3n pola s\u00faa dimensi\u00f3n est\u00e9tica levounos a abordar o formato de carpetas po\u00e9ticas, feitas dun xeito case artesanal e coa participaci\u00f3n de diversos autores pl\u00e1sticos. Ao longo da s\u00faa traxectoria publicou cinco volumes colectivos, e dous de autor\u00eda individual, ambos de autores debutantes. Cesou as s\u00faas actividades en 1998 debido \u00e1 separaci\u00f3n profesional dos seus impulsores.\nA s\u00faa importancia na poes\u00eda dos 90 \u00e9 capital, por acoller o debut de moitos dos seus autores novos e tam\u00e9n por sentar as bases do que despois ser\u00eda Letras de Cal."}
{"id": "57931", "revid": "98629", "url": "https://gl.wikipedia.org/wiki?curid=57931", "title": "Letras de Cal", "text": "Letras de Cal foi un proxecto editorial galego que se desenvolveu entre os anos 1997 e 2002. Nace ao abeiro da Asociaci\u00f3n Cultural Ama\u00eda como consolidaci\u00f3n e continuaci\u00f3n dos proxectos inspirados no proxecto Edici\u00f3ns do Drag\u00f3n e mais na revista \"\u00d3lisbos\", editada na Facultade de Filolox\u00eda da Universidade de Santiago de Compostela.\nHistoria e caracter\u00edsticas.\nLetras da Cal xorde como consecuencia da pol\u00e9mica xeracional entre os \u00abPoetas dos 80\u00bb e os \u00abPoetas dos 90\u00bb, a cal se produce cando os \u00abpoetas novos\u00bb desexan incorporarse ao sistema literario galego e atopan grandes obst\u00e1culos e dificultades para incorporarse ao campo debido a antagonismos ideol\u00f3xicos. Dentro da heteroxeneidade, cons\u00e9guese crear unha conciencia de grupo en base a principios anti-elitistas e populares co fin de ofrecer un espazo de publicaci\u00f3n para escritores de poes\u00eda novos, os cales reprochan \u00e1 xeraci\u00f3n anterior o seu culturalismo, escapismo e afastamento da realidade. Segundo Rafa Villar, as problem\u00e1ticas que os confrontaban eran os seguintes:\n\u00ab [...] reducci\u00f3n not\u00e1bel da edicion logo do \u2018boom\u2019 dos 80; escasa actividade p\u00fablica relacionada coa poes\u00eda (recitais, presentaci\u00f3ns, actos p\u00fablicos\u2026); e dificultades de edici\u00f3n para os autores e autoras novos\u00bb.\nAs\u00ed, co detonante das palabras de Rafa Villar no Congreso da Asociaci\u00f3n de Escritores en Lingua Galega, comezaron este proxecto coa intenci\u00f3n de unir a poes\u00eda coa mocidade actual, integrala na realidade e traspasar os l\u00edmites dos ambientes ou orientaci\u00f3ns acad\u00e9micas.\nInicialmente, Letras de Cal f\u00fandase cos cartos de dezasete autores, a maior parte deles novos. A idea era facer unhas edici\u00f3ns accesibles e de tiraxes curtas que puidesen sufragar os seus propios gastos, a diferenza doutros proxectos anteriores como Edici\u00f3ns do Drag\u00f3n. Os fundadores formaban parte con voz e voto do consello editorial, sen contar con ning\u00fan outro privilexio \u00e1 hora de publicar.\nA editorial tivo unha importancia fundamental no decorrer da poes\u00eda dos 90, tanto por dar voz a autores novos nun momento no que as editoriais can\u00f3nicas lles fechaban o paso, como por protagonizar un novo fen\u00f3meno na relaci\u00f3n dos autores co fen\u00f3meno da edici\u00f3n. Parte do \u00e9xito evid\u00e9nciase na creaci\u00f3n do \"Premio Letras de Cal\", para autores in\u00e9ditos, algo que deixara de existir no panorama literario galego. Tam\u00e9n merecen un comentario os labores de publicidade e distribuci\u00f3n que levaron a cabo, transformando e modernizando o fen\u00f3meno do recital. A traxectoria da editorial remata oficialmente no ano 2002, sendo unha das causas a separaci\u00f3n profesional da maior\u00eda dos seus fundadores e a falta de actividade.\nA modo de conclusi\u00f3n, c\u00f3mpre destacar que, m\u00e1is que unha revoluci\u00f3n no campo galego po\u00e9tico, a achega principal de Letras de Cal foi a consagraci\u00f3n e lexitimizaci\u00f3n das novas t\u00e9cnicas literarias, proceso que se materializou intencionalmente nos autores m\u00e1is novos.\nIntegrantes.\nLetras da Cal estaba formado por dezasete escritores de diferentes idades, mais a maior\u00eda novos. Dentro deste proxecto editorial, un\u00edaos o feito de compor poes\u00eda, pois alg\u00fans deles xa publicaran noutros x\u00e9neros (narrativa fundamentalmente) con anterioridade. Os nomes que compuxeron esta agrupaci\u00f3n son Marilar Aleixandre, Yolanda Casta\u00f1o, Emma Couceiro, Estevo Creus, Marta Dacosta, Eduardo Est\u00e9vez, Modesto Fraga, Emilio \u00cdnsua, Igor Lugr\u00eds, Chus Nogueira, Chus Pato, Carlos Quiroga, Xabier Rodrigues Fidalgo, Paco Souto, Rafa Villar, S\u00e9chu Sende e Antonio Fern\u00e1ndez Seoane.\nPublicaci\u00f3n: Edici\u00f3n, promoci\u00f3n e venda.\nO obxectivo era, segundo palabras de Yolanda Casta\u00f1o \u00ab[...] que a poes\u00eda non ficase nos andeis sen\u00f3n que circulase...\u00bb, polo que se tratou de libros manexables, ben editados e economicamente acces\u00edbeis, e que eran achegados aos consumidores mediante recitais.\nCoa fin de evitar l\u00edderes ou personalismos, creouse un comit\u00e9 de preselecci\u00f3n para escoller os libros que se publicar\u00edan; neste comit\u00e9, unha obra s\u00f3 pod\u00eda quedar exclu\u00edda por consenso absoluto.\nDe cada un dos libros public\u00e1ronse ata 400 exemplares, ag\u00e1s coas antolox\u00edas, que roldaron as 1000 copias.\nA acollida que tiveron as obras estivo condicionada en gran medida polo libro e a poes\u00eda en particular, ademais das preferencias das librar\u00edas.\nObras publicadas.\nA editorial Letras da Cal publicou entre os anos 1997 e 2002 un total de catorce obras.\nPremio de poes\u00eda Letras da Cal.\nNo ano 2000, Letras da Cal convocou un premio en poes\u00eda dirixido aos novos poetas. Ademais de estimular a produci\u00f3n po\u00e9tica, esta iniciativa supuxo un paso moi significativo para a consagraci\u00f3n como instituci\u00f3n de Letras da Cal no sistema literario galego."}
{"id": "57932", "revid": "88215", "url": "https://gl.wikipedia.org/wiki?curid=57932", "title": "Vampeta", "text": "Marcos Andr\u00e9 Batista dos Santos, co\u00f1ecido como Vampeta, nado en Naz\u00e1re das Farinhas, Ba\u00eda, o 10 de marzo de 1974, \u00e9 un exfutbolista brasileiro, que xogaba como centrocampista. Foi campi\u00f3n do mundo coa selecci\u00f3n brasileira, coa que disputou un total de 39 partidos entre 1998 e 2002. Na Copa do Mundo de 2010 foi comentarista da TV Bandeirantes."}
{"id": "57933", "revid": "1131", "url": "https://gl.wikipedia.org/wiki?curid=57933", "title": "S\u00e9chu Sende", "text": "Xos\u00e9 Lu\u00eds Gonz\u00e1lez Sende, nado en Padr\u00f3n o 21 de xu\u00f1o de 1972, \u00e9 un fil\u00f3logo, escritor, regueifeiro e profesor galego, m\u00e1is co\u00f1ecido como S\u00e9chu Sende.\nTraxectoria.\nLicenciado en Filolox\u00eda Galego-Portuguesa pola Universidade de Santiago, \u00e9 profesor de lingua e literatura, no IES Marco do Camball\u00f3n de Vila de Cruces. Iniciouse como poeta vinculado ao Colectivo Po\u00e9tico Ser\u00e1n Vencello, formando parte da xeraci\u00f3n dos 90 e m\u00e1is tarde revelouse tam\u00e9n como un dos narradores de principios do s\u00e9culo XXI. Foi un dos fundadores do proxecto editorial Letras de Cal, no que publica o seu primeiro libro, \"Odiseas\", en 1998. Como socioling\u00fcista, foi cofundador da Cooperativa Tagen Ata, Lingua e Comunicaci\u00f3n. Alg\u00fans dos seus textos foron traducidos ao ruso, checo, croata, bret\u00f3n, sardo, catal\u00e1n ou asturiano.\nTen traballado en publicidade social e, neste campo, entre as s\u00faas creaci\u00f3ns est\u00e1 a campa\u00f1a para a Universidade de Vigo \"Busco amante galego-falante\", lema que popularizou nun tema rock o grupo musical Sacha na Horta. No \u00e1mbito da multimedia, tam\u00e9n formou parte do \"Colectivo Sintrom\" de m\u00fasica experimental, cos m\u00fasicos Serxio Landrove, Helga Blanco e Xalo Gayoso. Un dos seus versos, \"Eu nunca serei yo\", foi transformado en tema punk polo cantautor O Leo i Arremec\u00e1ghona! En 2016, o grupo Caxade publicou \"E isto \u00e9 o amor\", un CD que leva o t\u00edtulo dun poema de S\u00e9chu Sende que tam\u00e9n musicaron. Tam\u00e9n en 2016, o grupo \"Linho do Cuco\" inspirouse nun relato seu do libro \"A Rep\u00fablica das Palavras\" para titular o seu CD \"Viva Viva\". En 2017, nun proxecto de apoio \u00e1 Escola de Ensino Galego Semente, Guadi Galego musicou unha letra de S\u00e9chu Sende, \"Luzia e o morcego\".\nS\u00e9chu Sende tam\u00e9n \u00e9 o creador do primeiro xogo de rol en galego, publicado polo Concello de Santiago e a Asociaci\u00f3n Socio-Pedag\u00f3xica Galega, como actividade de dinamizaci\u00f3n do Correlingua, en 2002.\nEn 2008 participou, en Barcelona, no final do proceso de paz entre os colectivos Latin Kings e \u00d1eta, nun obradoiro de narraci\u00f3ns persoais cos l\u00edderes das organizaci\u00f3ns, xunto ao poeta Celso Fern\u00e1ndez Sanmart\u00edn. O proxecto recolleuse no libro colectivo \"Unidos por el Flow\".\nTam\u00e9n \u00e9 domador de pulgas no Circo de Pulgas Carruselo, m\u00e1is co\u00f1ecido como \"Galiza Pulgas Circus\".\nNos \u00faltimos tempos estivo ligado de forma moi importante \u00e1s plataformas Nunca M\u00e1is e Burla Negra."}
{"id": "57935", "revid": "1131", "url": "https://gl.wikipedia.org/wiki?curid=57935", "title": "Retagarda Edici\u00f3ns", "text": "Retagarda edici\u00f3ns foi unha editorial galega que desenvolveu a s\u00faa breve actividade durante o ano 2000.\nTraxectoria.\nNacida como un proxecto dos escritores Eduardo Est\u00e9vez, Rafa Villar e Estevo Creus, a editorial caracteriz\u00e1base por dedicarse en exclusiva \u00e1 edici\u00f3n dixital, baixo formato diskette o que favorec\u00eda uns prezos populares. O precario estado da lectura en formato dixital, xunto co momento tecnol\u00f3xico escollido (en plena expansi\u00f3n de Internet e no ocaso do diskette como formato), provocaron, xunto con outras causas, a fin da s\u00faa actividade. Algunha das s\u00faas obras foron reeditadas con posterioridade en novos formatos dixitais para a s\u00faa difusi\u00f3n gratu\u00edta na rede."}
{"id": "57936", "revid": "23204", "url": "https://gl.wikipedia.org/wiki?curid=57936", "title": "Virxinia Occidental", "text": "Virxinia Occidental \u00e9 un dos estados que conforman os Estados Unidos de Am\u00e9rica na rexi\u00f3n dos Apalaches. Virxinia Occidental separouse de Virxinia durante a guerra civil estadounidense no ano 1862, e foi admitida na Uni\u00f3n como estado separado o 20 de xu\u00f1o de 1863. \u00c9 o \u00fanico estado formado como resultado directo da guerra civil, e o \u00fanico formado da escisi\u00f3n dun estado preexistente.\nVirxinia Occidental \u00e9 co\u00f1ecida polas s\u00faas monta\u00f1as, pola s\u00faa miner\u00eda do carb\u00f3n e pola s\u00faa industria forestal. \u00c9 tam\u00e9n co\u00f1ecida polas s\u00faas belas paisaxes naturais e como destino tur\u00edstico para as persoas interesadas en actividades ao aire libre tales como o esqu\u00ed, \"rafting\" en balsa, escalada, pesca, excursionismo e caza.\nVirxinia Occidental ten fronteira con Pensilvania ao norte, con Ohio ao norte e ao oeste, con Kentucky ao oeste, por Maryland ao norte e ao leste e con Virxinia ao leste e ao sur. Os r\u00edos Ohio e Potomac forman parte dos l\u00edmites do estado.\nXeograf\u00eda.\nVirxinia Occidental \u00e9 o \u00fanico estado na naci\u00f3n localizado completamente dentro da cordilleira dos Apalaches, e no que t\u00f3dalas s\u00faas \u00e1reas son monta\u00f1osas; por esta raz\u00f3n \u00e9 alcumado \"The Mountain State\" (O Estado Monta\u00f1a). Aproximadamente o 75 % do estado est\u00e1 dentro das rexi\u00f3ns Meseta Cumberland e Meseta Allegheny. A\u00ednda que o relevo non sexa moi alto, estas rexi\u00f3ns son extremadamente accedentadas na maior parte das \u00e1reas.\nNa li\u00f1a estatal do Leste con Virxinia, os altos picos na rexi\u00f3n Bosque Nacional Monongahela crean unha illa de clima mais fr\u00edo e ecosistemas similares aos do norte de Nova Inglaterra e o leste do Canad\u00e1. O punto m\u00e1is alto do estado \u00e9 \"Spruce Knob\", con 1.482 m de altitude e est\u00e1 cuberto por un denso bosque boreal de abetos en altitudes por encima de 1.220 m. Spruce Knob est\u00e1 dentro do Bosque Nacional Monongahela e \u00e9 unha parte da \"Spruce Knob-Seneca Rocks National Recreation Area\". Tam\u00e9n poden atoparse dentro do bosque un total de seis \u00e1reas de p\u00e1ramo. Sa\u00edndo do bosque, ao sur, o \"New River Gorge\" \u00e9 un profundo can\u00f3n de 304 m esculpido polo \"New River\". O Servizo de Parques Nacionais controla unha parte do desfiladeiro e o r\u00edo que foi designado como o \"New River Gorge National River\", un dos s\u00f3 15 r\u00edos nos Estados Unidos con este nivel de protecci\u00f3n.\nOutras \u00e1reas baixo protecci\u00f3n e control incl\u00faen:\nA vexetaci\u00f3n nativa na maior parte do estado era orixinalmente o bosque de madeira dura cunha mestura de carballo, casti\u00f1eiro, pradairo, faia, e pi\u00f1eiro branco, con salgueiro e sic\u00f3moro americano ao longo dos cursos de auga do estado. Moitas das \u00e1reas son ricas en biodiversidade e beleza paisax\u00edstica, un feito que \u00e9 apreciado pola poboaci\u00f3n de Virxinia Occidental, que se refiren ao seu fogar como \"Almost Heaven\" (Case o Ceo).\nOs estratos de roca subxacentes son pedras areniscas, lousas, camas de carb\u00f3n bituminoso, e pedras calcarias depositadas cerca da contorna dos bordos de sedimentos procedentes das monta\u00f1as ao leste, e nun mar interior pouco profundo no oeste. Alg\u00fans leitos presentan un ambiente de pantano costeiro, alg\u00fan delta de r\u00edo, algo de auga superficial. O nivel do mar elevouse e caeu moitas veces durante as eras Mississippian e Pensilvanian (\u00c9pocas do Per\u00edodo Carbon\u00edfero), creando unha variedade de estratos de roca. As Monta\u00f1as Apalaches son unhas das m\u00e1is antigas da terra, formadas hai m\u00e1is de 300 mill\u00f3ns de anos.\nClima.\nO clima de Virxinia Occidental est\u00e1 entre un clima subtropical h\u00famido (Clasificaci\u00f3n clim\u00e1tica de K\u00f6ppen \"Cfa\") nas elevaci\u00f3ns mais baixas da parte suroeste do estado (inclu\u00eddo Huntington) e partes do \"Eastern Panhandle\" ao leste dos Apalaches con c\u00e1lidos e h\u00famidos ver\u00e1ns e invernos suaves. O resto do estado ten un clima continental h\u00famido (Clasificaci\u00f3n clim\u00e1tica de K\u00f6ppen \"Dfa\", excepto \"Dfb\" nas zonas m\u00e1is altas) con calorosos e h\u00famidos ver\u00e1ns e invernos fr\u00edos, que aumentan en severidade cando aumenta a elevaci\u00f3n. Con todo, o clima \u00e9 cambiante en t\u00f3dalas partes do estado. As zonas mais rigorosas est\u00e9ndense desde a zona 5b nos Apalaches centrais \u00e1 zona 7a nas partes mais calorosas das estribacions m\u00e1is baixas. No \"Eastern Panhandle\" e o Val do r\u00edo Ohio as temperaturas son o bastante quentes para ver e cultivar plantas subtropicais como a magnolia grandiflora, albizia julibrissin, liquid\u00e1mbar americano e ocasionalmente algunhas palmas de agulla e sabales menores. Estas plantas non prosperan noutras partes do estado.\nAs temperaturas medias en xaneiro m\u00f3vense entre os -2\u00a0\u00b0C cerca do R\u00edo Cheat e os 5\u00a0\u00b0C ao longo de secci\u00f3ns da fronteira con Kentucky. A media de xullo vai dos 19\u00a0\u00b0C ao longo da rama norte do R\u00edo Potomac a 24\u00a0\u00b0C na parte occidental do estado. O clima \u00e9 m\u00e1is fr\u00edo nas monta\u00f1as que nas secci\u00f3ns menos elevadas do estado.\nA precipitaci\u00f3n anual est\u00e9ndese de menos de 810\u00a0mm na secci\u00f3n inferior do Leste, a m\u00e1is de 1.400\u00a0mm nas partes m\u00e1is altas de \"Allegheny Front\". Practicamente m\u00e1is da metade das precipitaci\u00f3ns de choiva ocorren de abril a setembro. As n\u00e9boas densas son com\u00fans en moitos vales da secci\u00f3n \"Kanawha\", sobre todo o Val Tygart. A neve polo xeral dura s\u00f3 uns d\u00edas nas partes menos elevadas do estado, pero pode persistir durante semanas nas \u00e1reas de monta\u00f1a m\u00e1is altas. Unha media de 86\u00a0cm de neve cae anualmente en Charleston, a\u00ednda que durante o inverno de 1995-1996 m\u00e1is de tres veces esa cantidade caeu en varias cidades do estado, establecendo novos m\u00e1ximos nos rexistros de nevadas.\nDemograf\u00eda.\nDe acordo co censo nacional de 2000, da Oficina do Censo dos Estados Unidos, a poboaci\u00f3n de Virxinia Occidental era de 1.808.344 habitantes, un crecemento do 0,8% en relaci\u00f3n \u00e1 poboaci\u00f3n do estado en 1990 que era de 1.793.477 habitantes. Unha estimativa realizada en 2005 calcula a poboaci\u00f3n do estado en 1.816.856 habitantes, un crecemento do 1,3% en relaci\u00f3n \u00e1 poboaci\u00f3n do estado en 1990, do 0,5%, en relaci\u00f3n \u00e1 poboaci\u00f3n do estado en 2000, e do 0,2% en relaci\u00f3n \u00e1 poboaci\u00f3n estimada en 2004.\nO descenso da poboaci\u00f3n natural entre 2000 e 2005 foi de 3.296 habitantes - 108.292 nacementos 111.588 falecementos - o crecemento poboacional causado pola inmigraci\u00f3n foi de 14.209 habitantes, mentres que a migraci\u00f3n interestatal incrementouse en 3.691 habitantes. Entre 2000 e 2005, a poboaci\u00f3n de Virxinia Occidental creceu en 8.506 habitantes.\nO 5,6% da poboaci\u00f3n de Virxinia Occidental pos\u00fae menos de 5 anos de idade, o 22,3% pos\u00fae menos de 18 anos de idade e o 15,3% da poboaci\u00f3n do estado pos\u00fae 65 anos ou m\u00e1is de idade. A poboaci\u00f3n de sexo feminino comp\u00f3n aproximadamente o 51,4% da poboaci\u00f3n do estado.\nRazas e etnias.\nComposici\u00f3n racial da poboaci\u00f3n de Virxinia Occidental:\nOs cinco maiores grupos \u00e9tnicos de Virxinia Occidental son americanos que forman o 23,2% da poboaci\u00f3n do estado (principalmente descendentes de irlandeses ou escoceses), alem\u00e1ns (17,2%), irlandeses (13,5%), ingleses (12%) e italianos (4,8%).\nEconom\u00eda.\nO Produto Interior Bruto de Virxinia Occidental foi de 53.782 mill\u00f3ns de d\u00f3lares en 2005. A renda per c\u00e1pita do estado, pola s\u00faa banda, foi de 29.602 d\u00f3lares, a segunda m\u00e1is pequena do pa\u00eds, s\u00f3 detr\u00e1s de Mississippi. A taxa de desemprego \u00e9 do 5,3%.\nO sector primario sup\u00f3n o por 5% do PIB de Virxinia Occidental. Xuntas, a agricultura e a gander\u00eda o 1% do PIB do estado, e empregan aproximadamente 29,9 mil persoas. Os efectos da industria madeireira e da pesca non son de gran magnitude na econom\u00eda do estado. Virxinia Occidental pos\u00fae preto de 21 mil granxas, que cobren aproximadamente o 85% do estado. Os principais produtos da industria agropecuaria son as aves, carne e leite ga\u00f1ado bovino, palla, millo, tabaco, maz\u00e1 e pexego.\nO sector secundario achega o 18% do PIB. A industria de manufactura co 16% do PIB do estado, emprega aproximadamente a 84,6 mil persoas. O valor total dos produtos fabricados no estado \u00e9 de 9.000 mill\u00f3ns de d\u00f3lares. Os principais produtos industrializados fabricados no estado son produtos qu\u00edmicos, mobles de madeira e equipamentos de transportes. A miner\u00eda achega o 7% do PIB, empregando a preto de 26,3 mil persoas. O principal recurso natural extra\u00eddo no estado \u00e9 o carb\u00f3n. Outros recursos naturais importantes son petr\u00f3leo e granito. A industria de construci\u00f3n sup\u00f3n o 5% do PIB do estado, empregando aproximadamente a 48,9 mil persoas.\nO sector servizos sup\u00f3n a maior\u00eda do PIB de Virxinia Occidental, co 77%. Cerca do 18% do PIB do estado \u00e9 xerado a trav\u00e9s de servizos comunitarios e persoais. Este sector emprega preto de 263,6 mil persoas. Os Servizos gobernamentais responden polo 16% do PIB, empregando aproximadamente 84,6 mil persoas. O comercio por xunto e polo mi\u00fado son o 15% do PIB do estado, e emprega aproximadamente a 192,8 mil persoas. Os Servizos financeiros e inmobiliarios preto de 15% do PIB do estado, empregando aproximadamente 46,9 mil persoas. Transportes, telecomunicaci\u00f3ns e servizos p\u00fablicos empregan unhas 44,9 mil persoas, e responden polo 11% do PIB. O 99,5% da electricidade xerada no estado \u00e9 producida en centrais termoel\u00e9ctricas a carb\u00f3n. O resto \u00e9 producido en pequenas centrais hidroel\u00e9ctricas e en centrais termoel\u00e9ctricas a petr\u00f3leo ou gas natural.\nEducaci\u00f3n.\nAo converterse nun estado, en 1863, Virxinia Occidental estableceu un sistema de escolas p\u00fablicas. En 1933, os 398 distritos escolares do estado foron reorganizados en 55 distritos, cada unha operando dentro de cada condado.\nActualmente todas as instituci\u00f3ns educativos en Virxinia Occidental necesitan seguir regras e normas ditadas polo Consello de Educaci\u00f3n de Virxinia Occidental, composto por nove membros escollidos polo gobernador para mandatos de ata nove anos de duraci\u00f3n. Este consello \u00e9 administrado por un superintendente, elixido pola poboaci\u00f3n do estado para mandatos de ata catro anos de duraci\u00f3n. Virxinia Occidental pos\u00fae 55 distritos escolares, cada unha operando nun condado. Cada distrito escolar pos\u00fae os seus propios superintendentes. En Virxinia Occidental non se permite a operaci\u00f3n de \"escolas charter\" - escolas p\u00fablicas independentes, que non son administradas por distritos escolares, pero que dependen de orzamentos p\u00fablicos para operar. A escolarizaci\u00f3n \u00e9 obrigatoria para todas os nenos e adolescentes con m\u00e1is de seis anos de idade, ata a conclusi\u00f3n do ensino secundario ou ata os quince anos de idade.\nEn 1999, as escolas p\u00fablicas do estado atenderon preto de 291,8 mil estudantes, empregando aproximadamente a 21,1 mil profesores. Escolas privadas atenderon preto de 15,9 mil estudantes, empregando aproximadamente a 1,5 mil profesores. O sistema de escolas p\u00fablicas do estado supuxo preto de 1.987 mill\u00f3ns de d\u00f3lares, e o gasto das escolas p\u00fablicas \u00e9 de aproximadamente 7,2 mil d\u00f3lares por estudante. Cerca do 78,7% dos habitantes do estado con m\u00e1is de 25 anos de idade pos\u00faen un diploma de ensino secundario.\nA primeira biblioteca de Virxinia Occidental foi fundada en 1808, en Wheeling. A primeira biblioteca p\u00fablica, pola s\u00faa banda, foi fundada o 18 de maio de 1859, no Condado de Ohio. Actualmente, o estado pos\u00fae preto de 97 sistemas de bibliotecas p\u00fablicas, que moven unha media de 4,4 libros por habitante.\nA Universidade de Virxinia Occidental pos\u00fae 37 instituci\u00f3ns de educaci\u00f3n superior, das cales 15 son p\u00fablicas e 22 son privadas. A primeira instituci\u00f3n de ensino superior do estado, a Universidade de Virxinia Occidental, foi fundada en 1867, en Morgantown. A Universidade de Virxinia Occidental \u00e9 actualmente a maior instituci\u00f3n de ensino superior do estado.\nTransportes e medios de comunicaci\u00f3n.\nCharleston \u00e9 o principal centro de transportes de Virxinia Occidental. O estado, en 2002, posu\u00eda 3.595 quil\u00f3metros de v\u00edas ferroviarias. O carb\u00f3n sup\u00f3n o 95% da carga ferroviaria transportada no estado. En 2003, Virxinia Occidental posu\u00eda 59.534 quil\u00f3metros de v\u00edas p\u00fablicas, dos cales 884 quil\u00f3metros eran estradas interestatais, considerados parte do sistema federal viario dos Estados Unidos.\nO primeiro xornal de Virxinia Occidental, o \"Potomak Guardian and Berkeley Advertiser\", foi publicado por primeira vez en 1790, en Shepherdstown. O xornal m\u00e1is antigo do estado a\u00ednda en circulaci\u00f3n, pola s\u00faa banda, \u00e9 \"The Intelligencer\", impreso en Wheeling por primeira vez en 1852. Actualmente, son publicados no estado 97 xornais, dos cales 21 son diarios.\nA primeira estaci\u00f3n de radio de Virxinia Occidental foi fundada en 1923, en Huntington. A primeira estaci\u00f3n de televisi\u00f3n foi fundada en 1949, tam\u00e9n en Huntington. Actualmente, Virxinia Occidental pos\u00fae 123 estaci\u00f3ns de radio - dos cales 51 son AM e 72 son FM - e 11 estaci\u00f3ns de televisi\u00f3n."}
{"id": "57945", "revid": "98629", "url": "https://gl.wikipedia.org/wiki?curid=57945", "title": "R\u00edo Barba, O Vicedo", "text": "San Paulo de R\u00edo Barba \u00e9 unha parroquia do concello do Vicedo, na comarca da Mari\u00f1a Occidental, na provincia de Lugo. En 2007 ti\u00f1a 140 habitantes, 82 menos ca en 1991.\nLimita ao norte coas Ribeiras do Sor (Ma\u00f1\u00f3n), As Negradas e Mosende; ao sur con Cabanas; ao leste con Mosende e Covas (Viveiro) e ao oeste con Ma\u00f1\u00f3n.\nA igrexa parroquial foi mandada constru\u00edr por Fern\u00e1n P\u00e9rez de Andrade, O Boo a finais do s\u00e9culo XIV, conservando a\u00ednda a insignia deste nobre medieval, o porco bravo, igual que ocorre na igrexa de Santa Mar\u00eda de Cabanas, tam\u00e9n no Vicedo. O p\u00f3rtico \u00e9 de data moi posterior. \u00c9 de planta rectangular, fabricada con muros de canter\u00eda e lousa, e con cuberta de lousa."}
{"id": "57949", "revid": "23204", "url": "https://gl.wikipedia.org/wiki?curid=57949", "title": "Jer\u00f3nimo Zurita", "text": "Jeronimo Zurita y Castro, nado en Zaragoza o 4 de decembro de 1512 e finado na mesma cidade o 3 de novembro de 1580, foi un historiador aragon\u00e9s, c\u00e9lebre pola s\u00faa obra \"Anales de la Corona de Arag\u00f3n\". Na historia de Galiza \u00e9 co\u00f1ecido por ser o creador, presuntamente, da frase \"doma y castraci\u00f3n del Reino de Galicia\".\nTraxectoria.\nEstudou ret\u00f3rica, lat\u00edn e grego en Alcal\u00e1 de Henares co co\u00f1ecido helenista Hern\u00e1n N\u00fa\u00f1ez. Non deixou de aprender ademais varias linguas modernas, como o franc\u00e9s, o italiano, o portugu\u00e9s, e o catal\u00e1n. En 1530, e grazas \u00e1 influencia do seu pai Miguel de Zurita, que foi m\u00e9dico de Fernando o Cat\u00f3lico e Carlos I, conseguiu o posto de maxistrado da cidade de Barbastro e continuo da Casa Real, para, pouco m\u00e1is tarde, ser nomeado baile (xu\u00edz ordinario) de Huesca.\nFoi nomeado asistente-secretario da Inquisici\u00f3n ao servizo do cardeal Juan Pardo de Tavera, que desempe\u00f1aba os cargos de membro do Consello de Estado, inquisidor xeral e arcebispo de Toledo en 1537. Pasa a ser cronista do Reino de Arag\u00f3n en 1548 e en 1566 Filipe II nom\u00e9ao secretario para o concilio da Inquisici\u00f3n, e secretario do seu Consello e C\u00e1mara, delegando nel todos os asuntos de suficiente importancia como para requirir a firma do rei.\nTras obter unha sinecura en Zaragoza renuncia aos seus anteriores cargos o 21 de xaneiro de 1571 para dedicarse por completo \u00e1 composici\u00f3n dos seus \"Anais da Coroa de Aragon\", cuxo primeiro tomo aparece en 1562. Viviu para ver o \u00faltimo volume publicado en Zaragoza o 22 de abril de 1580. Morre o 3 de novembro dese mesmo ano.\nObra.\nA magna obra de Jer\u00f3nimo de Zurita, na que traballou durante trinta anos, son os \"Anales de la Corona de Arag\u00f3n\" (1562 - 1580). Nela historia os sucesos de Arag\u00f3n en orde cronol\u00f3xica desde o per\u00edodo isl\u00e1mico at\u00e9 o reinado de Fernando o Cat\u00f3lico. O modelo do seu concepto da historia e tam\u00e9n do seu estilo \u00e9 T\u00e1cito. Zurita prop\u00faxose facer unha historia rigorosa, refugando lendas, rumores e devanditos. Con este fin atende s\u00f3 \u00e1s fontes antigas e \u00e1 documentaci\u00f3n arquiv\u00edstica, que son a base dunha historia refeita, na que se distancia cautelosamente das noticias transmitidas tradicionalmente polos historiadores inmediatamente anteriores, cuxo m\u00e9todo basear na acumulaci\u00f3n de cr\u00f3nicas medievais, fontes literarias e datos de segunda man.\nOs seus cargos de secretario real e Cronista de Arag\u00f3n permit\u00edronlle realizar frecuentes viaxes a Flandres, Francia ou Italia, onde se puido prover de gran cantidade de fontes documentais de primeira orde. En moitos casos figuran nos seus \"Anales\" as transcrici\u00f3ns literais dos documentos que lle serv\u00edan de fonte. O discurso hist\u00f3rico que elabora segue unha orde cronol\u00f3xica preciso, e nel ab\u00f3rdanse aspectos pol\u00edticos, econ\u00f3micos e relixiosos.\nA obra ten un alcance m\u00e1is al\u00f3 do aragon\u00e9s, pois no desenvolvemento da cr\u00f3nica, ven imbricados todos os reinos peninsulares, inclu\u00edndo Portugal. A pesar diso, xa Alonso de Santa Cruz lle achacaba un punto de vista demasiado favor\u00e1bel ao Reino de Arag\u00f3n e un certo desd\u00e9n para con Castela. Pero Zurita cultivou adhesi\u00f3ns ac\u00e9rrimas, que negaban que a s\u00faa historia mostrase un punto de vista tendencioso contra o castel\u00e1n, como Ambrosio de Morais ou Juan P\u00e1ez de Castro.\nQuizais o que m\u00e1is se pode achacar a Zurita \u00e9 un estilo alambicado en ocasi\u00f3ns, motivado pola influencia da prosa latina; e desenlazado na s\u00faa cohesi\u00f3n argumental, debido \u00e1 dif\u00edcil transici\u00f3n entre os documentos orixinais que reproduce e tam\u00e9n por aterse a unha estrita orde temporal na exposici\u00f3n hist\u00f3rica, o que fai que se repita informaci\u00f3n.\nOutra obra importante, tam\u00e9n relacionada coa Historia de Arag\u00f3n \u00e9 a s\u00faa \"Indices rerum ab Aragoniae regibus gestarum\" (Zaragoza, 1578), cuxo asunto \u00e9 a cr\u00f3nica dos reis de Arag\u00f3n at\u00e9 Mart\u00edn I o Humano, \u00e1 que se achega a Historia de Sicilia, escrita por Gualberto de Malaterra e outros historiadores. \u00c1 mesma tem\u00e1tica pertence \"Progresos de la Historia en el reino de Arag\u00f3n\" (Zaragoza, 1580).\n\"Historia del rey don Fernando el Cat\u00f3lico\" completa o \u00faltimo per\u00edodo abordado nos \"Anais\" e profunda na figura deste rei, que deu orixe \u00e1 creaci\u00f3n do Estado Moderno. O achegamento a Fernando II de Arag\u00f3n \u00e9 un asunto reiterado na historiograf\u00eda aragonesa. As\u00ed, foi obxecto de atenci\u00f3n tam\u00e9n por parte de Baltasar Graci\u00e1n, que o tomou como modelo en \"El Pol\u00edtico don Fernando o Cat\u00f3lico\".\nDe \u00edndole historiogr\u00e1fica \u00e9 \"Enmiendas y advertencias en las cr\u00f3nicas de los reyes de Castilla que escribi\u00f3 don L\u00f3pez de Ayala\", que non foi editada at\u00e9 1683. Nela critica as cr\u00f3nicas de Pero L\u00f3pez de Ayala dos reis Pedro I, Henrique II, Xo\u00e1n I e Henrique III de Castela. De parecido talante son os seus \"Comentarios a los Claros Hombres de Pulgar\", onde examina a obra de Hernando do Pulgar, \"Claros hombres de Castilla\", de 1486, que retrataba os personaxes ilustres da corte de Henrique IV de Castela.\nO estilo de Zurita pode parecer na actualidade austero pero \u00e9 incuestionable a s\u00faa autoridade como cronista moderno e o seu m\u00e9todo historiogr\u00e1fico rigoroso. Mostra unha nova concepci\u00f3n dos deberes dun historiador e, non contento cos amplos materiais gardados nos arquivos de Arag\u00f3n, buscou as s\u00faas fontes nos Pa\u00edses Baixos, Roma, N\u00e1poles e Sicilia, para atopar documentos de primeira man que lle permitisen reformular a historia desde os seus materiais m\u00e1is fidedignos."}
{"id": "57950", "revid": "5863", "url": "https://gl.wikipedia.org/wiki?curid=57950", "title": "Fermoselle", "text": "Fermoselle \u00e9 un concello da provincia de Zamora, na comunidade aut\u00f3noma de Castela e Le\u00f3n. Est\u00e9ndese por unha \u00e1rea de 69.34\u00a0km\u00b2 onde no ano 2007 viv\u00edan 1.482 habitantes.\nLocalizaci\u00f3n.\nO municipio de Fermoselle enc\u00f3ntrase na comarca de Sayago dentro do Parque Natural de Arribas do Douro. Dista de Zamora capital uns 63 km.\nOs seus l\u00edmites serven de fronteira natural coa provincia de Salamanca nas beiras do percorrido do r\u00edo Tormes e con Portugal, co r\u00edo Douro. Conta cun paso fronteirizo sobre a presa de Bemposta no tramo de aproveitamento portugu\u00e9s do Douro.\nEntre o seu patrimonio est\u00e1 o castelo de Fermoselle.\nDemograf\u00eda.\nEvoluci\u00f3n da poboaci\u00f3n de Fermoselle dende a d\u00e9cada dos 50:\nPol\u00edtica.\nO repartimento de escanos quedou deste xeito:"}
{"id": "57951", "revid": "23204", "url": "https://gl.wikipedia.org/wiki?curid=57951", "title": "Doma y castraci\u00f3n del Reino de Galicia", "text": "\"Doma y castraci\u00f3n del Reino de Galicia\" \u00e9 unha expresi\u00f3n referida por Alfonso Daniel Rodr\u00edguez Castelao como orixinaria de Zurita, as\u00ed como un lugar com\u00fan da historia de Galiza.\nHistoria da expresi\u00f3n.\nA expresi\u00f3n parte dun discurso parlamentario sobre o Proxecto de Constituci\u00f3n:\nEst\u00e1 baseado, \u00e1 s\u00faa vez, no texto contido nos \"Anales de Arag\u00f3n\" do devandito Jer\u00f3nimo Zurita, cando no cap\u00edtulo LXIX do Libro XX, titulado \"\"Que o conde de Lemos entregou ao rei a fortaleza de Ponferrada; e da ida do rei a Galicia para asentar as cousas da xustiza\" di:\nMalia que aquel foi o primeiro uso da expresi\u00f3n rexistrado, foi o comentario feito en \"Sempre en Galiza\" o que marcou a xeraci\u00f3ns de galeguistas:\n\"Escoitade o que di Santillana: \"\"..non h\u00e1 mucho tiempo cualesquier decidores \u00e9 trovadores destas partes, agora fuesen castellanos, andaluces o de la Estremadura, todos sus obras componian en lengua gallega o portuguesa\". Foi preciso executar a \"doma y crastraci\u00f3n de Galicia\"\" para que enmud\u00e9ceramos; pero a nosa lingoa sigueu frorecendo en Portugal, e o pobo galego non quixo esquecela.\"\nTanto o ambiguo do texto como as interpretaci\u00f3ns posteriores dar\u00edan lugar a unha confusi\u00f3n en que se xuntaron nun \u00fanico acto de \"doma y castraci\u00f3n\" un conxunto de feitos separados e que non todos foran influenciados polos Reis Cat\u00f3licos:"}
{"id": "57952", "revid": "89787", "url": "https://gl.wikipedia.org/wiki?curid=57952", "title": "Ramiro Figueiras Amarelle", "text": "Ramiro Figueiras Amarelle, nado en Ponteceso o 17 de decembro de 1977, \u00e9 un adestrador e ex xogador de f\u00fatbol praia galego, actual adestrador da selecci\u00f3n de f\u00fatbol praia de Trinidad e Tobago.\nConsiderado un dos mellores xogadores de f\u00fatbol praia da historia, comezou xogando ao f\u00fatbol no Ural, pasando logo ao equipo xuvenil do Deportivo da Coru\u00f1a, co que ga\u00f1ou a \u00fanica Copa de Campi\u00f3ns da historia do club na tempada 1995/96. Xogou a continuaci\u00f3n no Cerceda e no Imper\u00e1tor en Terceira Divisi\u00f3n e en 1997, con 19 anos, entrou na selecci\u00f3n espa\u00f1ola de f\u00fatbol praia, sendo con moita diferenza o integrante m\u00e1is novo do equipo, que ata ent\u00f3n estaba formado na s\u00faa totalidade por futbolistas retirados como Quique Seti\u00e9n, Rafa Gordillo ou Abel Resino.\nConverteuse pronto no capit\u00e1n e na estrela da selecci\u00f3n, acumulando \u00e9xitos e t\u00edtulos internacionais, destacando tres Eurocopas (1999, 2008 e 2009) e cinco Ligas Europeas (1999, 2000, 2001, 2003 e 2006), as\u00ed como dous subcampionatos mundiais en 2003 e 2004, en ambas ocasi\u00f3ns perdendo a final contra o Brasil en Copacabana (R\u00edo de Xaneiro). Foi elixido d\u00faas veces mellor xogador do Mundial (2003 e 2008), e catro veces mellor xogador da Liga Europea (1998, 2000, 2001, 2003), as\u00ed como catro veces m\u00e1ximo goleador da Liga Europea (1998, 2000, 2005 e 2007). Nos 16 anos que defendeu a camiseta da selecci\u00f3n espa\u00f1ola disputou con ela 309 partidos e marcou 303 goles.\nA nivel de clubs xogou entre 2006 e 2010 no Milano Beach Soccer, co que ga\u00f1ou tres veces a Serie A (2006, 2007 e 2010), catro veces a Copa Italia (2006, 2007, 2009 e 2010) e unha vez a Supercopa (2010). En 2011 fichou como xogador e adestrador da nova secci\u00f3n de f\u00fatbol praia do FC Barcelona, co que ga\u00f1ou a Copa Mundial de Clubs en 2015.\nAntes do Barcelona levaba xa moitos anos adestrando equipos xuven\u00eds. Pasou polas canteiras do Ural, Racing de Santander, Deportivo da Coru\u00f1a e Lugo e entre 2017 e 2021 adestrou a selecci\u00f3n de f\u00fatbol praia da China. Dende 2021 dirixe \u00e1 selecci\u00f3n de Trinidad e Tobago.\nTraxectoria.\nCarreira en clubs.\nUral e Deportivo.\nComezou xogando ao f\u00fatbol no Ural CF e de a\u00ed pasou \u00e1 canteira do Deportivo da Coru\u00f1a. No equipo xuvenil do club coru\u00f1\u00e9s coincidiu con xogadores como Dani Mallo, Deus ou Pablo L\u00f3pez. O equipo adestrado por Jos\u00e9 Mar\u00eda Blanco conseguiu o primeiro posto no Grupo I da Divisi\u00f3n de Honra, por diante do Racing de Santander, segundo, accedendo as\u00ed \u00e1 Copa de Campi\u00f3ns na s\u00faa primeira edici\u00f3n. No torneo disputado en Puertollano, o Deportivo chegou \u00e1 final, onde se enfrontou ao Real Madrid, ao que derrotou na pr\u00f3rroga (2-1), conquistando a \u00fanica Copa de Campi\u00f3ns na historia do club.\nComezos no f\u00fatbol praia.\nNo ver\u00e1n de 1996, coa etapa xuvenil cumprida e sen sitio no Fabril para el nin para outros compa\u00f1eiros, formou xunto a eles o Peluquer\u00eda Antena, un equipo de f\u00fatbol praia co que participaron no Trofeo Dyc Cidade da Coru\u00f1a, disputado na praia de Riazor. Lograron sa\u00edr campi\u00f3ns e clasific\u00e1ronse para xogar a fase final nacional en Alacant. Amarelle non puido xogar en Alacant por unha lesi\u00f3n, pero o seu equipo acabou ga\u00f1ando o trofeo. Ao remate do ver\u00e1n fichou polo Cerceda, de Terceira Divisi\u00f3n, adestrado por Paco Zas, pero despois de s\u00f3 media tempada deixou o equipo e ingresou no Imper\u00e1tor, da Rexional Preferente. Co equipo coru\u00f1\u00e9s conseguiu esa tempada un hist\u00f3rico ascenso a Terceira Divisi\u00f3n tras derrotar ao Pontellas na fase de ascenso.\nNo ver\u00e1n de 1997 disputou de novo co Antena o Trofeo Dyc de Riazor, logrando revalidar o t\u00edtulo, e tendo como premio un partido amigable contra a selecci\u00f3n espa\u00f1ola de f\u00fatbol praia. Dita selecci\u00f3n acababa de crearse pouco antes e estaba formada por vellas glorias retiradas do f\u00fatbol como Rafa Gordillo, Claudio Silva, Lobo Carrasco, Abel Resino ou Quique Seti\u00e9n. O equipo coru\u00f1\u00e9s empatou 5-5 coa selecci\u00f3n e a actuaci\u00f3n de Amarelle chamou a atenci\u00f3n do seleccionador Manu Sarabia, que o convocou para disputar un torneo en Iugoslavia ao mes seguinte.\nMilano.\nDurante as seguintes campa\u00f1as compaxinou os partidos da selecci\u00f3n de f\u00fatbol praia cos partidos de Preferente do Imper\u00e1tor. Tras case unha d\u00e9cada de \u00e9xitos coa selecci\u00f3n, en 2006 fichou xunto ao seu compa\u00f1eiro Nico Alvarado polo Milano Beach Soccer, de Mil\u00e1n. En xullo conquistou na localidade de Vasto, \u00e1 beira do Adri\u00e1tico, a Copa Italia, o primeiro t\u00edtulo na historia do club lombardo. O t\u00edtulo chegou despois de derrotar na final ao Catania por 7-6, anotando Amarelle catro dos goles da final, inclu\u00eddo o gol da vitoria na pr\u00f3rroga. Un mes despois en Catanzaro, ga\u00f1ou tam\u00e9n a Serie A, vencendo na final ao Friulpesca Udine por 7-2, anotando de novo catro dos sete goles. Recibiu ademais o premio ao m\u00e1ximo goleador do campionato, que compartiu con Pasquale Carotenuto, con 26 goles cada un. Revalidou ambos t\u00edtulos en 2007, despois de ga\u00f1ar na final da Copa ao Cavalieri del Mare Viareggio (5-2) e na da Serie A ao Coil Lignano Sabbiadoro (3-3 e 6-5 na quenda de penaltis), facendo dous goles en cada unha das d\u00faas finais.\nTras non conseguir ning\u00fan t\u00edtulo en 2008, ao ano seguinte o equipo volveuse proclamar campi\u00f3n da Copa nunha trepidante final baixo a choiva contra o Viareggio que finalizou con empate a nove goles no tempo regulamentario, dous deles de Amarelle. Na quenda de penaltis, o portugu\u00e9s Madjer errou o lanzamento do equipo toscano, mentres que Amarelle anotou o seu, d\u00e1ndolle as\u00ed a terceira Copa ao Milano. Na Serie A o equipo milan\u00e9s chegou tam\u00e9n \u00e1 final, onde se enfrontou ao Napoli, capitaneado por Diego Armando Maradona Junior. Amarelle abriu o marcador e anotou a\u00ednda outro gol m\u00e1is, pero o triunfo foi para o equipo napolitano por 6-5. Ao remate da tempada Amarelle recibiu o galard\u00f3n como mellor xogador do campionato. No 2010 sumou tres novos t\u00edtulos ao seu palmar\u00e9s, na campa\u00f1a m\u00e1is triunfante da historia do Milano, conquistando a Serie A, a Copa e a Supercopa.\nFC Barcelona.\nEn marzo de 2011 foi incorporado polo FC Barcelona para dirixir a s\u00faa nova secci\u00f3n de f\u00fatbol praia como xogador-adestrador. S\u00f3 un par de semanas despois da s\u00faa chegada disputou en S\u00e3o Paulo a primeira Copa Mundial de Clubs. A\u00ednda que pasaron a fase de grupo como primeiros, caeron nos cuartos de final fronte ao Sporting de Lisboa. A historia repetiuse ao ano seguinte, pasando como primeiros de grupo e caendo de novo ante o Sporting, mentres que no 2013 non conseguiron pasar da fase de grupos.\nNa edici\u00f3n de 2015, celebrada no R\u00edo de Xaneiro, o Barcelona foi primeiro de grupo, nas semifinais eliminou ao Al-Ahli emirat\u00ed na quenda de penaltis, e na final proclamouse campi\u00f3n do mundo vencendo tam\u00e9n nos penaltis ao Vasco da Gama brasileiro. Retirouse en 2017.\nSelecci\u00f3n espa\u00f1ola.\nFoi convocado por primeira vez para a selecci\u00f3n espa\u00f1ola de f\u00fatbol praia polo adestrador Manu Sarabia en xullo de 1997 para disputar un torneo en Budva, despois da s\u00faa grande actuaci\u00f3n contra o propio combinado espa\u00f1ol o mes anterior na praia de Riazor.\nNo ver\u00e1n de 1998 disputou a primeira edici\u00f3n da Liga Europea de F\u00fatbol Praia. O equipo espa\u00f1ol obtivo a cuarta posici\u00f3n final, con Amarelle como m\u00e1ximo goleador da liga con 24 goles e sendo elixido mellor xogador do torneo, por diante de estrelas como Cantona, Rummenigge ou Stielike. Na Eurocopa disputada en setembro do mesmo ano en Siracusa, o equipo espa\u00f1ol acabou subcampi\u00f3n, despois de empatar na final contra Portugal, e de que Amarelle fallase o seu lanzamento na quenda de penaltis.\nComezou o ano 1999 voando ao R\u00edo de Xaneiro para disputar na praia de Copacabana o seu primeiro Campionato do Mundo, competici\u00f3n que por aquel ent\u00f3n se celebraba todos os anos no Brasil. O equipo, ao que se sumaran dous xogadores galegos recomendados por Amarelle, Roberto Valeiro e Cedeira, caeu en cuartos de final fronte a Portugal. Foille mellor no \u00e1mbito europeo, ga\u00f1ando ese ano tanto a Eurocopa como a Liga Europea. Nos dous seguintes anos ga\u00f1ou d\u00faas Ligas Europeas m\u00e1is, sendo elixido en ambas mellor xogador do torneo, e na de 2000 sendo tam\u00e9n o m\u00e1ximo anotador con 15 goles. Tam\u00e9n ese ano foi o m\u00e1ximo goleador do Mundialito celebrado na vila portuguesa de Figueira da Foz, empatado a 11 goles con Eric Cantona e Nen\u00e9m. No Mundialito de 2001 foi elixido mellor xogador. No 2002 foi elixido mellor xogador da Eurocopa, na que Espa\u00f1a acadou o seu segundo subcampionato consecutivo.\nDespois de boas actuaci\u00f3ns nas edici\u00f3ns anteriores, foi elixido mellor xogador do Campionato do Mundo no 2003, no que a selecci\u00f3n espa\u00f1ola rematou subcampioa ao perder na final contra o Brasil. Amarelle foi ademais o segundo m\u00e1ximo goleador con 10 tantos, s\u00f3 superado polo brasileiro Nen\u00e9m. Tam\u00e9n ese ano foi subcampi\u00f3n da Eurocopa e campi\u00f3n da Liga Europea, sendo elixido nesta \u00faltima mellor xogador por cuarta vez. No Mundialito do mesmo ano, no que Espa\u00f1a foi terceira, Amarelle foi o m\u00e1ximo artilleiro do campionato e levou o premio ao mellor xogador por segunda vez.\nEn 2004 Amarelle anotou sete goles no Mundial, no que Espa\u00f1a volveu chegar \u00e1 final e volveu caer por segundo ano consecutivo fronte ao Brasil. A historia repetiuse na final do Mundialito en agosto.\nEn 2005 anotou 37 goles na Liga Europea, ga\u00f1ando o seu terceiro trofeo como m\u00e1ximo goleador da competici\u00f3n. En maio disputou no R\u00edo de Xaneiro a primeira edici\u00f3n da Copa do Mundo organizada pola FIFA. Espa\u00f1a caeu en cuartos de final fronte a Francia e Amarelle recibiu o Bal\u00f3n de Bronce como terceiro mellor xogador do torneo, por detr\u00e1s do portugu\u00e9s Madjer e o brasileiro Nen\u00e9m. Tanto ese ano como o seguinte a selecci\u00f3n espa\u00f1ola, na que xogaban xa once galegos, quedou eliminada da Eurocopa nos cuartos de final, pero proclamouse campioa por quinta vez da Liga Europea en agosto de 2006, tras vencer na final a Portugal por 2-4, con dous goles de Amarelle e dous de Nico. En decembro de 2006 Amarelle foi o m\u00e1ximo goleador e o mellor xogador da Copa Latina, na que Espa\u00f1a acabou cuarta.\nEn 2007 volveu ser, por cuarta e derradeira vez, o m\u00e1ximo goleador da Liga Europea, empatado co su\u00edzo Dejan Stankovic, mentres que no Mundial celebrado no R\u00edo de Xaneiro anotou catro goles m\u00e1is, cos que Espa\u00f1a pasou a primeira fase como l\u00edder do grupo pero caeu en cuartos de final contra a selecci\u00f3n mexicana.\nEn xullo de 2008 viaxou coa selecci\u00f3n a Marsella para disputar unha nova Copa do Mundo. Espa\u00f1a quedou encadrada no grupo D co Brasil, M\u00e9xico e o Xap\u00f3n. Na primeira xornada Espa\u00f1a perdeu contra o equipo brasileiro por 3-2, nun encontro con dous goles de Amarelle. Anotou outro gol m\u00e1is na vitoria por 2-1 sobre M\u00e9xico e outros tres na goleada por 6-1 contra os xaponeses. Tras eliminar \u00e1 Arxentina nos oitavos de final Espa\u00f1a cruzouse en semifinais coa Italia de Diego Armando Maradona Junior. Amarelle fixo os dous primeiros goles dos catro que anotou o equipo espa\u00f1ol, mentres que os italianos fixeron outros catro goles. Na quenda de penaltis sa\u00edu vencedora Italia despois de que Amarelle fallase o lanzamento espa\u00f1ol. O futbolista galego levou a Bota de Prata como segundo m\u00e1ximo goleador con 11 tantos, despois de marcar tres m\u00e1is no partido polo terceiro posto, e recibiu ademais o Bal\u00f3n de Ouro como mellor xogador do Mundial. En setembro ga\u00f1ou en Bak\u00fa a s\u00faa segunda Eurocopa, despois de acabar a fase de grupos na primeira posici\u00f3n e vencer a Su\u00edza na final.\nEn maio de 2009, no Circo M\u00e1ximo de Roma, a selecci\u00f3n espa\u00f1ola desquitouse da final do ano anterior e, despois de eliminar a Rusia e Portugal, conquistou a s\u00faa terceira Eurocopa derrotando na final ao equipo su\u00edzo, por seis goles a catro, dous deles de Amarelle En agosto foi o m\u00e1ximo goleador do Mundialito celebrado na Praia da Rochan de Portim\u00e3o, e en novembro marcou catro goles no Mundial de Dubai, caendo Espa\u00f1a en cuartos de final contra o Uruguai.\nPosteriormente sufriu unha hernia que o mantivo apartado da competici\u00f3n durante un ano e medio. No 2011 a selecci\u00f3n espa\u00f1ola non conseguiu clasificarse para a Copa do Mundo, sendo esta a primeira edici\u00f3n que se perd\u00eda Amarelle dende 1997. En xullo de 2012 liderou a Espa\u00f1a na fase de clasificaci\u00f3n de para o a Copa do Mundo de 2013 en Tah\u00edt\u00ed. Con 24 pa\u00edses participantes, Espa\u00f1a conseguiu o pase \u00e1 cita mundial nun partido contra Ucra\u00edna que se decidiu cunha espectacular chilena de Amarelle no \u00faltimo minuto da pr\u00f3rroga. O futbolista galego, autor de nove goles, foi elixido mellor xogador do torneo. En agosto de 2013 anunciou que non participar\u00eda no Mundial, dando por conclu\u00edda a s\u00faa etapa na selecci\u00f3n despois de 309 partidos e 303 goles.\nSelecci\u00f3n galega.\nXogou tam\u00e9n coa selecci\u00f3n galega, dende a s\u00faa creaci\u00f3n en 2008, sendo un dos seus principais impulsores.\nComo adestrador.\nComezou como adestrador aos 18 anos, dirixindo equipos de xuven\u00eds. Despois de adestrar os infant\u00eds do Ural, entrou como adestrador na canteira do Racing de Santander na tempada 2002/03, da man de Quique Seti\u00e9n, director deportivo do club e antigo compa\u00f1eiro seu na selecci\u00f3n de f\u00fatbol praia. Deixou o club c\u00e1ntabro dous anos despois, cando regresou ao Ural como director deportivo. Dende 2008 traballou como instrutor da FIFA para desenvolver o f\u00fatbol praia en diferentes pa\u00edses.\nNa tempada 2009/10 adestrou o equipo alev\u00edn B do Deportivo da Coru\u00f1a e en marzo de 2011 foi incorporado polo FC Barcelona para dirixir a s\u00faa nova secci\u00f3n de f\u00fatbol praia como xogador-adestrador. Disputou varias veces a Copa Mundial de Clubs e finalmente en 2015 proclamouse campi\u00f3n do mundo.\nParalelamente, dende xullo de 2013 acompa\u00f1ou de novo a Seti\u00e9n, esta vez no Club Deportivo Lugo, onde estivo dous anos como adestrador do equipo xuvenil da Divisi\u00f3n de Honra.\nEn 2017 converteuse no novo seleccionador da China, ocupando o cargo durante catro anos. En marzo de 2021 foi anunciado como novo adestrador da selecci\u00f3n de Trinidad e Tobago.\nPalmar\u00e9s.\nF\u00fatbol.\nDeportivo da Coru\u00f1a\nF\u00fatbol praia.\nMilano Beach Soccer\nFC Barcelona"}
{"id": "57954", "revid": "56817", "url": "https://gl.wikipedia.org/wiki?curid=57954", "title": "Identificador", "text": "Os identificadores son aqueles determinantes que fan referencia a unha realidade indicando de cal se trata (identificadores simples: \"a, cada, un, calquera\"...) e establecen unha relaci\u00f3n de igualdade ou diferenza de identidade ou grupo (identificadores reforzados: \"propio, outros...\"). Polas s\u00faas caracter\u00edsticas, est\u00e1n opostos \u00f3 pronome persoal, demostrativo, posesivo, relativo, interrogativo, exclamativo e cuantificadores.\nIdentificadores simples.\nIdentifican dun xeito preciso e claro (identificadores simples definidos) ou impreciso e vago (identificadores simples indefinidos).\nIdentificadores reforzados.\nAqueles que ademais do valor de identificaci\u00f3n suman o de indicar igualdade ou diferenza de identidade ou grupo."}
{"id": "57955", "revid": "408", "url": "https://gl.wikipedia.org/wiki?curid=57955", "title": "Trazo sem\u00e1ntico", "text": ""}
{"id": "57956", "revid": "408", "url": "https://gl.wikipedia.org/wiki?curid=57956", "title": "Compo\u00f1ente sem\u00e1ntico", "text": ""}
{"id": "57959", "revid": "408", "url": "https://gl.wikipedia.org/wiki?curid=57959", "title": "Identificadores", "text": ""}
{"id": "57966", "revid": "121749", "url": "https://gl.wikipedia.org/wiki?curid=57966", "title": "Ballet", "text": "O ballet ou danza cl\u00e1sica \u00e9 un x\u00e9nero dram\u00e1tico cuxa acci\u00f3n se representa por medio de pantomimas e danzas. \u00c9, tam\u00e9n, o nome espec\u00edfico dado a unha forma concreta de danza e a s\u00faa t\u00e9cnica. Segundo as \u00e9pocas, os pa\u00edses ou as correntes o espect\u00e1culo coreogr\u00e1fico pode inclu\u00edr ademais de danza e m\u00fasica (de orquestra e coral), m\u00edmica, texto, decorados e maquinaria. Tam\u00e9n se utiliza o termo ballet para designa-la peza musical composta a posta para que sexa interpretada por medio da danza. O ballet est\u00e1 considerado como unha das artes esc\u00e9nicas.\nXeneralidades.\nO bal\u00e9 existe en tanto que peza aut\u00f3noma, pero p\u00f3dese intercalar, tam\u00e9n, entre as escenas dunha \u00f3pera ou dunha obra de teatro a modo de divertimento. O bal\u00e9 cortes\u00e1n franc\u00e9s, \u00e9 contempor\u00e1neo dos primeiros ensaios da monod\u00eda dram\u00e1tica de Florencia (os intermedios, de finais do s\u00e9culo XVI. Das representaci\u00f3ns dos bal\u00e9s da corte nacen as \u00f3peras-bal\u00e9 e comedias-bal\u00e9 de Lully e de Moli\u00e8re.\nO bal\u00e9 intercalado, inserido nunha \u00f3pera, \u00e9 espec\u00edfico da arte l\u00edrica francesa, como se reflicte nas representaci\u00f3ns das traxedias l\u00edricas de Lully e de Rameau. A reforma de Noverre (bal\u00e9 de acci\u00f3n) e incluso as de Gluck.\nO bal\u00e9 moderno comprende unha sucesi\u00f3n de episodios que se encadean de maneira contin\u00faa. As concepci\u00f3ns wagnerianas xa non contemplan a pr\u00e1ctica do bal\u00e9 intercalado.\nNo s\u00e9culo XX, o bal\u00e9 \u00e9 obxecto de toda clase de renovaci\u00f3ns. A estrea en 1913 da Consagraci\u00f3n da primavera de Igor Stravinskii cunha coreograf\u00eda de Vatslav Nizhinskii provocou un dos maiores esc\u00e1ndalos da historia da m\u00fasica e a danza.\nO bal\u00e9 moderno, as\u00ed a todo, mant\u00e9n unha linguaxe m\u00e1is cl\u00e1sica (Maurice Ravel La Valse 1920), que coa s\u00faa estilizaci\u00f3n retoma as concepci\u00f3ns do bal\u00e9 cl\u00e1sico: Richard Strauss, suite de danzas \"Le Bourgeois gentilhomme\"; Igor Stravinskii, Apollon musag\u00e8te\nHistoria.\nOs primeiros antecedentes do ballet sit\u00faanse nas cortes dos reis de Espa\u00f1a e Portugal e logo na Italia do Renacemento. Non obstante, ad\u00f3itase tomar 1581 como data do seu comezo, coa representaci\u00f3n do \"Ballet c\u00f3mico da ra\u00ed\u00f1a\" en Francia, \u00f3 se-lo primeiro que combinou nunha unidade, m\u00fasica, baile e argumento.\nO obxectivo do bal\u00e9 desa \u00e9poca era o entretemento da aristocracia e os bailar\u00edns acostumaban levar disfraces e traxes acordes coa acci\u00f3n e coa \u00e9poca.\nO ballet cortes\u00e1n.\nCatarina de Medici, soberana florentina, amante das festas e da arte, chegou a Francia para casar con Henrique II e con ela levou numerosos artistas, m\u00fasicos e mestres de danza, todos eles italianos.\nCatalina producir\u00e1 en 1572 e 1573, trala morte do seu primox\u00e9nito e o seu marido, dous dos ballets precursores do ballet de corte ou cortes\u00e1n (\u00abBallet de Cour\u00bb), \"A Defensa do Para\u00edso\" e o \"Ballet dos Poloneses\".\nO Ballet C\u00f3mico da Ra\u00ed\u00f1a.\nCatalina, en 1581, con ocasi\u00f3n da voda do duque de Joyeuse, irm\u00e1n de Henrique II, encargou a Baldassarino da Belgiojoso a creaci\u00f3n dun ballet. Baldassarino concibiu o seu ballet como unha acci\u00f3n falada, cantada e danzada, cunha duraci\u00f3n aproximada dunhas cinco horas. Tomou como tema \"Os Encantos de Circe\" e a\u00ednda que a obra non puido estar lista a tempo, presentouse o 15 de outubro, na gran sala de Borb\u00f3n do Louvre, en Par\u00eds. \nO ballet co\u00f1ecido como \"Ballet Comique de la Reine\" converterase no arquetipo do ballet cortes\u00e1n ou \u00abBallet de Cour\u00bb e ser\u00e1 o m\u00e1is co\u00f1ecido e o que fixar\u00e1 o x\u00e9nero.\nDurante o reinado de Lu\u00eds XIII, o ballet cortes\u00e1n chegou \u00f3 seu pleno apoxeo, \u00e9 a \u00e9poca dos ballets mitol\u00f3xicos, intercalados con outros burlescos. Alg\u00fan dos m\u00e1is co\u00f1ecidos dese per\u00edodo foron: \"O Triunfo de Minerva\", \"Ballet da Vi\u00fava Herdeira de Billebahaut\" ou o \"Ballet das Fadas do Bosque de Saint-Germain\".\nA Academia Francesa.\nLu\u00eds XIV, o chamado \"Rei Sol\", foi un grande afeccionado \u00e1 danza e mesmo chegou a practicala. Debido a este gusto pola danza, promoveu a fundaci\u00f3n da Academia Real de Danza, a primeira en desenvolver profesionalmente a arte do baile cl\u00e1sico, que abriu as s\u00faas portas en 1661. Alg\u00fans autores consideran esta data como o punto de partida da historia do ballet.\nNesta \u00e9poca o ballet empezou a se popularizar no resto de Europa. Cre\u00e1ronse compa\u00f1\u00edas en Londres, Viena e Italia, onde se desenvolveron gran cantidade de novos temas e pasos. Os mestres Domenico da Piacenza, Guglielmo Ebreo e Antonio Cornazano, sentaron os principios b\u00e1sicos da composici\u00f3n coreogr\u00e1fica, e estableceron pasos e regras, subordin\u00e1ndoos \u00e1 m\u00e9trica musical.\nO s\u00e9culo XIX: O ballet rom\u00e1ntico.\nCo Romanticismo tomouse o ballet como un bo medio de expresi\u00f3n da nova ideolox\u00eda. De acordo con este movemento, moitas das obras trataban sobre temas da cultura popular de cada pa\u00eds.\nHerdeira da danza barroca practicada na Europa occidental dende o s\u00e9culo XVII, a danza cl\u00e1sica fundam\u00e9ntase, principalmente, nos dehors, o equilibrio, o rigor e a precisi\u00f3n dos exercicios. O seu tecnicismo non deixa de se desenvolver dende a fundaci\u00f3n da Academia real. A danza e o seu vocabulario vanse enriquecendo continuamente utilizando, sempre, palabras francesas. Con A S\u00edlfide (1832) operouse un gran cambio: o ideal rom\u00e1ntico inunda a escena e a danza t\u00f3rnase a\u00e9rea, precisa, elaborada e esencialmente feminina.\nCo novo movemento, a participaci\u00f3n das bailarinas cobra especial relevancia, substitu\u00edndo \u00f3s bailar\u00edns masculinos, predominantes ata a data. A bailarina \u00e9 o centro de t\u00f3dolos ballets, os partenaires masculinos serven para apoiar \u00e1 bailarina e facer de portadores. O equilibrio, os pas de deux e as elevaci\u00f3ns po\u00f1en de relevo as novas calidades t\u00e9cnicas. A palabra cl\u00e1sico fai a s\u00faa aparici\u00f3n cos Ballets Russes (1910), palabra que xa acompa\u00f1ar\u00e1, para sempre, \u00e1 danza.\nNesta fase, o ballet consegue unha importante presenza en Espa\u00f1a, aparecendo destacados core\u00f3grafos e bailar\u00edns. No resto de Europa, moitas obras ambi\u00e9ntanse en Espa\u00f1a e no seu imperio colonial, que dende o centro do continente vese como misterioso e ex\u00f3tico. Nesta etapa est\u00e9ndese a visi\u00f3n dunha Espa\u00f1a pasional, de toureiros, casta\u00f1olas, xitanas e bandoleiros, moi acorde coa visi\u00f3n rom\u00e1ntica que marca os pasos da arte en Europa.\nA finais do s\u00e9culo XIX, Rusia conv\u00e9rtese nun dos maiores centros do ballet europeo, en parte grazas \u00f3 core\u00f3grafo franc\u00e9s Marius Petipa que foi nomeado director do Ballet Imperial Ruso e dotou de coreograf\u00eda a obras de Tchaikovsky como A bela dormente, O lago dos cisnes e O crebanoces. Neste per\u00edodo sit\u00faase o inicio da danza moderna.\nO s\u00e9culo XX: O ballet actual.\nTras dun per\u00edodo de estancamento, o ballet recobrou forzas no per\u00edodo de entreguerras, especialmente en EEUU e Alema\u00f1a. Neste per\u00edodo os core\u00f3grafos e bailar\u00edns tratan de innovar, rompendo cos vellos esquemas. Algunhas das bailarinas m\u00e1is c\u00e9lebres neste per\u00edodo foron: Martha Graham e Mary Wigman.\nNa segunda metade de s\u00e9culo o principal foco do ballet mundial volve ser Rusia, esta vez baixo o r\u00e9xime sovi\u00e9tico. A chegada das obras rusas a occidente impresionou pola s\u00faa expresividade e t\u00e9cnica. Alg\u00fans core\u00f3grafos e bailar\u00edns m\u00e1is destacados desta etapa foron: Rudolf Nureyev ou Natalia Makarova.\nActualmente o ballet internacional segue moi activo e non deixou de innovar e de crear novas formas de expresi\u00f3n art\u00edstica, pero tam\u00e9n de traballar e reescribir alg\u00fans cl\u00e1sicos."}
{"id": "57968", "revid": "59564", "url": "https://gl.wikipedia.org/wiki?curid=57968", "title": "Rafa Vilar", "text": "Rafa Vilar Gonz\u00e1lez, nado en Cee o 2 de abril de 1968, \u00e9 un escritor galego que ten destacado especialmente no eido da poes\u00eda.\nTraxectoria.\n\u00c9 licenciado en Filolox\u00eda galego-portuguesa pola Universidade de Santiago de Compostela e traballa no servizo de normalizaci\u00f3n ling\u00fc\u00edstica da Confederaci\u00f3n Intersindical Galega. Foi voceiro da xestora nacional da plataforma Nunca M\u00e1is e parte da directiva da Asociaci\u00f3n de Escritores en Lingua Galega. Membro do Batall\u00f3n Literario da Costa da Morte, foi tam\u00e9n un dos fundadores e impulsores da editora Letras de Cal. \u00c9 un dos membros destacados do Movemento Galego ao Socialismo.\nComeza a ser co\u00f1ecido sobre o ano 1992, cando ga\u00f1a con \"Liques da Memoria\" o premio Ferm\u00edn Bouza Brey para autores novos. Interesado nos xeitos alternativos de edici\u00f3n, foi un dos primeiros autores galegos en facer edici\u00f3ns web da s\u00faas obras, as\u00ed como de ter unha p\u00e1xina persoal: \"Mares de Simbad\" onde ofrec\u00eda parte da s\u00faa obra po\u00e9tica xunto con artigos sobre a creaci\u00f3n e edici\u00f3n literarias. Tam\u00e9n participou na creaci\u00f3n da editora dixital Retagarda Edici\u00f3ns, que ofrec\u00eda libros en formato de diskette."}
{"id": "57970", "revid": "736", "url": "https://gl.wikipedia.org/wiki?curid=57970", "title": "Km", "text": ""}
{"id": "57972", "revid": "1131", "url": "https://gl.wikipedia.org/wiki?curid=57972", "title": "Teatro Bolshoi", "text": "O Teatro Bolshoy (\u0411\u043e\u043b\u044c\u0448\u043e\u0301\u0439 \u0442\u0435\u0430\u0301\u0442\u0440, , en galego pronunciar\u00edase coma \"balxoi\") \u00e9 tanto un teatro como unha Compa\u00f1\u00eda de teatro, danza e \u00f3pera con sede en Moscova, Rusia, e unha unidade adicional en Joinville, Brasil. A palabra \"Bolshoy\" significa \"grande\" en ruso.\nA compa\u00f1\u00eda foi fundada en 1776 por Peter Urussov e Michael Maddox. Despois de tres anos de se presentar nun recinto privado, adquiriu o teatro Petrovsky, onde durou ata o incendio que destru\u00edu o edificio en 1805.\nO edificio que actualmente funciona como sede foi constru\u00eddo en 1825 sobre os restos do teatro Petrovsky, dese\u00f1ado polo arquitecto Ossip Ivanovitch Bovet. Este teatro \u00e9, despois do Scala, o maior teatro de Europa.\nNun principio, o \"Teatro Bolshoy\" era un foro exclusivo para a arte rusa; as \u00f3peras presentadas serv\u00edan como contrapeso \u00e1 forte influencia italiana do s\u00e9culo XIX. Entre os compositores predilectos estaba Mikhail Glinka. Actualmente, toda tempada teatral comeza cunha \u00f3pera de Glinka."}
{"id": "57973", "revid": "736", "url": "https://gl.wikipedia.org/wiki?curid=57973", "title": "Juan Rof Carballo", "text": ""}
{"id": "57974", "revid": "736", "url": "https://gl.wikipedia.org/wiki?curid=57974", "title": "Revoluci\u00f3n rusa de 1917", "text": ""}
{"id": "57982", "revid": "865", "url": "https://gl.wikipedia.org/wiki?curid=57982", "title": "Zooropa", "text": "Zooropa \u00e9 o oitavo \u00e1lbum de estudio da banda de rock irlandesa U2. Foi editado o 6 de xullo de 1993 a trav\u00e9s do selo Island Records. Orixinalmente pensouse coma un EP e foi gravado durante a \"Zoo TV Tour\" lanz\u00e1ndose finalmente coma un \u00e1lbum completo. En \"Zooropa\", U2 continua coa experimentaci\u00f3n entre o rock alternativo e a m\u00fasica electr\u00f3nica que comezara co seu anterior traballo, \"Achtung Baby\", publicado en 1991.\n\"Zooropa\" foi elixido mellor \u00e1lbum do ano 1993 pola publicaci\u00f3n \"Alternative Press\"\nListaxe de canci\u00f3ns.\nDespois de \"The Wanderer\" hai unha canci\u00f3n oculta que consiste unicamente nunha alarma soando."}
{"id": "57983", "revid": "5863", "url": "https://gl.wikipedia.org/wiki?curid=57983", "title": "Miguel de Unamuno", "text": "Miguel de Unamuno y Jugo, nado en Bilbao o 29 de setembro de 1864 e finado en Salamanca o 31 de decembro de 1936, foi un escritor e fil\u00f3sofo vasco. Na s\u00faa obra cultivou unha gran variedade de x\u00e9neros literarios, como dic\u00eda Ram\u00f3n P\u00e9rez de Ayala: \"Con tal orixinalidade como se se tratase literalmente de 'x\u00e9neros', que el cortaba e empregaba ao seu antollo\".\nTraxectoria.\nNado na r\u00faa Ronda da zona antiga de Bilbao, Miguel de Unamuno era o terceiro fillo e o primeiro home, despois de Mar\u00eda Felisa e Mar\u00eda Jesusa. Todos eles nados do matrimonio entre o comerciante F\u00e9lix de Unamuno e a s\u00faa sobri\u00f1a carnal, Salom\u00e9 Jugo. M\u00e1is adiante ter\u00edan nado F\u00e9lix, Susana e Mar\u00eda Mercedes. \u00d3s dez anos de idade, ao rematar os seus primeiros estudos no colexio de San Nicol\u00e1s, e dispo\u00f1erse a entrar no instituto, asistiu como testemu\u00f1a ao asedio da s\u00faa cidade durante a terceira guerra carlista (o que logo reflectir\u00eda na s\u00faa primeira novela, \"Paz na guerra\").\nEstudou Filosof\u00eda e Letras na Universidade de Madrid, obtendo a cualificaci\u00f3n de Sobresa\u00ednte en 1883, \u00f3s dezanove anos. \u00d3 ano seguinte, doutorouse cunha tese sobre a lingua vasca: \"Cr\u00edtica do problema sobre a orixe e prehistoria da raza vasca\", na que anticipa a s\u00faa idea sobre a orixe dos vascos, idea contraria \u00e1s afirmaci\u00f3ns do nacionalismo vasco que loitaba en favor dunha raza vasca non contaminada por outras razas.\nEn 1885 comezou a traballar nun colexio como profesor de lat\u00edn e psicolox\u00eda e publicou un artigo titulado \"Del elemento alien\u00edgena en el idioma vasco\", e outro costumista, \"Guernica\", medrando a s\u00faa colaboraci\u00f3n en 1886 co \"Noticiero de Bilbao\".\nEn 1888, presentouse \u00e1 c\u00e1tedra de psicolox\u00eda, l\u00f3xica e \u00e9tica do Instituto de Bilbao, convocada pola Deputaci\u00f3n de Biscaia, xunto con Sabino Arana e o poeta Resurrecci\u00f3n Mar\u00eda de Azkue, sendo adxudicada a praza \u00f3 derradeiro.\nPolemizou con Arana, o cal comezaba a s\u00faa actividade nacionalista, xa que consideraba a Unamuno como vasco m\u00e1is \"\"espa\u00f1olista\" debido a que Unamuno, que xa escribira alg\u00fan texto en \u00e9uscaro, consideraba que ese idioma estaba pr\u00f3ximo a desaparecer e que o biling\u00fcismo non era posible. \"O \u00e9uscaro e o castel\u00e1n son incompatibles d\u00edgase o que se queira, e se caben individuos non caben pobos biling\u00fces. \u00c9 este do biling\u00fcismo un estado transitorio\"\".\nEn 1889 preparou outras oposici\u00f3ns e viaxou \u00e1 Su\u00edza, Italia e Francia, onde se estaba a celebrar a Exposici\u00f3n Universal, onde se inaugurara a torre Eiffel. O 31 de xaneiro de 1891 casou con Concha Liz\u00e1rraga, da cal levaba namorado dende neno. Ese mesmo ano adicou os meses invernais \u00e1 preparaci\u00f3n dunhas oposici\u00f3ns para unha c\u00e1tedra de grego na Universidade de Salamanca, a cal conseguiu. Con motivo desas oposici\u00f3ns, iniciou amizade co granadino \u00c1ngel Ganivet, amizade que medrar\u00eda ata o suicidio daquel en 1898. En 1901 foi nomeado reitor da Universidade de Salamanca. Como tal, foi homenaxeado en Pontevedra o 20 de agosto de 1912 co gallo da celebraci\u00f3n duns Xogos Florais, na leira de Perfecto Feijoo.\nO 11 de outubro de 1894 ingresou na Agrupaci\u00f3n Socialista de Bilbao e colaborou no semanario \"Lucha de clases\" desa cidade, deixando o partido socialista en 1897 ao sufrir unha grande depresi\u00f3n persoal. En 1914 o ministro de Instruci\u00f3n P\u00fablica destitu\u00eduno do reitorado por raz\u00f3ns pol\u00edticas, convert\u00e9ndose Unamuno en m\u00e1rtir da oposici\u00f3n liberal. En 1920 foi elixido polos seus compa\u00f1eiros decano da Facultade de Filosof\u00eda e Letras, e foi condenado a dezaseis anos de cadea por inxurias ao rei Afonso XIII, a\u00ednda que a sentenza non chegou a se cumprir.\nEn 1921 foi nomeado vicerreitor, sendo novamente destitu\u00eddo polos seus constantes ataques ao rei e ao ditador Primo de Rivera, polo que foi exiliado \u00e1 illa de Fuerteventura en febreiro de 1924. O 9 de xullo dese mesmo ano foi indultado, mais el decidiu exiliarse voluntariamente a Francia; primeiro a Par\u00eds e, ao pouco tempo, a Hendaia, no Pa\u00eds Vasco franc\u00e9s, ata 1930, ano no que cae o r\u00e9xime de Primo de Rivera. \u00c1 s\u00faa volta a Salamanca, entrou na cidade cun forte recibimento.\nNas elecci\u00f3ns do 12 de abril de 1932, Miguel de Unamuno presentouse candidato a concelleiro pola alianza republicano-socialista, sendo elixido. O 14 de abril dese mesmo ano, foi el mesmo quen proclamou na cidade a Rep\u00fablica. Dende o balc\u00f3n do concello, o fil\u00f3sofo declarou que \"comeza unha nova era e remata unha dinast\u00eda que nos empobreceu, degradou e aparvou\". A Rep\u00fablica rep\u00faxoo no cargo de Reitor da Universidade de Salamanca. M\u00e1is adiante presentouse \u00e1s elecci\u00f3ns a Cortes, sendo elixido como deputado independente pola candidatura da alianza republicano-socialista na provincia de Salamanca. Por\u00e9n, o escritor e intelectual, que en 1931 dixera que tivera contribu\u00eddo m\u00e1is que ning\u00fan outro espa\u00f1ol \u2014coa s\u00faa pluma, coa s\u00faa oposici\u00f3n ao rei e ao ditador, co seu exilio...\u2014 \u00e1 chegada da Rep\u00fablica, comezou a desencantarse.\nEn 1933 decidiu non presentarse \u00e1 reelecci\u00f3n. Ao ano seguinte xubilouse da s\u00faa actividade docente, sendo nomeado Reitor vitalicio, a t\u00edtulo honor\u00edfico, da Universidade de Salamanca, a cal crea unha c\u00e1tedra co seu nome.\nEn 1935 foi nomeado cidad\u00e1n de honor da Rep\u00fablica. Froito do seu desencanto, expresou publicamente as s\u00faas cr\u00edticas \u00e1 reforma agraria, \u00e1 pol\u00edtica relixiosa, \u00e1 clase pol\u00edtica, ao goberno, a Aza\u00f1a...\nTralo comezo da guerra civil, Miguel de Unamuno apoiou inicialmente \u00f3s sublevados. Unamuno quixo ver nos militares alzados a un conxunto de rexeracionistas autoritarios dispostos a endereitar o pa\u00eds. Cando o 19 de xullo a pr\u00e1ctica totalidade do consistorio salmantino \u00e9 destitu\u00edda polas novas autoridades e substitu\u00edda por persoas af\u00edns, Unamuno acepta a acta de concelleiro que lle ofrece o novo alcalde, o comandante del Valle. No ver\u00e1n de 1936 fixo un chamamento \u00f3s intelectuais europeos para que apoien \u00f3s sublevados, declarando que representaban a defensa da civilizaci\u00f3n occidental e da tradici\u00f3n cristi\u00e1. Despois de ser destitu\u00eddo por Manuel Aza\u00f1a, o goberno sublevado de Burgos repono de novo no cargo. Por\u00e9n, o entusiasmo pola sublevaci\u00f3n pronto se tornou en desengano, especialmente ante o cariz que toma a represi\u00f3n en Salamanca. Nos seus petos amor\u00e9anse as cartas de mulleres de amigos, co\u00f1ecidos e desco\u00f1ecidos, que lle piden que interceda polos seus maridos encarcerados, torturados e fusilados. A finais de xullo do 36, os seus amigos salmantinos, Prieto Carrasco, alcalde republicano de Salamanca e Jos\u00e9 Andr\u00e9s y Manso, deputado socialista, foran asasinados, xunto o seu alumno predilecto e reitor da Universidade de Granada, Salvador Vila. No c\u00e1rcere atop\u00e1banse os seus \u00edntimos amigos o doutor Filiberto Villalobos e o xornalista Jos\u00e9 S\u00e1nchez G\u00f3mez, este agardando o ser fusilado. O seu tam\u00e9n amigo, o pastor protestante Atilano Coco, atop\u00e1base baixo ameaza de morte. A comezos do mes de outubro, Unamuno visitou a Franco no pazo episcopal para suplicarlle inutilmente clemencia para os seus amigos presos.\nO 12 de outubro de 1936 Unamuno arrepentiuse publicamente do seu apoio \u00e1 sublevaci\u00f3n. Durante o acto de comezo do curso acad\u00e9mico (que coincid\u00eda coa celebraci\u00f3n da \"Festa da Raza\"), no Paraninfo da Universidade, e despois dunha serie de discursos atacando \u00e1 \"anti-Espa\u00f1a\", ao pechar o acto como reitor, Unamuno fixo un discurso improvisado, criticando duramente como se estaba a levar a rebeli\u00f3n, sentenciando ao rematar: \"\"Venceredes, pero non convenceredes. Venceredes porque tedes sobrada forza bruta; pero non convenceredes, porque convencer significa persuadir. E para persuadirdes necesitades algo que vos falta: raz\u00f3n e dereito na loita.\". Tralo seu discurso, o xeneral Jos\u00e9 Mill\u00e1n-Astray (o cal sent\u00eda unha profunda inimizade por Unamuno, hab\u00e9ndoo acusado de corrupci\u00f3n), berroulle \"A min a Lexi\u00f3n\", \"viva a Morte\" (lema da Lexi\u00f3n) e \"abaixo a intelixencia\"; a isto, Unamuno contestoulle \"viva a vida\"\" (case un insulto \u00e1 Lexi\u00f3n). A continuaci\u00f3n o xeneral levantouse, e Jos\u00e9 Mar\u00eda Pem\u00e1n tratou de aclarar: \"\u00a1Viva a intelixencia! \u00a1Morran os malos intelectuais!\". A dona de Franco, Carmen Polo, tomou do brazo a Miguel e acompa\u00f1ouno \u00e1 s\u00faa casa, xunto a s\u00faa garda persoal. Ese mesmo d\u00eda, a corporaci\u00f3n municipal reuniuse de xeito segredo expulsando a Unamuno. Trala s\u00faa expulsi\u00f3n, o causante, o concelleiro Rubio Polo, declarou \"...por Espa\u00f1a, en fin, apu\u00f1alada traidoramente pola pseudo-intelectualidade liberal-mas\u00f3nica cuxa vida e pensamento [...] s\u00f3 se mantivo firme na vontade de vinganza, en todo o demais foi tornadizo, sinuoso e oscilante, non tivo criterio, se non paix\u00f3ns; non asentou afirmaci\u00f3ns, s\u00f3 propuxo d\u00fabidas corrosivas; quixo concilia-lo inconciliable, o Catolicismo e a Reforma; e foi, engado eu, o envelenador, o celestino das intelixencias e das vontades virxes de varias xeraci\u00f3ns de escolares en Academias, Ateneos e Universidades\". O 22 de outubro, Franco asinou o decreto de destituci\u00f3n de Unamuno como reitor.\nOs derradeiros d\u00edas de vida de Miguel de Unamuno (de outubro a decembro de 1936) pasounos baixo arresto domiciliario na s\u00faa casa, nun estado, en palabras de Fernando Garc\u00eda de Cort\u00e1zar, de resignada desolaci\u00f3n, desesperaci\u00f3n e soidade.\nEntrevista mantida co xornalista franc\u00e9s J\u00e9r\u00f4me Tharaud (com\u00fan e erroneamente atribu\u00edda ao escritor grego Nikos Kazantzakis) entre os d\u00edas 20 e 21 de outubro:\nEntrevista feita d\u00edas despois, nesta ocasi\u00f3n si con Kazantzakis:\nCarta do 21 de novembro de 1936 a Lorenzo Guisso:\nO 31 de decembro de 1936 morreu Miguel de Unamuno, de xeito repentino, na s\u00faa casa de Salamanca, no transcurso da conversa vespertina que manti\u00f1a regularmente cun par de amigos. A pesar da s\u00faa virtual reclusi\u00f3n, no seu funeral foi exaltado como un heroe falanxista. Trala s\u00faa morte, Antonio Machado escribiu:\nNarrativa.\nA obra narrativa de Unamuno, en orde cronol\u00f3xica, \u00e9 a seguinte:\nNivola.\nNa \u00e9poca literaria que rodeaba ao autor por ent\u00f3n, esix\u00edanse uns r\u00edxidos patr\u00f3ns de procedemento \u00e1 hora de escribir e publicar unha novela: unha tem\u00e1tica particular, li\u00f1as de tempo e acci\u00f3n espec\u00edficas, convencionalismos sociais\u2026 unha especie de gui\u00f3n non escrito pero aceptado por todos. E isto supu\u00f1a a Unamuno un corpi\u00f1o do que pretender\u00eda desprenderse dalgunha forma, para expresarse nas s\u00faas p\u00e1xinas como vese oportuno. A s\u00faa soluci\u00f3n foi inventar un novo x\u00e9nero literario, ao que chamou \"nivola\", e deste xeito, non poder\u00eda obter cr\u00edtica ningunha no referente a regras de est\u00e9tica ou composici\u00f3n, porque s\u00f3 deber\u00eda atender \u00e1s regras que el mesmo dese\u00f1ase para o seu novo x\u00e9nero. As\u00ed o expresa no pr\u00f3logo de N\u00e9boa (1914):\nFilosof\u00eda.\nA filosof\u00eda de Unamuno non foi unha filosof\u00eda sistem\u00e1tica, sen\u00f3n unha negaci\u00f3n de calquera sistema e unha afirmaci\u00f3n de fe \"en si mesma\". Formouse intelectualmente baixo o racionalismo e o positivismo. Durante a \u00e9poca da s\u00faa mocidade, escribiu artigos nos cales apreci\u00e1base claramente a s\u00faa simpat\u00eda polo socialismo, e ti\u00f1a unha gran preocupaci\u00f3n pola situaci\u00f3n na que se atopaba Espa\u00f1a.\nA influencia dalg\u00fans fil\u00f3sofos como Adolf von Harnack provocou o rexeitamento de Unamuno polo racionalismo. Tal abandono queda de manifesto na s\u00faa obra \"San Manuel Bueno, m\u00e1rtir\", onde a met\u00e1fora da neve caendo sobre o lago ilustra a s\u00faa postura en favor da fe -a monta\u00f1a sobre a cal a neve crea formas, paisaxes, fronte ao lago, onde esta se disolve e transf\u00f3rmase en nada-.\nPara el a morte \u00e9 algo definitivo, a vida remata. Con todo, pensaba que a crenza de que a nosa mente sobrevive \u00e1 morte \u00e9 necesaria para poder vivir. \u00c9 considerado un dos predecesores da escola existencialista que, varias d\u00e9cadas despois, atopar\u00eda o seu auxe no pensamento europeo.\nA preocupaci\u00f3n por Espa\u00f1a manifestouse nos ensaios recollidos nas s\u00faas obras: \nDurante a guerra e a partir de agosto de 1936, Unamuno comezou a tomar apuntamentos para un libro que non chegar\u00eda a escribir e no que plasma o seu testamento pol\u00edtico: \"O resentimento tr\u00e1xico da vida. Notas sobre a revoluci\u00f3n e a guerra civil espa\u00f1olas\".\nAs s\u00faas obras m\u00e1is puramente filos\u00f3ficas son \nPoes\u00eda.\nPara Unamuno a arte era un xeito de expresar as inquietudes do esp\u00edrito. Por iso, na poes\u00eda e na novela trata os mesmos temas que desenvolvera nos ensaios: a s\u00faa angustia espiritual e a dor que provoca o silencio de Deus, o tempo e a morte.\nSempre se sentiu atra\u00eddo polos metros tradicionais e, a\u00ednda que nas s\u00faas primeiras composici\u00f3ns procura eliminar a rima, m\u00e1is adiante recorre a ela. \nEntre as s\u00faas obras po\u00e9ticas destacan: \"Poes\u00edas\" (1907), \"Rosario de sonetos l\u00edricos\" (1911), \"El Cristo de Vel\u00e1zquez\" (1920), \"Andanzas y visiones espa\u00f1olas\" (1922), \"Rimas de dentro\" (1923), \"Teresa. Rimas de un poeta desco\u00f1ecido\" (1924), \"De Fuerteventura a Par\u00eds\" (1925), \"Romancero del destierro\" (1928) e \"Cancionero\" (1953).\nXa dende o seu primeiro libro, \"Poes\u00edas\" (1907), perf\u00edlanse os temas que van dominar na po\u00e9tica unamuniana: o conflito relixioso, a patria e a vida dom\u00e9stica.\nDedicou \u00e1 cidade estas fermosas palabras: \"Salamanca, Salamanca, renaciente marabilla, acad\u00e9mica panca da mi\u00f1a visi\u00f3n de Castela\".\nBasto e prosista, nunca se lle reco\u00f1eceu por versos harmoniosos e traballados, sen\u00f3n por estrofas breves, castel\u00e1s e moi persoais: en palabras de Ram\u00f3n Irigoyen, prologuista de N\u00e9boa na edici\u00f3n do Mundo, Unamuno sempre foi un \"exaculador precoz do verso\", facendo referencia ao seu escaso detemento na revisi\u00f3n dos seus poemas conclusos, en comparaci\u00f3n con outros poetas da \u00e9poca como Machado ou Juan Ram\u00f3n Jim\u00e9nez.\nTeatro.\nA obra dram\u00e1tica de Unamuno presenta a s\u00faa li\u00f1a filos\u00f3fica habitual; por iso \u00e9 polo que obtivo un \u00e9xito m\u00e1is ben escaso. Temas como a indagaci\u00f3n da espiritualidade individual, a fe como \u00abmentira vital\u00bb e o problema da dobre personalidade son tratados en \"La esfinge\" (1898), \"La verdad\" (1899) e \"El otro\" (1932). Actualiza a traxedia eurip\u00eddea en \"Fedra\" (1918) e traduce a \"Medea\" (1933) de S\u00e9neca.\nO teatro unamuniano ten as seguintes caracter\u00edsticas:\nCoa simbolizaci\u00f3n das paix\u00f3ns e a austeridade tanto da palabra como escenogr\u00e1fica, o teatro unamuniano entronca coas experiencias dram\u00e1ticas europeas e abre un cami\u00f1o \u00e1 renovaci\u00f3n teatral espa\u00f1ola, que ser\u00e1 seguido por Ram\u00f3n Mar\u00eda del Valle-Incl\u00e1n, Azor\u00edn e, m\u00e1is tarde, Federico Garc\u00eda Lorca."}
{"id": "57984", "revid": "56817", "url": "https://gl.wikipedia.org/wiki?curid=57984", "title": "Generation Terrorists", "text": "Generation Terrorists \u00e9 o \u00e1lbum de estrea da banda galesa de rock alternativo Manic Street Preachers, editado o 10 de febreiro de 1992 a trav\u00e9s do selo Columbia Records."}
{"id": "57986", "revid": "25871", "url": "https://gl.wikipedia.org/wiki?curid=57986", "title": "Pobo ta\u00edno", "text": "Os ta\u00ednos foron un pobo arauaco procedentes da \u00e1rea de Venezuela, que ao longo dos s\u00e9culos foron poboando as distintas illas do arco antillano. Cando os ta\u00ednos chegaron ao Caribe, este xa estaba habitado por outros pobos como os igneris e os m\u00e1is antigos a\u00ednda arcaicos. O nome ta\u00edno significa \"bo ou nobre\" en arauaco.\nCando os primeiros navegantes espa\u00f1ois chegaron \u00e1s illas do Caribe, os ta\u00ednos estaban en plena loita cunha etnia rival, os caribes, que xa conquistaran as Antillas Menores. Nese ent\u00f3n a sociedade ta\u00edna divid\u00edase nuns cinco reinos controlados por \"caciques\", a quen se lles pagaba tributo. Frei Bartolom\u00e9 de las Casas no seu libro \"Historia Xeral das Indias\" relata que no ano de 1508 quedaban uns 60.000 ta\u00ednos na illa da Espa\u00f1ola. Para 1531 a explotaci\u00f3n e as enfermidades reduciran o n\u00famero a 600."}
{"id": "57987", "revid": "89787", "url": "https://gl.wikipedia.org/wiki?curid=57987", "title": "Pobo caribe", "text": "Os caribes, tam\u00e9n chamados kalinagos, son unha tribo amerindia, un dos primeiros grupos que habitaron as Antillas Menores e serviron de inspiraci\u00f3n ao nome da rexi\u00f3n hom\u00f3nima de Am\u00e9rica.\nA familia ling\u00fc\u00edstica caribe figurou entre as m\u00e1is importantes de Am\u00e9rica do Sur, non s\u00f3 polo elevado n\u00famero de tribos que a compu\u00f1an, sen\u00f3n polo seu marcado car\u00e1cter expansionista. Os seus centros de dispersi\u00f3n abarcaron as costas do norte de Colombia, Venezuela e as G\u00fcianas, estend\u00e9ndose cara ao norte das Antillas Menores e outros puntos das Antillas Maiores.\nCostumes.\nOs caribes agrup\u00e1banse en clans patrilineais que, aos poucos, nas Antillas, cederon terreo aos matrilineais. Predominaba a exogamia e era frecuente a poligamia, sendo a posici\u00f3n da muller inferior \u00e1 do home.\nCultivaban millo, iuca, feix\u00f3ns e froitas tropicais, especialmente nas G\u00fcianas e as Antillas. A pesca constitu\u00eda tam\u00e9n parte da s\u00faa actividade.\nAs primeiras cr\u00f3nicas descr\u00edbenos como un pobo agresivo e practicante do canibalismo.\nExpansi\u00f3n.\nA r\u00e1pida expansi\u00f3n precolombiana do pobo caribe debeuse \u00e1 s\u00faa habilidade e aos seus co\u00f1ecementos: eran expertos navegantes e construtores de canoas lixeiras de gran capacidade. Os territorios ocupados estend\u00e9ronse do norte do Amazonas (carijona e panares), ata a aba dos Andes, onde destacaron as tribos de yukpas, macoas, chaparros e caratos,\nA ampla expansi\u00f3n caribe propiciou o contacto, polo xeral pouco amigable, con tribos arauacas e tup\u00eds.\nA chegada dos europeos.\nOs caribes foron desprazados polos espa\u00f1ois e finalmente foron case exterminados durante o per\u00edodo colonial. Con todo, foron capaces de conservar algunhas illas, como San Vicente, Dominica, Santa Luc\u00eda e Trinidad. Os caribes negros (gar\u00edfuna) de San Vicente que se mesturaron con escravos negros dun naufraxio foron deportados en 1795 \u00e1 Illa Roatan, en Honduras, onde os seus descendentes, os gar\u00edfuna, a\u00ednda viven hoxe. Os brit\u00e1nicos viron menos host\u00eds os caribes de San Vincente e permit\u00edronlles permanecer nesta illa. A resistencia caribe atrasou o establecemento de europeos en Dominica, e as comunidades Caribe que permaneceron en San Vicente e Dominica conservaron un grao de autonom\u00eda no s\u00e9culo XIX. O n\u00famero de Caribes en Dominica hoxe \u00e9 aproximadamente de 3.000, a\u00ednda que xa non queda ning\u00fan ind\u00edxena que co\u00f1eza a s\u00faa lingua (a lingua foi dada por morta no ano de 1920).\nVarias palabras de orixe caribe engrosaron as linguas que se falan nas Antillas: espa\u00f1ol, ingl\u00e9s ou franc\u00e9s (en menor grao); por exemplo: \"furac\u00e1n\", \"hamaca\" e \"iguana\", entre outras."}
{"id": "57994", "revid": "1131", "url": "https://gl.wikipedia.org/wiki?curid=57994", "title": "Alois Brunner", "text": "Alois Brunner, nado o 8 de abril de 1912 en N\u00e1dk\u00fat, Hungr\u00eda (actualmente pertence a Austria co nome de Rohrbrunn), foi un militar austr\u00edaco, membro das SS, \u00e9 un criminal de guerra nazi que foi axudante de Adolf Eichmann.\nTraxectoria.\nFoi responsable do env\u00edo de 43.000 xudeus austr\u00edacos e 46.000 de Sal\u00f3nica \u00e1s c\u00e1maras de gas, foi comandante do campo de internamento de Drancy, nos arredores de Par\u00eds, de xu\u00f1o de 1943 a agosto de 1944, deportou 25.000 xudeus franceses a Auschwitz, e foi responsable do env\u00edo de 140.000 xudeus \u00e1s c\u00e1maras de gas. Condenado en ausencia en Francia en 2001 a cadea perpetua por crimes contra a humanidade. Segundo o xornal brit\u00e1nico \"The Guardian\" \u00e9 o m\u00e1is importante fuxitivo nazi vivo, xa que non hai constancia do seu falecemento. Refuxiado en Damasco foi conselleiro especial de seguridade do presidente Hafez el-Assad utilizando o nome de Georg Fischer."}
{"id": "57995", "revid": "1131", "url": "https://gl.wikipedia.org/wiki?curid=57995", "title": "ODESSA", "text": "ODESSA (Organisation der ehemaligen SS-Angeh\u00f6rigen) \u00e9 o nome que se lle deu a unha presunta organizaci\u00f3n formada por antigos membros do Schutzstaffel tras a derrota alem\u00e1 na segunda guerra mundial, o prop\u00f3sito do grupo era facilitar posibles rotas de escape dos membros dos SS cara a Am\u00e9rica do Sur e Oriente Medio. Popularizada pola novela \"The Odessa File\" de Frederick Forsyth tivo grande fortuna literaria e cinematogr\u00e1fica pero non existe proba ningunha da s\u00faa existencia real, o que non impide que existisen diversas organizaci\u00f3ns de axuda mutua de membros das SS para facilitar a evasi\u00f3n da xustiza."}
{"id": "57997", "revid": "2445", "url": "https://gl.wikipedia.org/wiki?curid=57997", "title": "San Miguel de Osmo, Osmo, Cenlle", "text": ""}
{"id": "57998", "revid": "22570", "url": "https://gl.wikipedia.org/wiki?curid=57998", "title": "Liga de Independentes", "text": "A Liga de Independentes (Verband der Unabh\u00e4ngigen \u2013 VdU) foi un partido pol\u00edtico de Austria, activo de 1949 a 1955.\nFundado por Herbert Kraus e Viktor Reimann representaba os intereses dos antigos nazis, dos refuxiados de Europa Central e Oriental, dos prisioneiros de guerra e doutros sectores descontentos da derrota nazi. Op\u00fa\u00f1ase \u00e1s medidas de nazificaci\u00f3n, difund\u00eda propaganda neonazi e panxerm\u00e1nica. Nas elecci\u00f3ns lexislativas de 1949 tivo o 11,7% dos votos o que lle outorgou 16 escanos no Parlamento. Nas seguintes elecci\u00f3ns perdeu a s\u00faa representaci\u00f3n parlamentaria e tras unha crise interna acabou por integrarse nun novo partido, o Partido da Liberdade de Austria en 1956."}
{"id": "58002", "revid": "25871", "url": "https://gl.wikipedia.org/wiki?curid=58002", "title": "Campionato Mundial de F\u00f3rmula 1 de 2007", "text": "O Campionato Mundial de F\u00f3rmula 1 de 2007 \u00e9 o campionato anual n\u00famero 58 de F\u00f3rmula 1 organizado pola F\u00e9d\u00e9ration Internationale de l'Automobile (FIA). Con 17 Grandes Premios no calendario, deu comezo o 18 de marzo, estando prevista a finalizaci\u00f3n para o 21 de outubro. Nel se outorgar\u00e1n o 58\u00ba t\u00edtulo de Campi\u00f3n Mundial de Pilotos e o 49\u00ba t\u00edtulo de Campi\u00f3n Mundial de Construtores.\nDatos xerais.\nEste ano est\u00e1 marcado por varios sucesos extradeportivos que foron xurdiron \u00f3 longo da tempada, comezando porque \u00e9 a derradeira tempada no que estar\u00e1 vixente o Pacto da Concordia firmado en 1998 por Bernie Ecclestone, a FIA e os construtores de monoprazas. Por outro lado, a pol\u00e9mica da espionaxe entre McLaren e Ferrari ameaza con ter consecuencias nefastas para o equipo ingl\u00e9s, se o recurso da escuder\u00eda do \"cabalino rampante\" ante o Tribunal de Apelaci\u00f3n da FIA prospera. Por\u00e9n, esta non ser\u00eda a \u00fanica pol\u00e9mica para McLaren, xa que a comezos de agosto, confirmouse o que xa era un segredo a voces: as malas relaci\u00f3ns entre os seus pilotos, o bicampi\u00f3n defensor do t\u00edtulo de pilotos Fernando Alonso e o primeiro piloto de raza negra da historia da competici\u00f3n e actual l\u00edder da clasificaci\u00f3n sendo un debutante, Lewis Hamilton.\nMoitos cambios vi\u00f1eron nesta tempada en comparaci\u00f3n coa anterior: desaparec\u00eda o Gran Premio de Alema\u00f1a que se disputaba inenterrumpidamente dende case fai 50 anos e o Gran Premio do Xap\u00f3n pasou a disputarse no Fiji Speedway dende o Circu\u00edto de Suzuka; dende 1986 non se pod\u00eda atopar un motor Cosworth na grella, Michelin retiraba os seus pneum\u00e1ticos da competici\u00f3n, e o Honda RA107 convert\u00edase no primeiro monopraza dende a d\u00e9cada dos 70 que estaba totalmente libre de publicidade\nTests de pretempada.\nA pretempada comezaba no Circu\u00edto de Catalu\u00f1a o 28 de novembro de 2006, cando t\u00f3dolos equipos ag\u00e1s Spyker F1 fac\u00edan a s\u00faa primeira aparici\u00f3n nalg\u00fan dos catro d\u00edas que duraron os primeiros adestramentos libres con vistas cara o 2007. Estas primeiras probas estiveron centradas en desenvolve-lo monopraza do ano vindeiro, e sobre todo, para os antigos equipos Michelin, adaptarse \u00f3s novos pneum\u00e1ticos Bridgestone. Houbo ausencias significativas, como as de Kimi R\u00e4ikk\u00f6nen e de Fernando Alonso, que a\u00ednda estaban baixo contrato con McLaren e Renault respectivamente, e a de Jenson Button, que ti\u00f1a unha fractura nas s\u00faas costelas. No d\u00eda 3 dos adestramentos, o ex-campi\u00f3n Mika H\u00e4kkinen foi o encargado de pilotar un dos monoprazas de McLaren."}
{"id": "58013", "revid": "408", "url": "https://gl.wikipedia.org/wiki?curid=58013", "title": "Campo l\u00e9xico", "text": ""}
{"id": "58015", "revid": "408", "url": "https://gl.wikipedia.org/wiki?curid=58015", "title": "Variedades diastr\u00e1ticas", "text": ""}
{"id": "58016", "revid": "408", "url": "https://gl.wikipedia.org/wiki?curid=58016", "title": "Pseudosinonimia", "text": ""}
{"id": "58017", "revid": "1822", "url": "https://gl.wikipedia.org/wiki?curid=58017", "title": "Insecta", "text": ""}
{"id": "58018", "revid": "12452", "url": "https://gl.wikipedia.org/wiki?curid=58018", "title": "Porifero", "text": ""}
{"id": "58019", "revid": "12452", "url": "https://gl.wikipedia.org/wiki?curid=58019", "title": "Mesozoo", "text": ""}
{"id": "58020", "revid": "12452", "url": "https://gl.wikipedia.org/wiki?curid=58020", "title": "Rombozoo", "text": ""}
{"id": "58021", "revid": "1786", "url": "https://gl.wikipedia.org/wiki?curid=58021", "title": "Esclerosponxa", "text": ""}
{"id": "58022", "revid": "1786", "url": "https://gl.wikipedia.org/wiki?curid=58022", "title": "Calcisponxa", "text": ""}
{"id": "58023", "revid": "109216", "url": "https://gl.wikipedia.org/wiki?curid=58023", "title": "Categor\u00eda", "text": ""}
{"id": "58032", "revid": "98629", "url": "https://gl.wikipedia.org/wiki?curid=58032", "title": "Categor\u00eda gramatical", "text": "Categor\u00eda gramatical ou clase gramatical \u00e9 o termo empregado para a clasificaci\u00f3n das palabras segundo o seu tipo. Modernamente o termo categor\u00eda gramatical ref\u00edrese a unha variable ling\u00fc\u00edstica que pode tomar diferentes valores que condicionan a forma morfol\u00f3xica concreta dunha palabra moito m\u00e1is xeral c\u00f3 uso tradicional do termo.\nHistoria.\nA clasificaci\u00f3n gramatical das linguas europeas deriva principalmente da gram\u00e1tica grega. No di\u00e1logo \"Cr\u00e1tilo\", Plat\u00f3n discute se as palabras (\"l\u00f3gos\") son arbitrarias ou intr\u00ednsecas \u00e1 natureza das cousas, e separa o discurso en d\u00faas partes distintas: \"\u00f3noma\" (nome) e \"rhema\" (verbo). No texto, Plat\u00f3n interes\u00e1base na natureza das palabras, m\u00e1is al\u00e1 da s\u00faa forma, e as\u00ed a s\u00faa divisi\u00f3n \u00e9 tanto morfol\u00f3xica (nomes vs. verbos, adxectivos, etc.) como sint\u00e1tica (suxeito vs. predicado).\nO principal disc\u00edpulo de Plat\u00f3n, Arist\u00f3teles, escribiu tam\u00e9n reflexi\u00f3ns sobre gram\u00e1tica e os tipos de palabra. Consideraba as palabras como signos, sinais falados ou escritos, cos que designamos as cousas, pola nosa propia incapacidade de apreender as cousas en si mesmas, noci\u00f3n retomada pola ling\u00fc\u00edstica moderna co concepto de signo ling\u00fc\u00edstico de Saussure. E ademais de acepta-las clases plat\u00f3nicas de \"onoma\" e \"rhema\", engade unha terceira: \"s\u00fdndesmos\" (\"coesivos\") \u2014 as palabras que ao contrario das d\u00faas primeiras clases, non te\u00f1en significado propio, por\u00e9n serven para conectar e articular entre si as diferentes partes do discurso.\nOs estoicos ao longo dos s\u00e9culos seguiron a matinar na clasificaci\u00f3n das palabras, con engadidos como:\nTodas esas clasificaci\u00f3ns sintetizounas na obra \"A arte da gram\u00e1tica\" (\"\u03a4\u03ad\u03c7\u03bd\u03b7 \u0393\u03c1\u03b1\u03bc\u03bc\u03b1\u03c4\u03b9\u03ba\u03ae\") Dionisio o Tracio, escrita no s\u00e9culo II a. C., cunha clasificaci\u00f3n das palabras en oito clases, que pasaron ao lat\u00edn e a boa parte das linguas modernas:\nO gram\u00e1tico latino Prisciano, no ano 500, mantivo as oito clases, trocando os artigos polas interxecci\u00f3ns: palabras que serv\u00edan para expressar emoci\u00f3ns no texto. Os adxectivos s\u00f3 formaron unha clase distinta dos substantivos no s\u00e9culo XVIII; consid\u00e9rase que a primeira gram\u00e1tica en facer esa distinci\u00f3n foi a de Nicolas Beauz\u00e9e para o franc\u00e9s.\nCategor\u00edas na gram\u00e1tica tradicional.\nEn gram\u00e1tica tradicional a clasificaci\u00f3n segundo categor\u00edas \u00e9 de tipo sem\u00e1ntica e non-funcional. O concepto tal como se introduciu a gram\u00e1tica tradicional consid\u00e9rase superado e foi substitu\u00eddo por unha an\u00e1lise m\u00e1is moderna, as\u00ed a todo, o seu uso segue sendo com\u00fan na gram\u00e1tica escolar e tradicional.\nAs categor\u00edas que reco\u00f1ece e a clasificaci\u00f3n que prop\u00f3n a gram\u00e1tica tradicional son morfol\u00f3xicas e non se deben confundir coa funci\u00f3n sint\u00e1ctica que desempe\u00f1a a palabra ou grupo de palabras (locuci\u00f3ns). \nA gram\u00e1tica tradicional distingue nove partes da oraci\u00f3n:\nAs cinco primeiras (artigo, nome, pronome, verbo e adxectivo) son as chamadas partes variables da oraci\u00f3n, pois as palabras que pertencen a estes tipos poden variar en x\u00e9nero e n\u00famero, sen deixar de se-la mesma palabra. Unha excepci\u00f3n constit\u00faea o verbo, que non var\u00eda en x\u00e9nero, pero si en n\u00famero, persoa, tempo, modo, voz e aspecto.\nObviamente esta clasificaci\u00f3n da gram\u00e1tica tradicional non \u00e9 aplicable a linguas como o chin\u00e9s, o turco ou moitas linguas amerindias, ben por carecer de flexi\u00f3n ou ben por carecer de preposici\u00f3ns, ou ben porque verbos e adxectivos forman unha clase \u00fanica.\nAs categor\u00edas na gram\u00e1tica moderna.\nEn teor\u00eda ling\u00fc\u00edstica moderna, o termo categor\u00eda gramatical incl\u00fae moitos m\u00e1is aspectos c\u00f3 termo tradicional, que en xeral s\u00f3 se refire a clases sem\u00e1nticas de palabras. En termos xerais unha categor\u00eda gramatical \u00e9 unha variable morfol\u00f3xica que pode tomar diversos valores para unha clase de palabras \u00e1 que se aplica, por exemplo, a clase dos verbos presentan variaci\u00f3ns ou realizaci\u00f3ns diferentes segundo o seu tempo, modo, persoa etc. e cada unha destas variables pode tomar diferentes valores, por exemplo en galego a variable \"tempo\" pode toma-los valores de pasado, presente ou futuro. Normalmente as categor\u00edas gramaticais est\u00e1n suxeitas a restrici\u00f3ns de concordancia gramatical. Algunhas das categor\u00edas gramaticais m\u00e1is frecuentes entre as linguas de mundo son:\nCriterios e procedementos para delimitar categor\u00edas gramaticais.\nA Gram\u00e1tica tradicional usou sobre todo criterios l\u00f3xicos, de a\u00ed a pouca fiabilidade das s\u00faas nas s\u00faas caracterizaci\u00f3ns dos accidentes. Posto que a aproximaci\u00f3n a estas unidades se encauza nunha \u00f3ptica estrutural, intraling\u00fc\u00edstica, os criterios empregados han de ser estritamente ling\u00fc\u00edsticos.\nAs\u00ed pois, mediante t\u00e9cnicas de segmentaci\u00f3n e conmutaci\u00f3n delimitaremos as categor\u00edas gramaticais como unidades formais que contrastar\u00e1n sintagmaticamente e que se opor\u00e1n paradigmaticamente.\nComo formas ling\u00fc\u00edsticas as categor\u00edas gramaticais pertencen \u00f3 grupo dos signos e incl\u00faense, polo tanto, no primeiro modo de articulaci\u00f3n: son signos m\u00ednimos, ou o que \u00e9 o mesmo, morfemas flexivos.\nProblemas na delimitaci\u00f3n.\nSe os mecanismos de expresi\u00f3n deixasen de ser variados de xeito que en t\u00f3dolos casos os significantes tivesen un modo de expresi\u00f3n particular e \u00fanico, e se cada contido se asociase cun \u00fanico significante, ent\u00f3n non existir\u00edan problemas para a descrici\u00f3n das categor\u00edas gramaticais. Por\u00e9n, as linguas son demasiado ricas e complexas na s\u00faa configuraci\u00f3n interna como para que na s\u00faa presentaci\u00f3n externa te\u00f1an un m\u00ednimo de elementos. Esta circunstancia provoca que nos achemos ante as seguintes dificultades:"}
{"id": "58033", "revid": "56817", "url": "https://gl.wikipedia.org/wiki?curid=58033", "title": "Verbo regular", "text": "Os verbos regulares, en contraposici\u00f3n \u00f3s verbos irregulares, son aqueles que se ate\u00f1en estreitamente aos paradigmas ou modelos de conxugaci\u00f3n m\u00e1is empregados na lingua. En galego hai tres paradigmas de verbos regulares: a primeira conxugaci\u00f3n, cuxos infinitivos terminan en -ar; a segunda, terminan en -er e a terceira, en -ir. Dentro da conxugaci\u00f3n regular pode considerarse tam\u00e9n unha conxugaci\u00f3n estendida por medio de per\u00edfrase verbais que sinalan distintos tipos de aspecto e modo verbal.\nMediante a segmentaci\u00f3n e conmutaci\u00f3n dos elementos constitu\u00edntes das formas verbais regulares, rev\u00e9lase o mecanismo da flexi\u00f3n verbal, que funciona incrementando a un tema un sufixo flexional. \u00c1 s\u00faa vez, o tema est\u00e1 constitu\u00eddo por unha ra\u00edz e unha vogal tem\u00e1tica , e o sufixo flexional est\u00e1 formado polas desinencias de modo-tempo e n\u00famero-persoa.\nDe todos estes contribu\u00edntes verbais, a ra\u00edz \u00e9 o \u00fanico que permanece invariable en todo o paradigma, a\u00ednda que pode admitir pequenas variaci\u00f3ns. A vogal tem\u00e1tica \u00e9 un morfema que clasifica os verbos en tres clases m\u00f3rficas ou conxugaci\u00f3ns. Os SMT (6 morfemas no indicativo e tres no subxuntivo que corresponden a outros tantos tempos, amais o imperativo e as formas nominais) e SNP (6 morfemas) expresan noci\u00f3ns ling\u00fc\u00edsticas."}
{"id": "58035", "revid": "22570", "url": "https://gl.wikipedia.org/wiki?curid=58035", "title": "Verbo irregular", "text": "Os verbos irregulares son aqueles que presentan variaci\u00f3ns no tema de perfecto e ou no tema de presente que implican que non encaixen no paradigma regular.\nTema de perfecto irregular.\nHai un grupo de 18 verbos que te\u00f1en un tema espec\u00edfico para a conxugaci\u00f3n do pret\u00e9rito de indicativo, antepret\u00e9rito, pret\u00e9rito de subxuntivo e futuro de subxuntivo.\nAs diferenzas entre as ra\u00edces do tema de perfecto e as do tema de presente nos verbos irregulares poden reducirse a uns poucos tipos:\nEn cambio, \"po\u00f1er\" cambia a vogal radical e maila consoante final da ra\u00edz: \"pux-en, pux-eches, pux-o, pux-emos, pux-estes, pux-eron; pux-era.. pux-ese...\"\nHai que destacar que nos verbos que te\u00f1en un tema de perfecto diferente do tema de presente non se produce sincretismo entre o futuro de subxuntivo (der, deres...) e o infinitivo conxugado (dar, dares...)\nA ra\u00edz no tema de presente.\nNo tema de presente poden presentar ata tres radicais distintos:"}
{"id": "58037", "revid": "1131", "url": "https://gl.wikipedia.org/wiki?curid=58037", "title": "Espiral Maior", "text": "Espiral Maior \u00e9 unha editorial galega fundada no ano 1991 e dirixida dende ent\u00f3n polo poeta Miguel Anxo Fern\u00e1n-Vello.\nTraxectoria.\nA\u00ednda que abrangue tam\u00e9n x\u00e9neros como a narrativa ou o teatro, a s\u00faa actividade principal \u00e9 a edici\u00f3n de poes\u00eda, x\u00e9nero do que leva editados m\u00e1is de douscentos t\u00edtulos. Dende a s\u00faa fundaci\u00f3n, a editorial publica boa parte dos premios de poes\u00eda de concellos e asociaci\u00f3ns galegas, contando tam\u00e9n co seu propio certame, o Premio Espiral Maior de Poes\u00eda, convocado dende 1992 e aberto dende o ano 2006 a obras en idioma portugu\u00e9s. A colecci\u00f3n principal de poes\u00eda caracterizouse por sufragar parte dos seus custos a trav\u00e9s da subscrici\u00f3n. Os nomes dos subscritores figuran na \u00faltima p\u00e1xina de cada volume e reciben un exemplar numerado e autografado polo autor. Ademais da colecci\u00f3n principal de poes\u00eda, a editorial tivo a colecci\u00f3n \"A Illa Verde\", de prezos populares (hoxe extinta), e a colecci\u00f3n \"Opera Omnia\", edici\u00f3ns moi coidadas dedicadas a acoller as obras completas de autores can\u00f3nicos."}
{"id": "58038", "revid": "1556", "url": "https://gl.wikipedia.org/wiki?curid=58038", "title": "Pazo dos Toubes", "text": ""}
{"id": "58039", "revid": "1556", "url": "https://gl.wikipedia.org/wiki?curid=58039", "title": "Casa de Outeiro", "text": ""}
{"id": "58040", "revid": "89787", "url": "https://gl.wikipedia.org/wiki?curid=58040", "title": "R\u00edo Saskatchewan", "text": "O r\u00edo Saskatchewan \u00e9 un dos principais r\u00edos do Canad\u00e1, con aproximadamente 550 quil\u00f3metros de longo, discorre cara ao leste a trav\u00e9s das provincias de Saskatchewan e Manitoba para desembocar no Lago Winnipeg. Xunto cos seus afluentes Saskatchewan do Norte e Saskatchewan do Sur, a s\u00faa conca abarca a maior parte da rexi\u00f3n central das Pradar\u00edas canadenses, prolong\u00e1ndose cara ao oeste ata as Monta\u00f1as Rochosas Canadenses en Alberta e o norte de Montana nos Estados Unidos. Isto sup\u00f3n aproximadamente 1.939 quil\u00f3metros ata a s\u00faa cabeceira no r\u00edo Bow, un afluente do Saskatchewan do Sur en Alberta.\nDescrici\u00f3n.\nF\u00f3rmase na zona central de Saskatchewan, aproximadamente 40 quil\u00f3metros ao leste de Prince Albert, pola confluencia das s\u00faas d\u00faas ramas principais, Saskatchewan do Norte e Saskatchewan do Sur, no \"Saskatchewan River Forks\". A fonte de \u00e1mbolos dous r\u00edos prov\u00e9n dos glaciares das Monta\u00f1as Rochosas en Alberta.\nA corrente combinada fl\u00fae \u00e1 vez leste-nord\u00e9s, cara ao Lago Codette formado pola presa de Nipawin e cara ao Lago Tobin, formado pola presa E.B. Campbell. Logo fl\u00fae nord\u00e9s, f\u00f3ra do bordo das saias das Grandes Chairas sobre o Escudo Canadense, atravesando unha rexi\u00f3n de pantanos, onde se xunta polo noroeste co r\u00edo Torch e co r\u00edo Mossy. Pola parte norte dos pantanos fl\u00fae cara ao leste, enrosc\u00e1ndose ao redor dunha serie de pequenos lagos cara o oeste central de Manitoba ata O Pas, onde se lle une polo suroeste o r\u00edo Carrot. Ao sueste do Pas, forma varios arroios nun delta \u00e1 beira noroeste do Lago Cedar, deixando o lago polo seu extremo sueste e flu\u00edndo aproximadamente 5\u00a0km ata o lago Winnipeg, entrando na beira norte de Long Point.\nO nome do r\u00edo, como a provincia de Saskatchewan, deriva da lingua cree: \"kisisk\u0101ciwani-s\u012bpiy\", que significa \"r\u00edo de curso veloz\". O r\u00edo e os seus afluentes proporcionaron unha importante ruta de transporte para os nativos americanos e os primeiros trampeiros europeos.\nNo r\u00edo hai constru\u00eddas centrais hidroel\u00e9ctricas en Nipawin, E.B. Campbell (antes Squaw Rapids) en Saskatchewan e en Grand Rapids en Manitoba."}
{"id": "58042", "revid": "15490", "url": "https://gl.wikipedia.org/wiki?curid=58042", "title": "O Leo i Arremec\u00e1ghona!", "text": "O Leo i Arremec\u00e1ghona!!! \u00e9 o nome do proxecto musical como cantautor punk de Leonardo Fern\u00e1ndez Campos, \"O Leo de Matam\u00e1\", nado en Matam\u00e1 en 1974, un artista polifac\u00e9tico, fil\u00f3logo e poeta.\nTraxectoria.\nA traxectoria musical do Leo i Arremec\u00e1ghona!!! in\u00edciase sobre o ano 1997, a\u00ednda que comeza a ser co\u00f1ecido cando \u00e9 chamado para abrir os concertos da xira galega de Albert Pla en 1998. Do mesmo 1998 \u00e9 o seu primeiro disco \"Suspiros de Ka\u00f1a\", do que se editaron un milleiro de copias distribu\u00eddas polo propio autor. O disco ser\u00eda reeditado no ano 2006 por A Regueifa Plataforma en formato mp3.\nO Leo i Arremec\u00e1ghona!!! participou como autor de letras e m\u00fasicas e como actor nos espect\u00e1culos \"As Presidentas\" d'A Factor\u00eda Teatro e \"Vendettta\" de Berrobamb\u00e1n Teatro. Tam\u00e9n foi finalista do \"I Certame de Mon\u00f3logos Monol\u00edng\u00fces\". A vinculaci\u00f3n do autor coas artes esc\u00e9nicas \u00e9 notable, xa que parte importante do proxecto musical que representa O Leo i Arremec\u00e1ghona!!! c\u00e9ntrase nas s\u00faas actuaci\u00f3ns ao vivo, espect\u00e1culos que rozan o formato da performance e nas que o autor se caracteriza para interpretar determinados personaxes. \u00c9 habitual que o espect\u00e1culo punk tam\u00e9n estea precedido de versi\u00f3ns ac\u00fasticas de autores da canci\u00f3n protesta galega e dos Cantores de abril. O Leo i Arremec\u00e1ghona!!! ten dado recitais por toda Galiza, a s\u00faa \u00faltima xira, de 2007 levou por nome \"Xira... e aghomita\".\nNo ano 2006 participar\u00eda no concurso \"A polo ghit\", co tema \"A canci\u00f3n do vagho\", unha versi\u00f3n libre do tema de John Lennon \"Give Peace a Chance\". Na edici\u00f3n de 2007 repetir\u00eda con \"Biling\u00fcismo harm\u00f3nico\", unha adaptaci\u00f3n do \"Should I Stay Or Should I Go\" de The Clash. No mesmo ano participa do tributo a Andr\u00e9s do Barro \"Manifesto Dobarrista\" cunha versi\u00f3n do tema \"Vou a Bueu\". O seu pr\u00f3ximo disco ser\u00e1 \"Aghomita, campi\u00f3n!\" e tam\u00e9n se est\u00e1 preparando o DVD con actuaci\u00f3ns ao vivo \"Sigho (vivo)\".\nNo 2009 colaborou no proxecto de acci\u00f3n po\u00e9tica \"A Revolta das Letras\", celebrado o D\u00eda das Letras Galegas en Santiago de Compostela.\nFormou parte doutros proxectos musicais como Labregos do tempo dos Sputniks (xunto a Garc\u00eda MC de Dios ke te crew), Das Kapital (xunto a Daniel Salgado e Marcos Payno) ou Ondas Martenot (xunto a Ant\u00f3n D\u00edaz, Fran Amil e Cris Asenjo).\nPoes\u00eda.\nNo outono de 2007 Edici\u00f3ns Xerais editou o seu libro de poes\u00eda \"Hai cu\", baseado no blog hom\u00f3nimo. As presentaci\u00f3ns, nese mesmo ano, base\u00e1ronse nun espect\u00e1culo chamado \"Espect\u00e1culo Multimerda\", semellante ao mon\u00f3logo humor\u00edstico onde se \u00edan recitando os distintos poemas. Tam\u00e9n ao longo do 2007 acompa\u00f1ou musicalmente \u00e1 presentaci\u00f3n do libro de Anxo Angueira \"F\u00f3ra do sagrado\" por distintas cidades de Galiza."}
{"id": "58043", "revid": "22570", "url": "https://gl.wikipedia.org/wiki?curid=58043", "title": "Tema verbal", "text": "O tema verbal est\u00e1 constitu\u00eddo pola suma da ra\u00edz verbal e da vogal tem\u00e1tica. Hai dous tipos de temas verbais: o tema de presente e o tema de perfecto.\nOs verbos regulares pos\u00faen un \u00fanico tema, pois nos mesmos non se distinguen o tema de presente e o tema de perfecto; mentres que alg\u00fans verbos irregulares presentan un tema de perfecto diferente, por exemplo o verbo \"haber\" ten un tema de presente \"habe\" e un tema de perfecto \"hoube\".\nTema de presente.\nO tema de presente \u00e1chase nos seguintes tempos verbais:\nTema de perfecto.\nO tema de perfecto \u00e1chase nos seguintes tempos verbais:"}
{"id": "58044", "revid": "408", "url": "https://gl.wikipedia.org/wiki?curid=58044", "title": "Tema de presente", "text": ""}
{"id": "58045", "revid": "408", "url": "https://gl.wikipedia.org/wiki?curid=58045", "title": "Tema de perfecto", "text": ""}
{"id": "58047", "revid": "22570", "url": "https://gl.wikipedia.org/wiki?curid=58047", "title": "Presente de indicativo", "text": "O presente de indicativo \u00e9 un dos tempos verbais. Caracter\u00edzase por posu\u00edr vogal tem\u00e1tica e carecer de sufixo modo-temporal, circunstancia esta \u00faltima que tam\u00e9n lle acontece \u00f3 pret\u00e9rito de indicativo.\nO presente de indicativo \u00e9 o tempo do acto de fala dialogado e do estilo directo. \u00c9 un tempo verbal carente de caracterizaci\u00f3n modal e de perspectiva cronol\u00f3xica."}
{"id": "58048", "revid": "1131", "url": "https://gl.wikipedia.org/wiki?curid=58048", "title": "Copret\u00e9rito de indicativo", "text": "O copret\u00e9rito ou pret\u00e9rito imperfecto de indicativo \u00e9 un tempo verbal que expresa coincidencia temporal respecto a un referendo pasado. O referendo pode ser achegado mesmo por un adverbio.\nMorfoloxicamente est\u00e1 por unha ra\u00edz, unha vogal tem\u00e1tica, un sufixo modo-temporal e un sufixo de n\u00famero e persoa. O sufixo modo-temporal \u00e9 o morfema \"ba\" no caso da primeira conxugaci\u00f3n e o morfema \"a\" no caso da segunda e terceira conxugaci\u00f3n verbal."}
{"id": "58049", "revid": "2891", "url": "https://gl.wikipedia.org/wiki?curid=58049", "title": "Igrexa de Osmo", "text": ""}
{"id": "58052", "revid": "88628", "url": "https://gl.wikipedia.org/wiki?curid=58052", "title": "Pret\u00e9rito de indicativo", "text": "O pret\u00e9rito de indicativo, ou pret\u00e9rito perfecto, \u00e9 un tempo verbal que refire un momento pasado en relaci\u00f3n \u00f3 presente, e non necesita referente . Amais de posu\u00edr vogal tem\u00e1tica e carecer de sufixo modo-temporal, circunstancia esta \u00faltima que tam\u00e9n lle acontece \u00f3 presente de indicativo, ter tam\u00e9n un sufixo n\u00famero-persoal de seu (\"-i/-n, -ches, -u, -mos, -stes, -ron\")."}
{"id": "58053", "revid": "408", "url": "https://gl.wikipedia.org/wiki?curid=58053", "title": "Pret\u00e9rito perfecto", "text": ""}
{"id": "58054", "revid": "408", "url": "https://gl.wikipedia.org/wiki?curid=58054", "title": "Pret\u00e9rito perfecto de indicativo", "text": ""}
{"id": "58055", "revid": "56817", "url": "https://gl.wikipedia.org/wiki?curid=58055", "title": "Locus", "text": "En biolox\u00eda un locus (plural loci) \u00e9 unha posici\u00f3n fixa nun cromosoma, como a posici\u00f3n dun xene. Unha variante da secuencia de ADN en determinado locus denom\u00ednase alelo. A lista ordenada de loci co\u00f1ecidos para un xenoma en concreto \u00e9 un mapa xen\u00e9tico. O mapeado xen\u00e9tico \u00e9 o proceso de determinar o locus para un certo trazo biol\u00f3xico.\nAs c\u00e9lulas diploides e poliploides que te\u00f1en o mesmo alelo nun locus do cromosoma son homocigotos para ese xene, mentres que as que te\u00f1en diferentes alelos nese locus son heterocigotos.\nNomenclatura.\nOs locus cromos\u00f3micos dun xene p\u00f3dense escribir \"6p21.3\".\nO rango de localizaci\u00f3ns especif\u00edcase de forma similar. Por exemplo, o locus do xene OCA1 pode escribirse \"11q1.4-q2.1\", que indica o brazo longo do cromosoma 11, nun punto entre a sub-banda 4 da banda 1 e a sub-banda 1 da banda 2.\nOs finais dos cromosomas etiqu\u00e9tanse como \"ptel\" e \"qtel\", e as\u00ed \"2qtel\" ref\u00edrese \u00f3 tel\u00f3mero do brazo longo do cromosoma 2."}
{"id": "58056", "revid": "88628", "url": "https://gl.wikipedia.org/wiki?curid=58056", "title": "Antepret\u00e9rito", "text": "O antepret\u00e9rito de indicativo, ou pluscuamperfecto, \u00e9 un dos tempos verbais. Caracter\u00edzase por posu\u00edr vogal tem\u00e1tica e un sufixo modo-temporal \"ra\".\nO antepret\u00e9rito de indicativo modalmente \u00e9 real e indica un momento anterior a un referente anterior: \"cando cheguei \u00e1 estaci\u00f3n, xa marchara o autob\u00fas\"."}
{"id": "58057", "revid": "1131", "url": "https://gl.wikipedia.org/wiki?curid=58057", "title": "Pluscuamperfecto", "text": ""}
{"id": "58058", "revid": "17467", "url": "https://gl.wikipedia.org/wiki?curid=58058", "title": "Pluscuamperfecto de indicativo", "text": ""}
{"id": "58059", "revid": "1556", "url": "https://gl.wikipedia.org/wiki?curid=58059", "title": "Golfo \u00c1rtabro", "text": ""}
{"id": "58060", "revid": "72012", "url": "https://gl.wikipedia.org/wiki?curid=58060", "title": "Xenotipo", "text": "O xenotipo describe a constituci\u00f3n xen\u00e9tica dun individuo, os alelos espec\u00edficos dese individuo, normalmente refer\u00edndose a un car\u00e1cter espec\u00edfico que se est\u00e1 estudando. Por exemplo, hai tres posibles xenotipos para o xene humano do albinismo, e ten d\u00faas formas al\u00e9licas: A dominante e a recesiva. As\u00ed os tres posibles xenotipos son AA (homocigoto dominante), Aa (heterocigoto) e aa (homocigoto recesivo).\nUnha teor\u00eda xeralmente aceptada \u00e9 que o xenotipo herdado, factores epixen\u00e9ticos transmitidos, e variaci\u00f3n ambiental non herdable contrib\u00faen \u00f3 fenotipo do individuo.\nAs mutaci\u00f3ns non herdables no ADN non se toman como representativos do xenotipo individual. Por\u00e9n, os cient\u00edficos a mi\u00fado falan por exemplo dun (xeno)tipo particular dun cancro, refer\u00edndose \u00f3 xenotipo da enfermidade no canto do xenotipo do enfermo.\nXenotipo e secuencia xen\u00f3mica.\nO xenotipo dun individuo difire lixeiramente da s\u00faa secuencia xen\u00f3mica. Unha secuencia e unha medida absoluta da composici\u00f3n b\u00e1sica dun individuo, ou dunha representaci\u00f3n dunha especie ou grupo; un xenotipo implica unha medida de como un individuo difire ou est\u00e1 especializado dentro dun grupo de invididuos ou especies. As\u00ed que normalmente un ref\u00edrese a un xenotipo individual refer\u00edndose a un xene de interese e, en individuos poliploides, ref\u00edrese \u00e1 combinaci\u00f3n de alelos que leva o individuo (ver cigosidade).\nXenotipo e fenotipo.\nUn xene dado causar\u00e1 polo com\u00fan un cambio observable nun organismo, chamado fenotipo. Os termos xenotipo-fenotipo son distintos polo menos por d\u00faas raz\u00f3ns:\nUn exemplo sinxelo para ilustrar o xenotipo como distinto do fenotipo e a cor das flores do ch\u00edcharo (ver Gregor Mendel). Hai tres xenotipos posibles: PP (homocigoto dominante), Pp (heterocigoto) e pp (homocitoto recesivo). Todas elas te\u00f1en distintos xenotipos, pero as d\u00faas primeiras te\u00f1en o mesmo fenotipo (flores p\u00farpuras) diferentes do xentipo da terceira (brancas).\nUn exemplo m\u00e1is t\u00e9cnico para ilustrar o xenotipo son os polimorfismos dun s\u00f3 nucle\u00f3tido ou SNPs polas siglas en ingl\u00e9s. Un SNP \u00e9 un cambio dun s\u00f3 nucle\u00f3tido entre d\u00faas secuencias de DNA que se corresponden en diferentes individuos, por exemplo onde a secuencia AAGCCTA cambie a AAGCTTA. Aparecen dous alelos: o ca C e o da T. Normalmente os SNPs te\u00f1en tres xenotipos, denominados de forma xen\u00e9rica AA,Aa e aa. No exemplo anterior, os tres xenotipos ser\u00edan CC, CT e TT. Outros tipos de marcadores xen\u00e9ticos, coma os microsat\u00e9lites poden ter m\u00e1is de dous alelos, e as\u00ed teren maior n\u00famero de xenotipos diferentes.\nXenotipo e herdanza Mendeliana.\nA distinci\u00f3n entre xenotipo e fenotipo aparece normalmente cando se estudan patr\u00f3ns familares para certas enfermidades herdables ou s\u00edndromes, por exemplo na fibrosis qu\u00edstica. Debido \u00e1 diploid\u00eda dos humanos (e da maior\u00eda dos animais), hai dous alelos para calquera xene. Estes alelos poden ser ou iguais ou diferentes, dependendo do individuo (ver cigosidade). Cun alelo dominante, a descendencia herda o trazo en cuesti\u00f3n sen importar cal \u00e9 o segundo alelo. Se os dous alelos son o recesivo, o fenotipo \u00e9 o recesivo. No caso da fibrose qu\u00edstica e outras enfermidades similares, o individuo heterocigoto \u00e9 o portador. Esta persoa ten un fenotipo normal, pero ten un 50-50 de risco de pasarlle o xene anormal a cada descendente. Un homocigoto dominante ten o fenotipo normal, e non ten risco de ter descendencia anormal. Un individuo homocigoto recesivo ten o fenotipo anormal (padece a enfermidade), e vaille pasar sempre o xene anormal \u00e1 descendencia.\nXenotipo e xen\u00e9tica.\nCon dese\u00f1os experimentais axeitados poden utilizarse m\u00e9todos estat\u00edsticos para relacionar diferenzas nos xenotipos das poboaci\u00f3ns coas diferenzas observadas nos fenotipos. Estes estudos de asociaci\u00f3n xen\u00e9tica poden utilizarse para determinar factores de risco xen\u00e9ticos asociados cunha enfermidade. Poden incluso diferenciar que poboaci\u00f3ns responder\u00e1n ou non a un medicamento en particular. Esta aproximaci\u00f3n pr\u00e1ctica co\u00f1\u00e9cese como medicina \u00e1 carta ou farmacoxen\u00f3mica.\nXenotipo e matem\u00e1ticas.\nInspirado no concepto biol\u00f3xico e utilidade dos xenotipos, a ciencia da computaci\u00f3n utiliza xenotipos simulados en programaci\u00f3n xen\u00e9tica e algoritmos evolutivos. Estas t\u00e9cnicas poden axudar no desenvolvemento de soluci\u00f3ns matem\u00e1ticas a certos tipos de problemas complexos."}
{"id": "58062", "revid": "22570", "url": "https://gl.wikipedia.org/wiki?curid=58062", "title": "Futuro de indicativo", "text": "O futuro de indicativo \u00e9 un dos tempos verbais. Caracter\u00edzase por, ademais de posu\u00edr vogal tem\u00e1tica, por ter un sufixo modo-temporal \"\"r\u00e9\" ou \"r\u00e1\"\".\nO futuro de indicativo \u00e9 real en canto \u00f3 modo e prospectivo a partir dun momento presente."}
{"id": "58064", "revid": "408", "url": "https://gl.wikipedia.org/wiki?curid=58064", "title": "Modo verbal", "text": ""}
{"id": "58065", "revid": "61920", "url": "https://gl.wikipedia.org/wiki?curid=58065", "title": "Pospret\u00e9rito", "text": "O pospret\u00e9rito, tam\u00e9n chamado condicional, \u00e9 un dos tempos verbais da lingua galega. Caracter\u00edzase por, ademais de posu\u00edr vogal tem\u00e1tica, por ter un sufixo modo-temporal \"r\u00eda\"."}
{"id": "58066", "revid": "22570", "url": "https://gl.wikipedia.org/wiki?curid=58066", "title": "Presente de subxuntivo", "text": "O presente de subxuntivo \u00e9 un dos tempos verbais. Caracter\u00edzase por, ademais de non posu\u00edr vogal tem\u00e1tica, ter un sufixo modo-temporal \"\"e\" para a primeira conxugaci\u00f3n, e \"a\"\" para a segunda e terceira conxugaci\u00f3ns.\nO presente de subxuntivo \u00e9 unha forma caracterizada polo modo. Temporalmente \u00e9 presente ou prospectiva, nunca retrospectiva; habitualmente \u00e9 referente. Cando existe no contexto outro elemento que indique modalidade (adverbio, conxunci\u00f3n...), o trazo modal do subxuntivo \u00e9 redundante. Nestes casos, o trazo modal de subxuntivo \u00e9 redundante, polo que pode aparecer no seu lugar o indicativo u o futuro: Quizais v\u00e9n hoxe \u223c Quizais vir\u00e1 hoxe \u223c Quizais ve\u00f1a hoxe."}
{"id": "58067", "revid": "624", "url": "https://gl.wikipedia.org/wiki?curid=58067", "title": "Radoaldo de Benevento", "text": "Radoaldo (tam\u00e9n \"Radualdo\") (morto en 651) foi o duque de Benevento (o m\u00e1is meridional dos ducados longobardos na Italia medieval) desde o 646 ata a s\u00faa morte en 651.\nTraxectoria.\nO seu irm\u00e1n m\u00e1is vello, Aiulfo ti\u00f1a problemas mentais e Radoaldo e o seu irm\u00e1n m\u00e1is novo Grimoaldo foron rexentes. Radoaldo e Grimoaldo eran os fillos m\u00e1is novos de Xisulfo II de Fri\u00fal. Eran fillos adoptivos de Arechis I de Benevento, do que era fillo Aiulfo.\nEn 646, asaltantes eslavos desembarcaron preto de Siponto no Adri\u00e1tico. Aiulfo en persoa dirixiu as s\u00faas tropas contra os invasores, pero o seu cabalo caeu nun foxo cavado polos eslavos ao redor do seu campamento e foi rodeado e matado. Sucedeuno Radoaldo coa axuda do rei Rotario. Radoaldo co\u00f1ec\u00eda o eslavo e induciunos a partiren. Sucedeuno Grimoaldo."}
{"id": "58068", "revid": "624", "url": "https://gl.wikipedia.org/wiki?curid=58068", "title": "Aiulfo I de Benevento", "text": "Aiulfo I (tam\u00e9n \"Ai\u00f3n\") foi duque de Benevento desde o 641 ata a s\u00faa morte en 646 como fillo e sucesor de Arechis I. \nTraxectoria.\nCon todo, ti\u00f1a problemas mentais e os seus irm\u00e1ns adoptivos Radoaldo e Grimoaldo foron rexentes seus. No 646, invasores eslavos desembarcaron preto de Siponto no Adri\u00e1tico. Aiulfo dirixiu en persoa as s\u00faas forzas contra os invasores, pero o seu cabalo caeu nun foxo cavado polos eslavos arredor do campamento e foi rodeado e matado. Sucedeuno o seu irm\u00e1n Radoaldo."}
{"id": "58069", "revid": "5749", "url": "https://gl.wikipedia.org/wiki?curid=58069", "title": "Manifesto Dobarrista", "text": "Manifesto Dobarrista \u00e9 un duplo CD lanzado no ano 2007 pola Regueifa Plataforma, Falcatruada e Lonxa Cultural como tributo a Andr\u00e9s do Barro. Re\u00fane a 30 grupos do panorama musical galego, en especial de estilos pr\u00f3ximos ao pop e ao rock.\nO proxecto culmina unha serie de iniciativas dos anos precedentes nos que se pretendeu dignificar e recuperar a figura do artista ferrol\u00e1n, actualizando o seu legado e afast\u00e1ndoo das visi\u00f3ns oficialistas precedentes. Tam\u00e9n se pretende recuperar a influencia de Andr\u00e9s do Barro como compositor de canci\u00f3ns populares e comprometido cultural e politicamente. O disco constit\u00fae a primeira homenaxe desta envergadura que non ven feita directamente polos medios de comunicaci\u00f3n do goberno galego. Algunhas das iniciativas que reivindicaron a figura de Andr\u00e9s do Barro a principios do s\u00e9culo XXI foron a web \"Saudade de ti\", e o blog \"A Regueifa\" conducido por Noel Fe\u00e1ns, onde se puxeron a circular alg\u00fans machucos que combinaban canci\u00f3ns do cantante galego con outras de grupos galegos contempor\u00e1neos ou de grupos m\u00edticos da escena pop e rock internacional. Tam\u00e9n se consideraron un precedente as actuaci\u00f3ns do grupo Safari Orquestra durante o recital Ao p\u00e9 da letra do ano 2005, onde presentaron unha versi\u00f3n trip-hop da canci\u00f3n \"Te\u00f1o saudade\", incorporada m\u00e1is tarde ao disco.\nO traballo contou co apoio da familia de Andr\u00e9s do Barro. Andrea Lapique, filla do cantante, contribu\u00edu cun texto para acompa\u00f1ar ao disco, e aparece recitando versos do seu pai na canci\u00f3n de Fanny + Alexander. Xurxo Souto e o poeta Daniel Salgado acompa\u00f1an tam\u00e9n con textos seus a presentaci\u00f3n do disco."}
{"id": "58070", "revid": "624", "url": "https://gl.wikipedia.org/wiki?curid=58070", "title": "Arechis I de Benevento", "text": "Arechis I (tam\u00e9n \"Arigis\", \"Aretchis\", en italiano Arechi) foi o segundo duque de Benevento desde o 591 ata a s\u00faa morte en 641, un reinado de medio s\u00e9culo. \nTraxectoria.\nEra orixinario de Fri\u00fal e era parente dos seus duques, se cadra era sobri\u00f1o de Zotto, o seu predecesor. Foi nomeado polo rei Axilulfo na primavera de 591, tras da morde de Zotto. Era practicamente independente debido a que o seu territorio estaba separado dos territorios longobardos da Italia setentrional por unha franxa de territorio bizantino.\nConquistou Capua e Venafro na Campania e zonas da Basilicata e Calabria. Estivo a piques de conquistar N\u00e1poles tras un cerco (tam\u00e9n Zotto fracasara neste intento), pero tomou Salerno a finais das d\u00e9cada de 620. Pasou os derradeiros anos do seu reinado establecendo boas relaci\u00f3ns cos cat\u00f3licos do seu territorio e facendo sucesor ao seu fillo. \u00c1 s\u00faa morte, tras sobrevivir a varios reis, a s\u00faa independencia estaba asegurada e o seu dominio pasou ao seu fillo Aiulfo."}
{"id": "58073", "revid": "624", "url": "https://gl.wikipedia.org/wiki?curid=58073", "title": "Zotto de Benevento", "text": "Zotto (tam\u00e9n Zott\u00f3n ou Zottone) foi o xefe militar (lat\u00edn \"dux\") dos longobardos no Mezzogiorno. \u00c9 considerado como o fundador do Ducado de Benevento en 571 e o seu primeiro duque. \nTraxectoria.\nCoas s\u00faas tropas penetrou en Campania en agosto de 570, enfront\u00e1ndose ao ex\u00e9rcito bizantino, ao que venceu. Estableceu o seu campamento en Benevento, que se converteu na capital do seu ducado. Intentou tomar N\u00e1poles, pero non deu e tivo que levantar o cerco (581).\nComo duque era case independente, ao estar o norte da pen\u00ednsula baixo o control do rei longobardo, que ti\u00f1a pouca influencia no sur. Ao final someteuse \u00e1 autoridade real en 589.\nMorreu en 591 e sucedeuno Arechis, o seu sobri\u00f1o."}
{"id": "58075", "revid": "98629", "url": "https://gl.wikipedia.org/wiki?curid=58075", "title": "Harry Potter e a C\u00e1mara dos Segredos (filme)", "text": "Harry Potter e a C\u00e1mara dos Segredos (en ) \u00e9 un filme de fantas\u00eda dirixido por Chris Columbus e baseado na novela hom\u00f3nima escrita por J. K. Rowling. \u00c9 o segundo filme da serie de filmes de \"Harry Potter\". Foi escrito por Steve Kloves e producido por David Heyman. A historia c\u00e9ntrase no segundo ano de Harry Potter na Escola Hogwarts de Maxia e Feiticer\u00eda, durante o que o herdeiro de Salazar Slytherin reabre a C\u00e1mara dos Segredos para liberar un monstro que petrifica os alumnos do castelo. A pel\u00edcula est\u00e1 protagonizada por Daniel Radcliffe como Harry Potter, con Rupert Grint e Emma Watson como os mellores amigos de Harry, Ron Weasley e Hermione Granger. O resto do elenco incl\u00fae a Richard Harris, Kenneth Branagh, Jason Isaacs, Christian Coulson e Robbie Coltrane.\nO filme tivo a s\u00faa estrea no Reino Unido e os Estados Unidos o 15 de novembro de 2002. A recadaci\u00f3n nas salas internacionais ascende a 879 mill\u00f3ns de d\u00f3lares estadounidense. Recibiu tres candidaturas aos Premios BAFTA en 2003.\nEstreouse en galego na TVG no ano 2006.\nSinopse.\nHarry, Ron e Hermione regresan a Hogwarts para cursar o seu segundo ano. Axi\u00f1a aparece unha mensaxe nunha das paredes do castelo informando de que a C\u00e1mara dos Segredos fora aberta polo herdeiro de Slytherin. Asemade, varios estudantes, fillos de muggles, aparecen petrificados por causa do monstro que habitaba a C\u00e1mara. Harry descobre que pode falar a lingua p\u00e1rsel e as propiedades dun misterioso diario pertencente a Tom Riddle.\nProduci\u00f3n.\nA produci\u00f3n de \"Harry Potter e a C\u00e1mara dos Segredos\" comezou s\u00f3 tres d\u00edas despois da estrea do primeiro filme. Foi filmada en varias localizaci\u00f3ns de Londres. A rodaxe rematou no ver\u00e1n de 2002.\nDise que Hugh Grant era a primeira escolla para o papel de Gilderoy Lockhart pero que finalmente non puidera dar vida ao personaxe debido a conflitos coa s\u00faa axenda. O 25 de outubro de 2001, Kenneth Branagh foi seleccionado como o substituto de Grant.\nBanda sonora.\nA banda sonora de \"Harry Potter e a C\u00e1mara dos Segredos\" lanzouse ao mercado o 12 de novembro de 2002. As pezas musicais \u00edan ser dirixidas completamente por John Williams, pero debido a conflitos de programaci\u00f3n coa m\u00fasica de \"Catch Me If You Can\" de Steven Spielberg, William Ross encargouse da direcci\u00f3n no canto de Williams. A banda sonora recibiu unha candidatura aos Premios Grammy na categor\u00eda de mellor \u00e1lbum de banda sonora para unha pel\u00edcula en 2003.\nDobraxe en galego.\nA dobraxe en galego realizouse no ano 2005 e estreouse na TVG no 2006. A directora de dobraxe e axustadora foi Charo Pena."}
{"id": "58078", "revid": "88628", "url": "https://gl.wikipedia.org/wiki?curid=58078", "title": "Futuro de subxuntivo", "text": "O futuro de subxuntivo ti\u00f1a plena vixencia funcional no galego-portugu\u00e9s medieval, pervive no portugu\u00e9s actual, mais viuse desprazado no caso da lingua galega polas outras formas do subxuntivo e mais polo presente de indicativo.\nO futuro de subxuntivo, que se acha fosilizado en refr\u00e1ns e no cancioneiro popular, pervive feblemente na fala e na literatura do s\u00e9culo XIX e na lingua culta actual, f\u00f3rmase co tema de perfecto e eng\u00e1dense a este os mesmos sufixos que ten o infinitivo conxugado. Por este motivo, nos verbos regulares hai sincretismo ao seren id\u00e9nticas as formas do infinitivo conxugado e do futuro de subxuntivo (a\u00ednda que os usos son distintos). Este sincretismo non acontece naqueles verbos que te\u00f1en un tema de perfecto irregular.\nO futuro de subxuntivo util\u00edzase nos seguintes tipos de cl\u00e1usulas:\nA orientaci\u00f3n temporal \u00e9 habitualmente prospectiva (cara ao futuro), pero pode ter tam\u00e9n valor atemporal. O seu significado modal \u00e9 m\u00e1is ben hipot\u00e9tico. O futuro de subxuntivo sempre ir\u00e1 en oraci\u00f3ns cun verbo principal do que depende e este necesariamente ir\u00e1 en presente (de indicativo ou subxuntivo), en futuro ou en imperativo.\nFormas.\nVexamos alg\u00fans exemplos m\u00e1is:"}
{"id": "58079", "revid": "22570", "url": "https://gl.wikipedia.org/wiki?curid=58079", "title": "Pret\u00e9rito de subxuntivo", "text": "O pret\u00e9rito de subxuntivo \u00e9 un tempo verbal modalmente marcado e referente. Pode ter orientaci\u00f3n retrospectiva, simult\u00e1nea ou prospectiva. Caracter\u00edzase morfoloxicamente por presentar vogal tem\u00e1tica e un sufixo modo-temporal \"se\":"}
{"id": "58080", "revid": "624", "url": "https://gl.wikipedia.org/wiki?curid=58080", "title": "Radelgardo de Benevento", "text": "Radelgar foi o fillo m\u00e1is vello de Radelchis I de Benevento e sucedeuno como Pr\u00edncipe de Benevento \u00e1 s\u00faa morte no 851. A nai de Radelgar era Caretrude e o seu irm\u00e1n Adelchis.\nTraxectoria.\nSucedeuno como pr\u00edncipe o seu irm\u00e1n, porque o seu fillo, Gaiferos, era demasiado novo. Ademais tivo unha filla, que casou con Lando III de Capua."}
{"id": "58081", "revid": "98629", "url": "https://gl.wikipedia.org/wiki?curid=58081", "title": "Adelchis de Benevento", "text": "Adelchis era fillo de Radelchis I, Pr\u00edncipe de Benevento, e sucesor do seu irm\u00e1n Radelgardo en 854. \nTraxectoria.\nAdelchis deu preservado o antigo principado e a s\u00faa independencia fronte a repetidos ataques dos sarracenos desde o sur, o emperador Lu\u00eds II desde o norte, e a Langobardia bizantina polo leste. Ao comezo non tivo \u00e9xito nas s\u00faas guerras contra os musulm\u00e1ns. Foi vencido en Bari en 860 e forzado a facer unha tregua co emir e pagar un tributo. En episodios posteriores, forz\u00e1rono a reclamar a axuda do Emperador. En 866, o emperador venceu os sarracenos e, en 871, caeu a mesma Bari. Lu\u00eds tentou ent\u00f3n establecer un meirande control sobre todo o sur con gornici\u00f3ns s\u00faas nas fortalezas beneventinas.\nA resposta de Adelchis a esta acci\u00f3n foi mandar ao emperador \u00e1 cadea e roubalo mentres estaba no palacio do pr\u00edncipe en Benevento en agosto. Un mes m\u00e1is tarde, os sarracenos dirixiron unha nova forza invasora e Adelchis liberou a Lu\u00eds para que guiase os ex\u00e9rcitos contra ela. Adelchis forzou a Lu\u00eds a prometer que nunca hab\u00eda volver a Benevento cun ex\u00e9rcito ou vingarse pola s\u00faa detenci\u00f3n. Lu\u00eds foi a Roma en 872 e foi liberado do seu xuramento polo papa Hadri\u00e1n II o 28 de maio. Tentou castigar a Adelchis, pero non tivo demasiado \u00e9xito. Adelchis volveuse aos bizantinos. Foi asasinado en maio de 878.\nC\u00f3mpre subli\u00f1ar que foi o \u00faltimo dirixente longobardo en revisar o \"Edictum Rothari\"."}
{"id": "58082", "revid": "22570", "url": "https://gl.wikipedia.org/wiki?curid=58082", "title": "Cromatograf\u00eda", "text": "Cromatograf\u00eda (do grego \u03c7\u03c1\u03ce\u03bc\u03b1: cor e \u03b3\u03c1\u03b1\u03c6\u03b5\u03b9\u03bd: escribir) \u00e9 o termo colectivo para unha familia de t\u00e9cnicas de laboratorio para separaci\u00f3n de mostras. Implican o paso dunha mestura disolta nunha \"fase m\u00f3bil\" a trav\u00e9s dunha \"fase estacionaria\", que separa o analito a medir doutras mol\u00e9culas na mestura, permitindo o seu illamento.\nA cromatograf\u00eda pode ser preparativa ou anal\u00edtica. A cromatograf\u00eda preparativa busca separar os compo\u00f1entes dunha mestura para un uso posterior (\u00e9 un xeito de purificaci\u00f3n). A cromatograf\u00eda anal\u00edtica normalmente opera con cantidades pequenas de material e busca medir as proporci\u00f3ns relativas de analitos nunha mestura. \u00c1mbalas d\u00faas non son exclu\u00edntes.\nExplicaci\u00f3n.\nUnha analox\u00eda de utilidade \u00e9 supo\u00f1er unha mestura de abellas e nespras pasando sobre unha campa de flores. As abellas ser\u00e1 m\u00e1is atra\u00eddas polas flores que as nespras, e as\u00ed sep\u00e1ranse delas. Se algu\u00e9n observa nun punto m\u00e1is al\u00e1 da campa, as abellas pasan en primeiro lugar, seguidas das abellas. Nesta analox\u00eda, as abellas e as nespras representan os analitos que ser\u00e1n separados, as flores representan a fase estacionaria, e a fase m\u00f3bil \u00e9 o ar. A chave da separaci\u00f3n \u00e9 a diferenza de afinidades entre o analito, a fase estacionaria e a fase m\u00f3bil. O observador pode representar o detector utilizado nalgunhas variantes de cromatograf\u00eda anal\u00edtica. O punto chave \u00e9 que o detector non necesita ser capaz de discriminar entre analitos, xa que lle chegan separados.\nHistoria.\nFoi o bot\u00e1nico ruso Mikhail Semyonovich Tsvet o que inventou a primeira t\u00e9cnica de cromatograf\u00eda en 1900 durante as s\u00faas investigaci\u00f3ns da clorofila. Utilizou unha columna de adsorci\u00f3n l\u00edquida que conti\u00f1a carbonato c\u00e1lcico pra separar pigmentos de plantas. O m\u00e9todo describiuno o 30 de decembro de 1901 no 11\u00ba Congreso de Naturalistas e Doutores (XI \u0441\u044a\u0435\u0437\u0434 \u0435\u0441\u0442\u0435\u0441\u0442\u0432\u043e\u0438\u0441\u043f\u044b\u0442\u0430\u0442\u0435\u043b\u0435\u0439 \u0438 \u0432\u0440\u0430\u0447\u0435\u0439) en San Petesburgo. A primeira descrici\u00f3n foi en 1903, en Procedementos da Sociedade Varsova de Naturalistas, secci\u00f3n de biolox\u00eda. Empregou por vez primeira o termo \"cromatograf\u00eda\" impreso en 1906 nos seus dous artigos sobre a clorofila na revista xermana de bot\u00e1nica \"Berichte der Deutschen Botanischen Gesellschaft\". En 1907 fixo unha demostraci\u00f3n do seu cromat\u00f3grafo para a Sociedade Bot\u00e1nica Xermana. Como curiosidade, o apelido de Mikhail \"\u0426\u0432\u0435\u0442\" significa \"cor\" en ruso, as\u00ed que cabe a posibilidade que a denominaci\u00f3n do proceso cromatogr\u00e1fico (que significa literalmente \"escribir cores\") fora unha forma de asegurarse de que el, un obreiro da Rusia tsarista, fose inmortalizado.\nEn 1952 Archer John Porter Martin e Richard Laurence Millington Synge foron galardoados co Premio Nobel de Qu\u00edmica pola s\u00faa invenci\u00f3n da cromatograf\u00eda de separaci\u00f3n . Dende ent\u00f3n, a tecnolox\u00eda avanzou rapidamente. Os investigadores acharon que os principios da cromatograf\u00eda de Tsvet pod\u00edan ser aplicados de moitas formas diferentes, po\u00f1endo a punto as diferentes variedades de cromatograf\u00eda que se describen a continuaci\u00f3n. Simultaneamente contin\u00faase mellorando o rendemento da cromatograf\u00eda continuamente, permitindo a separaci\u00f3n de mol\u00e9culas cada vez m\u00e1is semellantes.\nTeor\u00eda da cromatograf\u00eda.\nA cromatograf\u00eda \u00e9 un m\u00e9todo de separar mesturas e identificar os seus compo\u00f1entes, e dicir, \u00e9 un m\u00e9todo de separaci\u00f3n que aproveita a diferenza de repartici\u00f3n de analitos entre a fase m\u00f3bil e a fase estacionaria para separar compo\u00f1entes na mostra. Os compostos dunha mestura poden interactuar coa fase estacionaria segundo a s\u00faa carga el\u00e9ctrica (interacci\u00f3ns i\u00f3n-i\u00f3n, interacci\u00f3ns i\u00f3n-dipolo), por forzas de van der Waals, pola solubilidade relativa ou adsorci\u00f3n (interacci\u00f3ns hidrof\u00f3bicas, afinidade espec\u00edfica). Hai d\u00faas teor\u00edas de cromatograf\u00eda, a dos pratos e a da taxa.\nRetenci\u00f3n.\nA retenci\u00f3n \u00e9 a medida da velocidade coa que a substancia se move no sistema cromatogr\u00e1fico. En sistemas de desenvolvemento continuo, como HPLC ou GC, onde os compo\u00f1entes son elu\u00eddos co elu\u00ednte, a retenci\u00f3n m\u00eddese normalmente como \"tempo de retenci\u00f3n\" formula_1 ou formula_2, o tempo entre a inxecci\u00f3n e a detecci\u00f3n. En sistemas de desenvolvemento interrompido como a TLC \u00e1 retenci\u00f3n m\u00eddese como \"factor de retenci\u00f3n\" formula_3, a distancia de carreira do composto dividido pola distancia de carreira do fronte do eluinte:\nA retenci\u00f3n dun compo\u00f1ente a mi\u00fado difire considerablemente entre experimentos, debido a variaci\u00f3ns no eluinte, na fase estacionaria, temperatura, matriz da mostra e no axustes. As\u00ed v\u00f3lvese importante comparar a retenci\u00f3n do compo\u00f1ente testado coa retenci\u00f3n de varios compo\u00f1entes est\u00e1ndar baixo condici\u00f3ns absolutamente id\u00e9nticas.\nDurante o proceso cromatogr\u00e1fico o analito experimenta un expandemento como resultado da difusi\u00f3n. Dous analitos con tempos de retenci\u00f3n diferentes pero cunha expansi\u00f3n importante non resolven ben, polo que calquera sistema cromatogr\u00e1fico precisa minimizar o efecto. Isto cons\u00e9guese seleccionando fases m\u00f3biles e estacionarias apropiadas, axustando a velocidade do eluinte, a distancia percorrida e a temperatura. A Ecuaci\u00f3n de van Deemter precisa unha velocidade de eluci\u00f3n tendo en conta diversas variables.\nTeor\u00eda de pratos.\nA teor\u00eda de pratos da cromatograf\u00eda desenrol\u00e1rona Archer John Porter Martin e Richard Laurence Millington Synge. A teor\u00eda de pratos describe o sistema cromatogr\u00e1fico, coa fase estacionaria e m\u00f3bil en equilibrio. O coeficiente \"K\" bas\u00e9ase neste equilibrio, e def\u00ednese pola seguinte ecuaci\u00f3n:\nSuponse que \"K\" \u00e9 independente da concentraci\u00f3n, e pode variar se cambian as condici\u00f3ns experimentais, por exemplo se aumenta ou dimin\u00fae a temperatura. Cando \"K\" aumenta, \u00f3 soluto l\u00e9valle m\u00e1is tempo separarse.\nPra unha columna de lonxitude e fluxo fixo, o tempo de retenci\u00f3n formula_6 e o volume de retenci\u00f3n formula_7 poden medirse e utilizarse pra calcular \"K\".\nT\u00e9cnicas cromatogr\u00e1ficas segundo a fase.\nCromatograf\u00eda en columna.\nA cromatograf\u00eda en columna \u00e9 unha t\u00e9cnica de separaci\u00f3n na que a fase estacionaria est\u00e1 dentro dun tubo. As part\u00edculas da fase s\u00f3lida estacionaria ou o soporte enchoupado en l\u00edquido estacionario poden ocupar todo o espazo dentro do tubo (columna empaquetada) ou estar concentradas \u00f3 longo da cara interna do tubo, deixando un cami\u00f1o libre na parte media (columna de tubo aberto). Hai que calcular as diferenzas nas taxas de movemento a trav\u00e9s do medio para diferentes tempos de retenci\u00f3n da mostra.\nEn 1978, W. C. Still presentou unha versi\u00f3n modificada da columna cromatogr\u00e1fica chamada cromatograf\u00eda en columna flash (flash). A t\u00e9cnica \u00e9 moi similar \u00e1 cromatograf\u00eda en columna tradicional, excepto que para que o solvente se mova pola columna apl\u00edcase presi\u00f3n positiva. Isto permite que as separaci\u00f3ns se leven a cabo en menos de 20 minutos, e a separaci\u00f3n sexa m\u00e1is precisa que co m\u00e9todo est\u00e1ndar. Os sistemas de cromatograf\u00eda flash modernos v\u00e9ndense como cartuchos pl\u00e1sticos pre-empaquetados, e o solvente bomb\u00e9ase a trav\u00e9s do cartucho. Estes sistemas poden acoplarse con detectores e colectores de fracci\u00f3ns automatizados. A aplicaci\u00f3n de presi\u00f3ns en gradientes dan separaci\u00f3ns m\u00e1is r\u00e1pidas e menor gasto de solventes.\nNa adsorci\u00f3n en matriz expandida util\u00edzase unha matriz viscosa no canto da fase s\u00f3lida das matrices empaquetadas. As\u00ed ev\u00edtanse os pasos de clarificaci\u00f3n inicial como centrifugados e filtrados, especialmente axeitado para caldos de cultivo ou xeles de c\u00e9lulas.\nCromatograf\u00eda planar.\nA cromatograf\u00eda planar \u00e9 unha t\u00e9cnica de separaci\u00f3n na que a fase estacionara aparece como un plano. O plano pode ser un papel, funcionando por si mesmo ou enchoupado nalgunha substancia que funcione como matriz (cromatograf\u00eda en papel) ou unha capa de part\u00edculas s\u00f3lidas repartidas nun suporte como poder\u00eda ser unha placa de cristal (cromatograf\u00eda en capa fina).\nCromatograf\u00eda en papel.\nA cromatograf\u00eda en papel \u00e9 unha t\u00e9cnica na que se deposita un pequeno punto de soluci\u00f3n de mostra nunha tira de \"papel cromatogr\u00e1fico\". O papel ponse nunha xerra que cont\u00e9n unha capa de solvente no fondo, e s\u00e9lase. Conforme o solvente sobe polo papel, chega \u00e1 mostra estudada, que comeza a viaxar \u00f3 largo do papel co solvente. Os diferentes compostos qu\u00edmicos da mostra despr\u00e1zanse diferentes distancias segundo a s\u00faa interacci\u00f3n co papel. As\u00ed pode calcularse un valor pra formula_3, e pode compararse con compo\u00f1entes est\u00e1ndar na identificaci\u00f3n dun compo\u00f1ente desco\u00f1ecido.\nCromatograf\u00eda en capa fina.\nA cromatograf\u00eda en capa fina (TLC) \u00e9 unha t\u00e9cnica moi estendida nos laboratorios, similar \u00e1 cromatograf\u00eda en papel. No canto de empregar unha fase estacionaria de papel, empr\u00e9gase unha fase estacionaria dunha capa fina de adsorbente como xel de s\u00edlice, al\u00famina ou celulosa dispostas sobre un plano de substrato inerte. Comparada co papel ten a vantaxe de carreiras m\u00e1is r\u00e1pidas, mellores separaci\u00f3ns e posibilidade de elixir varios adsorbentes. Os distintos compostos qu\u00edmicos da mestura viaxan m\u00e1is ou menos distancia segundo a forza coa que interact\u00faen co adsorbente. As\u00ed perm\u00edtese o c\u00e1lculo do valor de formula_3 que pode compararse con compo\u00f1entes est\u00e1ndar pra axudar na identificaci\u00f3n de substancias desco\u00f1ecidas.\nT\u00e9cnicas segundo o estado da fase m\u00f3bil.\nCromatograf\u00eda de gases.\nA cromatograf\u00eda de gases (GC), tam\u00e9n chamada cromatograf\u00eda l\u00edquido-gasosa (GLC) \u00e9 unha t\u00e9cnica de separaci\u00f3n na que a fase m\u00f3bil \u00e9 un gas. A cromatograf\u00eda de gas sempre se realiza nunha columna, que normalmente \u00e9 \"empaquetada\" ou \"capilar\".\nA cromatograf\u00eda de gases bas\u00e9ase no equilibrio de partici\u00f3n dun analito entre a fase s\u00f3lida estacionaria (a mi\u00fado un l\u00edquido de tipo silicona) e un m\u00f3bil gasoso (a\u00ednda m\u00e1is comunmente Helio). A fase estacionaria adh\u00edrese \u00f3 interior dun tubo de cristal moi fino (unha columna capilar) ou nunha matriz maior dentro dun tubo met\u00e1lico (unha columna empaquetada). Apl\u00edcase con frecuencia en qu\u00edmica anal\u00edtica, xa que as altas temperaturas que se utilizan na GC fana inutilizable para prote\u00ednas e biopol\u00edmeros de alto peso molecular (desnaturalizar\u00edanse co calor) a t\u00e9cnica ax\u00fastase mellor \u00f3 uso con nos campos dos petroqu\u00edmicos, monitorizaci\u00f3n ambiental e industria qu\u00edmica. Tam\u00e9n se utiliza en investigaci\u00f3n qu\u00edmica.\nCromatograf\u00eda l\u00edquida.\nA cromatograf\u00eda l\u00edquida (LC) \u00e9 unha t\u00e9cnica de separaci\u00f3n na que a fase m\u00f3bil \u00e9 l\u00edquida. A cromatograf\u00eda l\u00edquida pode levarse a cabo tanto en columna como en plano. A cromatograf\u00eda l\u00edquida actual que utiliza part\u00edculas moi pequenas empaquetadas e presi\u00f3ns relativamente altas ch\u00e1mase cromatograf\u00eda l\u00edquida de alto rendemento HPLC.\nNas t\u00e9cnicas de HPLC, a mostra f\u00f3rzase a pasar a trav\u00e9s dunha columna que leva empaquetadas part\u00edculas esf\u00e9ricas ou irregulares, ou un bloque poroso, acompa\u00f1ada pola fase m\u00f3bil l\u00edquida a alta presi\u00f3n. O HPLC div\u00eddese historicamente en d\u00faas clases base\u00e1ndose na polaridade da fase m\u00f3bil e da fase estacionaria. Cando a fase estacionaria \u00e9 m\u00e1is polar que a fase m\u00f3bil (p. ex. tolueno como fase m\u00f3bil e octadecilsilano como fase estacionaria) ch\u00e1mase cromatograf\u00eda en fase l\u00edquida reversa (RPLC). A fase normal ten menos aplicaci\u00f3n, e a RPLC apl\u00edcase en moitos m\u00e1is campos.\nAs t\u00e9cnicas espec\u00edficas que se aplican co estes m\u00e9todos xerais l\u00edstanse m\u00e1is adiante. Estas t\u00e9cnicas poden considerarse como cromatograf\u00eda l\u00edquida r\u00e1pida para prote\u00ednas se non se utiliza presi\u00f3n para forzar a fase m\u00f3bil a trav\u00e9s da fase estacionaria.\nCromatograf\u00eda de flu\u00eddo supercr\u00edtico.\nA cromatograf\u00eda de flu\u00eddo supercr\u00edtico \u00e9 unha t\u00e9cnica de separaci\u00f3n na que a fase m\u00f3bil \u00e9 un flu\u00eddo que est\u00e1 sobre, e relativamente preto, do seu punto cr\u00edtico de presi\u00f3n e temperatura.\nT\u00e9cnicas segundo o mecanismo de separaci\u00f3n.\nCromatograf\u00eda de intercambio i\u00f3nico.\nA cromatograf\u00eda de intercambio i\u00f3nico utiliza os mecanismos de cambio i\u00f3nico para separar os analitos. Normalmente faise en columnas, pero tam\u00e9n pode facerse en modo plano. A cromatograf\u00eda de intercambio i\u00f3nico utiliza unha fase estacionaria cargada para separar compo\u00f1entes cargados, como amino\u00e1cidos, p\u00e9ptidos e prote\u00ednas. Nos m\u00e9todos est\u00e1ndar a fase estacionaria \u00e9 unha resina de intercambio i\u00f3nico, que leva un grupo funcional que interacciona cos grupos de carga oposta dos compo\u00f1entes que ser\u00e1n retidos. A cromatograf\u00eda de intercambio i\u00f3nico util\u00edzase amplamente na purificaci\u00f3n de prote\u00ednas utilizando FPLC.\nCromatograf\u00eda de exclusi\u00f3n por tama\u00f1o.\nA cromatograf\u00eda de exclusi\u00f3n por tama\u00f1os (SEC) tam\u00e9n co\u00f1ecida como cromatograf\u00eda en xel permeable ou cromatograf\u00eda de filtrado en xel, separa part\u00edculas segundo o seu tama\u00f1o. As mol\u00e9culas m\u00e1is pequenas entran no medio poroso e tardan m\u00e1is tempo en sa\u00edr da columna, mentres que as part\u00edculas maiores saen antes. Normalmente \u00e9 unha cromatograf\u00eda de baixa resoluci\u00f3n, e res\u00e9rvase para os pasos finais dunha purificaci\u00f3n. Tam\u00e9n \u00e9 \u00fatil para determinar a estrutura terciaria e a estrutura cuaternaria de prote\u00ednas purificadas, especialmente porque se pode levar a cabo en condici\u00f3ns axeitadas de disoluci\u00f3n.\nCromatograf\u00eda de afinidade.\nA cromatograf\u00eda de afinidade bas\u00e9ase en interacci\u00f3ns non covalentes selectivas entre un analito e mol\u00e9culas espec\u00edficas. \u00c9 moi espec\u00edfica, pero non moi robusta. Empr\u00e9gase a mi\u00fado en bioqu\u00edmica na purificaci\u00f3n de prote\u00ednas asociadas a marcadores. Estas prote\u00ednas van marcadas con compostos como etiquetas his, biotina ou ant\u00edxenos, que se enlazan \u00e1 fase estacionaria de forma espec\u00edfica. Despois da purificaci\u00f3n, algunhas destas marcas qu\u00edtanse, e obtense a prote\u00edna purificada.\nT\u00e9cnicas especiais.\nCromatograf\u00eda en fase reversa.\nA cromatograf\u00eda en fase reversa \u00e9 un procedemento de eluci\u00f3n empregado en cromatograf\u00eda l\u00edquida na que a fase m\u00f3bil \u00e9 m\u00e1is polar que a fase estacionaria.\nCromatograf\u00eda bidimensional.\nCo emprego de criterios f\u00edsico-qu\u00edmicos adicionais para separaci\u00f3n da mestura de analitos (a mostra), aum\u00e9ntase a resoluci\u00f3n e calidade da separaci\u00f3n cromatogr\u00e1fica. Obt\u00e9\u00f1ense ent\u00f3n altas especificidades na t\u00e9cnica de separaci\u00f3n cromatogr\u00e1fica, permitindo a separaci\u00f3n e an\u00e1lise de compostos indistinguibles na cromatograf\u00eda unidimensional.\nNa cromatograf\u00eda de gases obtense a separaci\u00f3n bidimensional acoplando unha segunda columna m\u00e1is curta que a principal. O acomplamente pode realizarse con t\u00e9cnicas diferentes, por exemplo un choque de fr\u00edo nos eluintes segundo van sa\u00edndo da columna principal en intervalos fixos, e despois volv\u00e9ndoos a quentar segundo se van inxectando na segunda columna. O tempo de viaxe pola segunda columna ten que ser menor que o tempo que tardar\u00e1 a seguinte mostra en reinxectarse para evitar a combinaci\u00f3n de compo\u00f1entes e explotar a capacidade de separaci\u00f3n.\nAdicionalmente pode aplicarse un espectr\u00f3metro de masas de Tempo de Vo (TOF-MS) como segunda dimensi\u00f3n dunha cromatograf\u00eda de gas bidimensional. Os TOF-MS utilizados en cromatograf\u00eda de gases poden ser curtos, xa que so hai que diferenciar nun pequeno rango de mol\u00e9culas. Nesta t\u00e9cnica util\u00edzase unha columna para separar analitos, seguida por detecci\u00f3n en TOF-MS. As\u00ed poden separarse moitos m\u00e1is analitos nunha soa carreira.\nCromatograf\u00eda de pir\u00f3lise de gases.\nOs compo\u00f1entes descomp\u00f3\u00f1ense mediante calor en compo\u00f1entes m\u00e1is b\u00e1sicos antes de ser inxectados no sistema cromatogr\u00e1fico.\nCromatograf\u00eda l\u00edquida r\u00e1pida para prote\u00ednas.\nA cromatograf\u00eda l\u00edquida r\u00e1pida para prote\u00ednas (FPLC) son unha serie de t\u00e9cnicas utilizadas na purificaci\u00f3n de prote\u00ednas. Moitas destas t\u00e9cnicas son id\u00e9nticas \u00e1s empregadas na cromatograf\u00eda l\u00edquida de alto rendemento.\nCromatograf\u00eda a contracorrente.\nA cromatograf\u00eda a contracorrente (CCC) \u00e9 un tipo de cromatograf\u00eda l\u00edquido-l\u00edquido, onde tanto a fase estacionaria como a fase m\u00f3bil son l\u00edquidas. Implica unha mestura de l\u00edquidos, permitindo que se dispo\u00f1an en capas e despois separando estas capas."}
{"id": "58083", "revid": "624", "url": "https://gl.wikipedia.org/wiki?curid=58083", "title": "Gaiferos de Benevento", "text": "Gaiferos (tam\u00e9n Waifer, Waifar, ou Gaideris) foi pr\u00edncipe de Benevento desde 878, morte do seu t\u00edo Adelchis, ata a s\u00faa propia morte, algo m\u00e1is de tres anos despois, en 881. \nTraxectoria.\nGaiferos era o fillo de Radelgardo, pero era demasiado novo para o suceder \u00e1 morte do seu pai en 854 e debeu agardar primeiro a morte do seu t\u00edo. \nEn 879, durante a pelexa polo trono de Capua e a s\u00faa diocese, foi na axuda de Pandenulfo contra o seu propio cu\u00f1ado, Lando III. "}
{"id": "58085", "revid": "56817", "url": "https://gl.wikipedia.org/wiki?curid=58085", "title": "Radelchis II de Benevento", "text": "Radelchis II, finado en 907, foi o pr\u00edncipe de Benevento desde 881 ata 900 cunha longa interrupci\u00f3n durante a cal os bizantinos e os de Spoleto se disputaban o principado. En 884 (ou 885), foi deposto e enviado ao exilio polo seu irm\u00e1n Aiulfo. En 897 (ou 898), restaur\u00e1rono s\u00f3 para ser conquistado polo seu curm\u00e1n Atenulfo I de Capua en xaneiro de 900. Non volveu gobernar."}
{"id": "58087", "revid": "25871", "url": "https://gl.wikipedia.org/wiki?curid=58087", "title": "Sufixo de n\u00famero e persoa", "text": "O sufixo de n\u00famero e persoa ou \"sufixo n\u00famero-persoal\" expresa con medios morfol\u00f3xicos a persoa gramatical suxeito da acci\u00f3n verbal.\nA persoa \u00e9 unha categor\u00eda gramatical fundamentalmente de\u00edctica, pois localiza o suxeito da acci\u00f3n verbal con respecto \u00f3 falante. A esta persoa oponse un o\u00ednte. Fronte a falante e o\u00ednte oponse a \u2018non persoa\u2019 que abrangue todo o demais, o que non \u00e9 nin falante, nin o\u00ednte.\nBenveniste traduce a estrutura en que se asentan as tres persoas gramaticais a d\u00faas correlaci\u00f3ns fundamentais: a correlaci\u00f3n de \u2018personalidade\u2019 e a correlaci\u00f3n de \u2018subxectividade\u2019. Pola correlaci\u00f3n de \u2018personalidade\u2019 enfr\u00f3ntanse as chamadas persoas estritas (primeira e segunda persoa) \u00e1 denominada non persoa (terceira persoa), sendo as primeiras o membro marcado, determinado, fronte \u00e1 terceira persoa que \u00e9 o membro non marcado, indeterminado. Pola relaci\u00f3n de subxectividade enfr\u00f3ntase a primeira persoa, o eu subxectivo, e a segunda persoa, a non subxectiva.\nSchmidely establece unha serie de distinci\u00f3ns que matizan dun modo m\u00e1is acabado a concepci\u00f3n de Benveniste. As\u00ed, a non persoa (terceira persoa) est\u00e1 organizada en dous subconxuntos, o correspondente \u00e1 terceira persoa e o correspondente \u00e1 persoa nula. A terceira persoa de Schmidely ref\u00edrese a entidades animadas, mentres que a persoa nula a entidades non animadas."}
{"id": "58089", "revid": "624", "url": "https://gl.wikipedia.org/wiki?curid=58089", "title": "Aiulfo II de Benevento", "text": "Aiulfo II, tam\u00e9n chamado Aio, Ajo, ou Aione, reinou como pr\u00edncipe de Benevento entre os anos 884 e 891, durante un per\u00edodo particularmente tormentoso para o principado independente.\nTraxectoria.\nDepuxo ao seu irm\u00e1n m\u00e1is vello, Radelchis II, en 884 ou 885 nun momento no que os bizantinos, baixo Nic\u00e9foro Focas o Vello, reconquistaran Calabria desde 883. Nic\u00e9foro concentrou os seus ataques no territorio arredor de Benevento e Aiulfo respondeu capturando Bari. Bari foi retomada nese mesmo ano.\nAiulfo tam\u00e9n tivo que se enfrontar cunha invasi\u00f3n do Ducado de N\u00e1poles. "}
{"id": "58090", "revid": "624", "url": "https://gl.wikipedia.org/wiki?curid=58090", "title": "Orso de Benevento", "text": "Urso ou Orso (morto en 892) sucedeu ao seu pai, Aiulfo II, como Pr\u00edncipe de Benevento en 890 ou 891. \nTraxectoria.\nUrso non mantivo o posto moito tempo. Foi capturado despois da captura de Benevento polo \"strategos\" bizantino de Calabria, Sibbaticio. Benevento converteuse, se ben por pouco tempo, na capital do \"thema\" de Langobardia. O seu epitafio di:"}
{"id": "58091", "revid": "624", "url": "https://gl.wikipedia.org/wiki?curid=58091", "title": "Urso de Benevento", "text": ""}
{"id": "58093", "revid": "624", "url": "https://gl.wikipedia.org/wiki?curid=58093", "title": "Ai\u00f3n I de Benevento", "text": ""}
{"id": "58094", "revid": "624", "url": "https://gl.wikipedia.org/wiki?curid=58094", "title": "Ai\u00f3n II de Benevento", "text": ""}
{"id": "58096", "revid": "12452", "url": "https://gl.wikipedia.org/wiki?curid=58096", "title": "Caudata", "text": ""}
{"id": "58097", "revid": "25871", "url": "https://gl.wikipedia.org/wiki?curid=58097", "title": "Atenulfo I de Capua", "text": "Atenulfo I, chamado o Grande (lat\u00edn \"magnus\"), finado en 910), foi o pr\u00edncipe de Capua desde o 7 de xaneiro de 887 e de Benevento desde 899, cando conquistou este principado. Usou tam\u00e9n o t\u00edtulo de \"pr\u00ednceps gentis Langobardorum\": \"pr\u00edncipe dos longobardos\" un eco do t\u00edtulo empregado polo m\u00e1is antigo pr\u00edncipe de Benevento tras o colapso da cohesi\u00f3n longobarda en 774.\nTraxectoria.\nO fillo de Landenulfo, gastaldo de Teano, Atenulfo, pola s\u00faas influencias e conquistas, tivo \u00e9xito na s\u00faa reivindicaci\u00f3n da s\u00faa familia longobarda ao status de pr\u00edncipe, como os de Benevento e Salerno. Desde o 879, varios candidatos disput\u00e1banse Capua, pero, sobre 887, Atenulfo eliminara da contenda aos seus irm\u00e1ns e curm\u00e1ns e converteuse en pr\u00edncipe \u00fanico coa axuda do \"hypatos\" Atanasio de N\u00e1poles. No ano seguinte (888), estaba en guerra con Atanasio sobre \"Liburnia\". Libraron unha non decisiva batalla en San Carzio sobre o Clanio.\nAtenulfo volveu daquela a s\u00faa atenci\u00f3n sobre Benevento, que estivera hab\u00eda pouco baixo control bizantino e que daquela estaba baixo o control de Spoleto. Conquistoullo ao xa unha vez deposto pr\u00edncipe Radelchis II en 899 e foi proclamado pr\u00edncipe en Santa Sof\u00eda en Benevento en xaneiro de 900. Venceu a resistencia do que fora rexente de Benevento, o Bispo Pedro, ao cal enviou ao exilio en Salerno. Tras ter unido a maior parte do Mezzogiorno longobardo, dirixiu as s\u00faas agresi\u00f3ns cara os sarracenos do Garigliano.\nAtenulfo aliouse con Amalfi e Gregorio IV de N\u00e1poles e atacou e venceu aos sarracenos en 903. F\u00edxose vasalo dos bizantinos coa idea de recibir axuda militar, pero no obtivo ningunha. Pasou o resto da s\u00faa vida prepar\u00e1ndose para unha segunda expedici\u00f3n meirande. Morreu antes de vela, a\u00ednda que resultou na famosa e exitosa Batalla de Garigliano en 915. Polos seus \u00e9xitos contra os musulm\u00e1ns Eugenio Vulgario dedicoulle un poema. A Atenulfo sucedeuno o seu fillo Landulfo I, ao que asociara ao principado en 901. Atenulfo declarou insepar\u00e1beis os principados de Capua e Benevento e institu\u00edu o principio de cogoberno entre fillos e irm\u00e1ns que guiou o principado ata a s\u00faa divisi\u00f3n en 981."}
{"id": "58100", "revid": "408", "url": "https://gl.wikipedia.org/wiki?curid=58100", "title": "Sufixo n\u00famero-persoal", "text": ""}
{"id": "58101", "revid": "1308", "url": "https://gl.wikipedia.org/wiki?curid=58101", "title": "Unamuno", "text": ""}
{"id": "58102", "revid": "435708", "url": "https://gl.wikipedia.org/wiki?curid=58102", "title": "Exeo", "text": ""}
{"id": "58103", "revid": "45576", "url": "https://gl.wikipedia.org/wiki?curid=58103", "title": "Delos", "text": "A illa de Delos (; Dhilos \"estable e visible\", \u00c1tico: , D\u00f3rico: ), \u00e9 unha das m\u00e1is pequenas illas das C\u00edcladas, no mar Exeo tam\u00e9n chamada \"Lagia\", illa das lebres; \"Ortigia\", illa dos paspall\u00e1s; \"Cintera\", tam\u00e9n Clamidia, Cintos, Pirpile e Pelasgia. At\u00f3pase preto de Miconos, preto do centro do arquip\u00e9lago das C\u00edcladas, \u00e9 un dos sitios mitol\u00f3xicos, hist\u00f3ricos e arqueol\u00f3xicos m\u00e1is importantes de Grecia. As escavaci\u00f3ns na illa est\u00e1n entre as m\u00e1is extensas do Mediterr\u00e1neo, o traballo en curso ten lugar baixo a direcci\u00f3n do Eforato das Antig\u00fcidades das C\u00edcladas, e moitos dos artefactos atopados est\u00e1n expostos no Museo Arqueol\u00f3xico de Delos e no Museo Arqueol\u00f3xico Nacional de Atenas.\nDelos tivo unha posici\u00f3n como santuario sagrado durante un milenio antes de que a mitolox\u00eda grega ol\u00edmpica o convertese no lugar de nacemento de Apolo e Artemisa. Desde o seu Porto Sagrado, o horizonte mostra os tres mont\u00edculos c\u00f3nicos que identifican as paisaxes sagradas dunha deusa (pred\u00edcese que o nome da divindade \u00e9 Atenea) - noutros sitios: un, mantendo o seu nome pregrego Monte Cynthus, coroase cun santuario de Zeus.\nEn 1990, a UNESCO inscribiu Delos na Lista do Patrimonio da Humanidade, citando o seu excepcional xacemento arqueol\u00f3xico que \"transmite a imaxe dun gran porto mediterr\u00e1neo cosmopolita\", a s\u00faa influencia no desenvolvemento da arquitectura grega e o seu lugar sagrado. importancia en toda a Antiga Grecia.\nXeograf\u00eda.\nIlla min\u00fascula (3,5\u00a0km\u00b2), \u00e1rida, deshabitada desde hai tempo, sit\u00faase enfronte da illa de Rinia (14\u00a0km\u00b2, deshabitada) e nas proximidades de Miconos. Os seus pendentes son suaves e o monte Cintos non excede os 113 m. O porto foi sempre mediocre e, cando os ventos se levantan, a illa \u00e9 inaccesible.\nDelos est\u00e1 a uns 8\u00a0km da costa. A \u00fanica cidade da illa foi Delos, hoxe d\u00eda un conxunto de ru\u00ednas ao noroeste da illa. Un antigo regato chamado Inopos dirix\u00edase do Monte Cintos ao porto de Furni. Ti\u00f1a un pequeno estanque preto das ru\u00ednas chamado por Herodoto \"Limne Trochoeides\" e \"Theognis\" por Cal\u00edmaco. Cerca do lago ou do r\u00edo, a lenda sit\u00faa a Leto ao nacer Apolo e Artemisa. As antigas casas privadas foron constru\u00eddas aos dous lados do Cintos e da punta de Trokessa (actual Cabo Morou) ao noroeste.\nUn estreito separa Delos de Rinia, onde estaban as rocas chamadas Rematiari, unha das cales \u00e9 seguramente a illa de H\u00e9cate que protex\u00eda o antigo porto. O cemiterio de Delos estaba na parte sur da veci\u00f1a Rinia, unha illa m\u00e1is grande dividida en dous partes por un istmo.\nEn conxunto Renea e Delos, e os illotes menores son chamados illas Dhiles. \nA tradici\u00f3n di que s\u00f3 sufriu un ou dous terremotos, que foron unha advertencia a Grecia: o primeiro antes da invasi\u00f3n persa (mencionado por Her\u00f3doto), e o segundo antes da guerra do Peloponeso (mencionado por Tuc\u00eddides).\nHistoria m\u00edtica.\nEra un dos lugares m\u00e1is sagrados de Grecia. A mitolox\u00eda grega di que emerxeu suxeitada polo tridente de Poseid\u00f3n, pero que era unha illa flotante ata que Zeus atouna con cadeas ao fondo do mar, para convertela nun lugar seguro para Leto, ao abrigo dos celos de Hera que a persegu\u00eda, al\u00ed naceron Apolo e Artemisa. Como berce de Apolo, era un dos lugares onde se adoraba a este deus, e a illa era posesi\u00f3n do deus que a trocaba con Poseid\u00f3n.\nA orixe da illa est\u00e1 suxeita a d\u00faas tradici\u00f3ns diferentes. As\u00ed, ter\u00edase creado:\nHistoria.\nOs primeiros habitantes destas illas ser\u00edan os carios provenientes de Asia Menor (3000 a.C.), seguidos dos mic\u00e9nicos e xonios. Viv\u00edan no cume do monte Cintos.\nEn \u00e9poca mic\u00e9nica xurdiu, na zona que m\u00e1is tarde ocupar\u00eda o primeiro templo de Apolo, un palacio parecido en estrutura, aos de Knossos, Festo e Micenas. Ao seu redor levant\u00e1ronse outros edificios sacros, entre os cales destaca un moi longo, o Artemision C, dedicado talvez a Artemisa\nDesde o s\u00e9culo VIII a.C., festas suntuosas con himnos e competici\u00f3ns deportivas en honra de Apolo son organizadas na illa.\nDurante os s\u00e9culos VII e VI a.C., os monumentos hist\u00f3ricos edificados en Delos son moi numerosos como os Le\u00f3ns de Delos, o Coloso de Apolo, a galer\u00eda de Naxos e a estatua de Nicandra, ofrenda a Artemisa.\nOs habitantes de Naxos constru\u00edron en Delos o \"oikos\" e a \"sto\u00e1\", despois pasou a mans dos seus veci\u00f1os rivais, os habitantes de Paros\nCara ao 540 a.C., o tirano Pis\u00edstrato de Atenas ordena a \u00abpurificaci\u00f3n\u00bb da illa sacra deportando a illa veci\u00f1a de Rinia as sepulturas, as persoas maiores ou enfermas.\nDelos foi o centro dunha anfiction\u00eda \u00e1 que pertenc\u00edan as illas C\u00edcladas. Os atenienses institu\u00edron un festival en Delos para conmemorar o regreso de Teseo desde Creta. Pis\u00edstrato de Atenas e Pol\u00edcrates de Samos tiveron moito interese en Delos: o primeiro dixemos que purificou a illa; e Pol\u00edcrates dedicou a veci\u00f1a illa de Renea a Apolo d\u00e9lico, e suxeitouna cunha cadea con Delos. Logo da conquista das cidades x\u00f3nicas de Asia, o festival caeu en decadencia no s\u00e9culo -V, deixando de facerse durante a guerra do Peloponeso. En -426, sexto ano de guerra, os atenienses purificaron Delos e sacaron todas as tumbas da illa e prohibiron nacer ou morrer na illa e as mulleres embarazadas haber\u00edan de ser trasladadas \u00e1 illa de Renea. Ademais estableceron o festival ao que chamaron Delia.\nO car\u00e1cter sacro da illa foi respectado polos persas Datis e Artafernes, que pasaron de longo e ancoraron en Renea. Un mensaxeiro pregoou que os insulares (que fuxiran a Tinos) pod\u00edan volver, e os persas queimaron no altar do deus 300 talentos de incenso.\nEn -477, Atenas formou a Confederaci\u00f3n de Delos ou Liga de Delos co prop\u00f3sito de combater a Persia. A illa foi elixida como sede do tesouro confederado, a\u00ednda que, pronto levouse \u00e1 Atenas (-454).\nEn -426, os atenienses purificaron, como dixemos a illa, e en -422 planearon trasladar a todos as s\u00faas habitantes a Adramitium, que cedera o s\u00e1trapa Farnaces de Dascilio. Unha gran parte deles morreron nesta cidade a mans do xeneral Arsaces, un enviado do s\u00e1trapa Tisafernes de Sardes ou Lida en -411.\nReconstru\u00edda a liga, Delos mostrouse menos suxeita ao control de Atenas, ata o punto de que en -354 os delios apelaron a Filipo II de Macedonia para limitar a inxerencia ateniense no santuario de Apolo.\nPermaneceu en mans de Atenas (ag\u00e1s por unha curta dominaci\u00f3n espartana) ata o -314, cando foi declarada ceibe e independente tras a morte de Alexandre o Grande. Esta autonom\u00eda foi limitada: a illa pasou a formar parte dunha liga insular dependente do rei de Exipto, Tolomeo I S\u00f3ter. ent\u00f3n floreceron novas festas en honra da dinast\u00eda tolemaica como as filadelfias e as tolemaicas e precisamente por estas datas Cal\u00edmaco dedicou o seu himno a Delos \u00e1 potencia mar\u00edtima dos seus soberanos.\nOrganizada seguindo o modelo de Atenas, Delos acolleu no seu corpo social a numerosos estranxeiros, que v\u00edan na illa, a\u00ednda que carente de portos naturais, unha excelente escala intermedia nas rutas entre Occidente e Oriente. A illa, que ti\u00f1a que importalo todo para sobrevivir, enriqueceuse non s\u00f3 con edificios p\u00fablicos feitos constru\u00edr polos soberanos, como Ant\u00edgono I Gonatas, Filipo V de Macedonia ou Atalo I de P\u00e9rgamo, sen\u00f3n tam\u00e9n con edificios que eran sede de corporaci\u00f3ns, tesouros votivos erixidos por particulares e vivendas, das m\u00e1is luxosas do per\u00edodo helen\u00edstico.\nOs mercadores proced\u00edan de todo o mediterr\u00e1neo: Exipto, Siria, Fenicia e Italia. Os it\u00e1licos chegaron a ser, a finais do s\u00e9culo -II, os residentes m\u00e1is numerosos e ricos da illa. A vitoria sobre Ant\u00edgono III de Siria, cuxos reinos se v\u00edan cada vez m\u00e1is obrigados a aceptar como \u00fanico interlocutor econ\u00f3mico e pol\u00edtico a Roma e os seus aliados.\nEn 166 a.C. pasou a mans de Roma, que a transferiu a Atenas, que expulsou \u00e1 poboaci\u00f3n cara a Acaia. Foi declarada porto franco, \u00e9 dicir, exenta dos impostos de tr\u00e1nsito. o motivo desta medida, da que sa\u00edron prexudicados os delios, ha de buscarse na necesidade, por parte dos mercadores de Italia, de romper o monopolio case total do tr\u00e1fico directo entre Oriente e Occidente que ti\u00f1an os rodios, que a pesar de contar con excelentes portos naturais, viron diminu\u00edr en case un 80 % o volume do seu tr\u00e1fico comercial en poucos anos.\nO milagre econ\u00f3mico de Delos revelou ent\u00f3n todos os trazos da artificialidade que a fixera importante, e a illa empezou a decaer, pasando, como dixo Hierocles de visible (\"d\u00e9los\") a invisible (\"\u00e1delos\").\nLogo da ca\u00edda de Corinto en 146 a.C. a mans de Roma, a illa foi declarada por Roma porto internacional sen taxas e converteuse no centro do comercio do Mediterr\u00e1neo oriental, debido ao seu car\u00e1cter sacro que ofrec\u00eda seguridade, \u00e1 excelencia do seu porto, \u00e1 s\u00faa situaci\u00f3n central, e ao festival anual que se converteu nunha especie de feira. Estrab\u00f3n di que nun s\u00f3 d\u00eda cheg\u00e1banse a vender dous mil escravos. O bronce da illa (\"aes deliacum\") era moi apreciado e utilizouse para moitos barcos ata que o bronce de Corinto, inventado m\u00e1is tarde, substitu\u00eduno.\nDurante as guerras mitrid\u00e1ticas a illa foi devastada, e xa non se recuperou completamente. Roma confirmou a Atenas a posesi\u00f3n da illa, pero acabou deserta.\nFoi escavada en 1873 pola escola francesa de arqueolox\u00eda de Atenas. Outra vez entre 1904 e 1914 baixo a direcci\u00f3n de M. Holleaux, grazas unha doaz\u00f3n do duque de Loubat, que levou ao descubrimento dalgunhas partes, pero outras permaneceron escondidas ata as escavaci\u00f3ns de 1958-1975. Unha restauraci\u00f3n dirixida pola escola francesa de arqueolox\u00eda de Atenas e m\u00e1is tarde polo 21 Eforato de Antig\u00fcidades prehist\u00f3ricas e cl\u00e1sicas. En 1990, Delos foi inclu\u00edda no cat\u00e1logo de lugares culturais protexidos pola Unesco.\nAs principais edificaci\u00f3ns son:\nSantuario de Apolo.\nOs peregrinos chegaban a Delos e entraban no santuario por un itinerario similar aos turistas contempor\u00e1neos. Eran acollidos na \u00e1gora dos Competaliastas, do nome dos Compitalia, divindades romanas honradas polos escravos e os libertos.\nDa \u00e1gora dos Competaliastas, a v\u00eda procesional conduc\u00eda ao santuario de Apolo, precedido dun propileo en ru\u00ednas. Sobre unha vasta explanada na que subsisten os vestixios de catro templos consagrados ao deus. Al\u00ed alz\u00e1base antigamente un estatua colosal represent\u00e1ndoo, pero que sufriu degradaci\u00f3ns e tentativas m\u00faltiples de desprazamento. Non permanece m\u00e1is que o torso e unha parte do estanque, cons\u00e9rvase unha man no museo local e un p\u00e9 no Museo Brit\u00e1nico.\nA entrada ao santuario estaba flanqueada por dous grandiosos p\u00f3rticos: o occidental, de orde d\u00f3rico, \u00abfoi dedicado a Apolo por Filipo, rei dos macedonios, fillo de Demetrio\u00bb, cara ao -210; mentres que o oriental, o chamado p\u00f3rtico sur, parece que foi a resposta de Atalo I de P\u00e9rgamo \u00e1 xenerosidade do seu rival. Entre os monumentos existentes no p\u00f3rtico destacan unha base de estatua do xeneral Ep\u00edxenes, de P\u00e9rgamo, e outra dun grupo de guerreiros galos, que deb\u00edan exaltar a vitoria de Atalo sobre eles.\nUn pouco m\u00e1is al\u00f3 do Coloso dos naxios, a avenida sacra ens\u00e1nchase, xa que se chegou aos tres modestos templos de Apolo, que desempe\u00f1aron a mesma funci\u00f3n de morada do deus, a diferenza doutros casos, como o de Delfos, nos que o templo m\u00e1is recente se superpuxo ao anterior.\nO templo m\u00e1is antigo -o primeiro empezando pola esquerda- \u00e9 o P\u00f3rinos Na\u00f3s, mencionado polas inscrici\u00f3ns, \u00e9 dicir, o templo constru\u00eddo coa pedra chamada \"p\u00f3ros\", que pos\u00fae un simple p\u00f3rtico de catro columnas no lado de cara ao mar. Ad\u00f3itase datar na \u00e9poca de Pis\u00edstrato.\nA segunda construci\u00f3n por orde cronol\u00f3xica e topogr\u00e1fica \u00e9 o templo dos atenienses ou das 7 estatuas, inaugurado talvez por Nicias no -417. constru\u00eddo de m\u00e1rmore do Pent\u00e9lico, \u00e9 de tipo anfipr\u00f3stilo en planta, \u00e9 dicir, con seis columnas d\u00f3ricas en cada un dos lados curtos. No interior da cella, unha base en forma de ferradura sosti\u00f1a a sete estatuas mencionadas nunha inscrici\u00f3n.\nDurante as escavaci\u00f3ns ach\u00e1ronse numerosos fragmentos das estatuas que representaban a B\u00f3reas, Eos e C\u00e9falo, mentres que do front\u00f3n, seguramente decorado, non quedou nada. Segundo unha hip\u00f3tese, a decoraci\u00f3n desta parte do templo foi levada a It\u00e1lica en \u00e9poca de Augusto e incorporada ao front\u00f3n do templo de Apolo Sosiano en Roma.\nO \u00faltimo templo, o chamado Gran Templo, \u00e9 o \u00fanico per\u00edptero de Delos, con seis columnas no frontispicio. As vicisitudes da s\u00faa construci\u00f3n resumo a historia de Delos en \u00e9poca cl\u00e1sica: os traballos iniciados cara ao -475, cando a illa fac\u00eda pouco que era sede do a Liga de Delos, se interromperon ao trasladarse o tesouro da confederaci\u00f3n a Atenas, para ser emprendidos de novo unha vez a cidade librouse do dominio ateniense a finais do s\u00e9culo -IV.\nAo redor do P\u00f3rinos Na\u00f3s est\u00e1n dispostos en c\u00edrculo, cinco edificios, que os arque\u00f3logos designaron co nome de \u00abTesouro\u00bb. No entanto, a s\u00faa funci\u00f3n \u00e9 desco\u00f1ecida, xa que non se trata de edificios nos que se gardaban as ofrendas das distintas cidades ou dinastas, como no caso de Olimpia ou Delfos.\nTodos eles de planta case id\u00e9ntica, que presenta d\u00faas columnas \"in antis\" na fachada, d\u00e1tanse entre o s\u00e9culo -V e mediados do s\u00e9culo -IV.\n\"\u00d3ikos\" dos naxios.\nPasados os propileos do santuario, \u00e1chase o monumento m\u00e1is antigo de Delos: o \"\u00f3ikos\" dos naxios, un edificio sacro rectangular cunha fileira de oito columnas no centro, flanqueado pola base do xigantesco Coloso dos naxios, un \"ko\u00faros\" de m\u00e1is de 9 m de alto e datado, como o \"\u00f3ikos\" visible na actualidade, a finais do s\u00e9culo -VII.\nXunto coa terraza sobre a que se atopan os nove le\u00f3ns sacros, situada cerca do lago sacro, estes monumentos constit\u00faen os testemu\u00f1os visibles da primac\u00eda da illa de Naxos en Delos.\nBouleteri\u00f3n e Pritaneo.\nO Bouleteri\u00f3n, sede do senado da cidade, est\u00e1 mal conservado. Xunto ao \u00e1ngulo noroccidental do edificio, unha base de estatua dedicada a Atenea Polias indica que a deusa de Atenas protex\u00eda a cidade dos delios.\nInmediatamente ao sur do Bouleteri\u00f3n \u00e1chase o Pritaneo, constru\u00eddo en parte na primeira metade do s\u00e9culo -V e terminado case 80 anos despois.\nEsta construci\u00f3n constitu\u00eda a vivenda p\u00fablica dos pr\u00edtanes, os m\u00e1is altos maxistrados da polis, a sede do arquivo e o lugar en que ard\u00eda permanentemente o fogar da cidade. Ademais, nela celebr\u00e1banse as comidas cos h\u00f3spedes de honra da cidade.\nFormaba ao entrada un vest\u00edbulo porticado de columnas d\u00f3ricas sobre o que, ao parecer, hab\u00eda un galer\u00eda desde a que os pr\u00edtanes l\u00edan as proclamas.\nPasado o vest\u00edbulo cheg\u00e1base a un patio, no que se observaron restos dunha escalinata que seguramente permit\u00eda subir \u00e1 galer\u00eda. Ao fondo do patio, no lado norte, hab\u00eda d\u00faas salas precedidas cada unha dun vest\u00edbulo: a oriental custodiaba o altar de Hestia, a deusa do fogar, s\u00edmbolo da continuidade da estirpe.\nUnha past\u00e1s formada por d\u00faas columnas, serv\u00eda de vest\u00edbulo \u00e1 estancia occidental, a m\u00e1is importante, onde os pr\u00edtanes e os seus h\u00f3spedes celebraban as comidas. As d\u00faas pequenas estancias ao fondo eran probablemente os arquivos.\nMonumento dos Touros.\nO lado oriental da zona sacra quedou pechado en \u00e9poca helen\u00edstica por unha xigantesca construci\u00f3n, o chamado Monumento dos touros, cuxa funci\u00f3n suscitou serias d\u00fabidas aos estudosos. P\u00f3dense distinguir tres partes no edificio: a primeira \u00e9 a entrada con seis columnas na fachada, \u00e1 que segue unha longa galer\u00eda cunha concavidade na parte central, a s\u00faa base \u00e1chase a un nivel sensiblemente m\u00e1is baixo que o das outras partes do monumento. Desde a galer\u00eda ch\u00e9gase \u00e1 cella, en cuxo interior obs\u00e9rvase unha estrutura trapezoidal, un altar, ou mellor, unha basea.\nSen d\u00fabida o monumento deb\u00eda estar todo el ricamente decorado: os fragmentos que compu\u00f1an a decoraci\u00f3n da galer\u00eda formaba un cortexo mari\u00f1o no que poden verse golfi\u00f1os, Nereidas e monstros mari\u00f1os.\nA particular forma do monumento, a presenza dunha base trapezoidal na cella e os mesmos temas dos relevos levaron a pensar que talvez nel houbese unha embarcaci\u00f3n. A cronolox\u00eda do edificio, de finais do s\u00e9culo -IV ou principios do s\u00e9culo -III, inducir\u00eda a pensar nun exvoto ofrecido por Demetrio Poliorcetes tras algunha das s\u00faas numerosas vitorias navais.\nO Monumento dos touros non ser\u00eda un caso illado: en Corinto, segundo conta Di\u00f3n Cris\u00f3stomo, conserv\u00e1base a nave Argo, e en Roma, a de Eneas, e alg\u00fans monarcas helen\u00edsticos, como Ant\u00edgono Gonatas, efectuaron ofrendas deste tipo nos santuarios.\nLe\u00f3ns de Delos.\nAo norte do p\u00f3rtico de Ant\u00edgono est\u00e9ndese a \u00e1gora romana, co lago sacro, secado nos nosos d\u00edas, e a famosa \u00abTerraza dos Le\u00f3ns\u00bb dispostos aqu\u00ed para a protecci\u00f3n simb\u00f3lica do sitio. non quedan m\u00e1is que cinco le\u00f3ns (tratar\u00edase m\u00e1is precisamente de leoas) de m\u00e1rmore de Paros, aloxados no museo da illa.\nUnha destas feras foi levada como bot\u00edn a Venecia, a finais do s\u00e9culo XVII e foi colocada, xunto con outros le\u00f3ns tra\u00eddos de Grecia, diante do arsenal.\nOs le\u00f3ns de Delos foron esculpidos con estilo moi particular, ben lonxe do naturalista: os corpos magros e alargados, as cabezas pequenas e redondeadas pr\u00e9stanse a comparaci\u00f3ns coa cer\u00e1mica cicl\u00e1dica da segunda metade do s\u00e9culo -VII.\nBarrio do teatro.\nAo sueste do porto at\u00f3pase o barrio residencial m\u00e1is luxoso da cidade antiga coas tumbas de Dioniso, de Cleopatra e dos Di\u00f3scuros. Mosaicos notables adornan o chan da casas de \u00e9poca helen\u00edstica e romana.\nDe entre as numerosas casas escavadas, moitas delas pequenas e de planta irregular, algunhas presentan unha riqueza arquitect\u00f3nica e un luxo decorativo que non desmerecen en nada aos das soadas vivendas pompeianas do mesmo per\u00edodo.\nO mosaico do per\u00edstilo da Casa dos Golfi\u00f1os, con tres representaci\u00f3ns de Eros asimilado a Hermes, Poseid\u00f3n e Dioniso, o de Dioniso e os Centauros na Casa das M\u00e1scaras, e o impluvio con mosaico na Casa de Dioniso poden situarse entre as expresi\u00f3ns m\u00e1is altas deste tipo de decoraci\u00f3n.\nNa Casa de Dioniso. por exemplo, o triunfo dun deus a lombo dun tigre est\u00e1 realizado en \"opus vermiculatum\", t\u00e9cnica que, empregando unhas teselas moi pequenas de esmalte e pedras duras, como o \u00f3nix e a \u00e1gata, consegu\u00eda uns extraordinarios efectos crom\u00e1ticos.\nO teatro de 5.000 persoas de aforamento, sit\u00faase no medio destas casas.\nA alimentaci\u00f3n de auga potable nesta illa \u00e1rida foi resolta na o antig\u00fcidade con inmensas cisternas que recoll\u00edan a auga de choiva.\nTerraza dos deuses estranxeiros.\nSobre unha terraza que domina a cidade, e para responder aos desexos dos comerciantes estranxeiros, erix\u00edronse pequenos templos, edificios sacros e salas de reuni\u00f3ns, na zona dos outeiros da illa, dominada polo monte Cinto, pola que o poeta latino Propercio sent\u00eda especial predilecci\u00f3n.\nAtargatis, Afrodita siria, as\u00ed como Isis e Serapis para os exipcios son venerados a partir do -200. o maior e m\u00e1is monumental de todos os santuarios \u00e9 o dos deuses sirios Atagartis e Hadad.\nConsagrado no -128--127, o santuario organizouse primeiramente ao redor dun patio, ao fondo do cal atop\u00e1banse tres modestas capelas, dedicadas \u00e1s divindades.\nAlg\u00fans anos m\u00e1is tarde, ampliouse a zona sacra cunha xigantesca terraza porticada, \u00e1 que daban, polo oeste, unha exedra cun mosaico diante dela e, polo leste, na parte media, un pequeno teatro capaz de conter a 400-500 espectadores.\nUn p\u00f3rtico de tres brazos pechaba a c\u00e1vea por todos os seus lados, de maneira que as cerimonias dos misterios ligados a culto destas divindades quedasen ocultas aos profanos.\nA organizaci\u00f3n en terraza-p\u00f3rtico-santuario-p\u00f3rtico corresp\u00f3ndese perfectamente coa dos grandes santuarios it\u00e1licos en Palestina, T\u00edvoli e Pietrabbondante, onde o culto ao deus manifest\u00e1base tam\u00e9n en espect\u00e1culos teatrais na s\u00faa honra, como as Apollinares de Roma, que se celebraban en teatros provisionais constru\u00eddos diante do templo de apolo con ocasi\u00f3n das s\u00faas festas.\nPrecisamente Delos, residencia de moitos it\u00e1licos, na s\u00faa maior\u00eda procedentes do Lacio, pode constitu\u00edr un punto de referencia privilexiado para a construci\u00f3n daqueles grandes santuarios tardo-republicanos, edificados case no mesmo per\u00edodo na zona sacra dos deuses sirios.\nMoi preto, \u00e1chanse tam\u00e9n as bases dun templo dedicado a Hera, m\u00e1is antigo, e a boa distancia do templo de Apolo.\nOutras construci\u00f3ns.\nOs outros moitos monumentos dispersados pola zona do santuario \u00e1chanse en p\u00e9simo estado de conservaci\u00f3n: entre eles cabe destacar o Artemision, o lugar de culto m\u00e1is antigo da illa, do cal a edificaci\u00f3n m\u00e1is recente data da segunda metade do s\u00e9culo -II.\nNa \u00e1rea ao norte do recinto sacro ach\u00e1banse unha serie de edificios moi importantes, porque van ligados \u00e1 actividade econ\u00f3mica de Delos.\nO edificio dos posidoniastas de B\u00e9rytos (Beirut), \u00e9 dicir dos mercadores de dita cidade, foi considerado un punto de reuni\u00f3n, unha verdadeira Lonxa, a\u00ednda que non exenta de funcionalidade relixiosa.\n\u00c1gora dos italianos.\nA escasa distancia deste edifico \u00e1chase unha gran praza: a \u00e1gora dos italianos, o lugar onde probablemente se desenvolv\u00eda a actividade comercial m\u00e1is rendible de Delos, a venda de escravos mencionada por Estrab\u00f3n.\nDe feito non s\u00f3 era f\u00e1cil capturar escravos, sen\u00f3n que o mercado, que era extenso e rico, non se achaba moi lonxe, en Delos, capaz de acoller e vender 10.000 escravos ao d\u00eda. E de a\u00ed naceu o proverbio: \u00abmercador, bota o \u00e1ncora, descarga a t\u00faa nave, todo est\u00e1 vendido\u00bb. A causa disto era que os romanos, enriquecidos tras a destruci\u00f3n de Cartago e Corinto , utilizaban moitos escravos, e os piratas, vendo que pod\u00edan sacar un f\u00e1cil proveito, fixeron florecer particularmente aquela actividade, non s\u00f3 saqueando, sen\u00f3n tam\u00e9n traficando con escravos. Os reis, tanto de Chipre como de Exipto, cooperaban con eles, xa que eran inimigos dos sirios. Nin sequera os rodios prest\u00e1banlles axuda, porque tampouco estaban en boas relaci\u00f3ns con estes.\nA \u00e1gora dos italianos, que debe o seu nome moderno ao feito de haberse achado numerosas inscrici\u00f3ns de cidad\u00e1ns procedentes de Italia, presenta unhas proporci\u00f3ns xigantescas, sobre todo compar\u00e1ndose coas demais prazas da cidade.\nA s\u00faa estrutura monumental, con dous p\u00f3rticos superpostos, de orde d\u00f3rica o inferior e orde x\u00f3nica o superior; as moitas exedras dedicadas a personaxes ricos e importantes, corresponden ao tipo de dependencias que ser\u00edan de esperar nun lugar de reuni\u00f3n como o dos posidoniastas de B\u00e9rytos. Con todo, para este tipo de funci\u00f3n resultan inexplicables certos elementos estruturais.\nEn primeiro lugar, que se trate dunha praza porticada pechada polo exterior. En segundo lugar, as d\u00faas entradas, unha ao oeste e outra no lado oposto, tan estreitas que s\u00f3 pod\u00eda pasar unha persoa \u00e1 vez. A iso hai que engadir o que a parte central da praza non estea pavimentada, que as exedras estean pechadas hermeticamente con enreixados de ferro e, para rematar, a existencia dunhas termas demasiado modestas en comparaci\u00f3n coa grandeza do edificio. Estas incoherencias son facilmente explicables se se identifica este lugar co mercado onde se vend\u00edan os 10.000 escravos diarios que menciona Estrab\u00f3n.\nEn efecto, unha vez arribada ao porto, a nave desembarcaba o seu cargamento, que era levado inmediatamente \u00e1 praza. Al\u00ed, na entrada, pod\u00edase contar facilmente aos escravos, ao ter que pasar un a un pola estreita abertura. As operaci\u00f3ns seguintes inclu\u00edan un ba\u00f1o r\u00e1pido e a exposici\u00f3n da mercanc\u00eda no centro da praza, onde era seleccionada polos compradores situados na galer\u00eda superior. Trala adquisici\u00f3n, que seguramente se efectuaba por lotes enteiros, os escravos pasaban pola entrada oposta \u00e1 anterior, onde eran contados de novo. Sen d\u00fabida, foi necesario pechar as exedras porque os escravos non deb\u00edan sentir simpat\u00eda por aqueles personaxes que alcanzaran unha posici\u00f3n preeminente, precisamente grazas \u00e1 s\u00faa venda.\nConstru\u00edda cara ao -110, a \u00e1gora foi abandonada definitivamente 50 anos m\u00e1is tarde, simultaneamente ao final da importancia comercial de Delos.\nBarrio do Lago.\nMoi preto da \u00e1gora dos italianos estend\u00edase o barrio do Lago, a zona residencial da cidade, onde se achaban as vivendas m\u00e1is grandes e ricas, constru\u00eddas sen ning\u00fan tipo de condicionamento imposto por edificaci\u00f3ns anteriores e situadas xeralmente no alto de pequenos outeiros de cara ao mar. As\u00ed se presenta a illa (bloque de casas) da Casa dos Actores, que normalmente se adoita considerar formada por tres vivendas. A m\u00e1is occidental, Casa do Front\u00f3n, \u00e9 especialmente curiosa, xa que constaba soamente dunha torre de dous pisos, o superior rematado por un front\u00f3n.\nA segunda \u00e9 a dos Actores, que recibe este nome pola escena pintada na sala de estar (o \"oecus\" dos latinos), que representa a personaxes da traxedia.\nEsta vivenda pos\u00fae un per\u00edstilo de tipo case \u00fanico na arquitectura privada de Delos: en efecto, por encima do p\u00f3rtico de orde d\u00f3rico completo, presentaba un p\u00f3rtico x\u00f3nico. Esta variaci\u00f3n de ordes \u00e1chase documentada na cidade s\u00f3 na \u00e1gora dos italianos.\nA \u00faltima vivenda \u00e9 a Casa dos Trit\u00f3ns que presenta un patio m\u00e1is simple, cun p\u00f3rtico que corre s\u00f3 ao longo dos lados este e norte. A habitaci\u00f3n m\u00e1is grande, a que mira ao norte, pos\u00fae un pavimento de mosaico coa representaci\u00f3n dun trit\u00f3n feminino, sobre cuxa cabeza voa Eros.\nA disposici\u00f3n destas tres casas, consideradas por separado, exp\u00f3n alg\u00fans problemas, en tanto que, por exemplo, a Casa dos Actores non pos\u00fae dependencias de servizo, que en cambio se atopan na \u00e1 meridional da Casa dos Trit\u00f3ns.\nPero a menos clara de todas \u00e9 a Casa do Front\u00f3n, xa que resulta estra\u00f1o que unha familia acomodada preferise decorar unha casa tan pequena e totalmente carente de dependencias de servizo que constru\u00edr outra aproveitando un espazo maior.\nEsta irregularidade pode explicarse. En efecto, Vitrubio di que as ricas mansi\u00f3ns helen\u00edsticas posu\u00edan dous per\u00edstilos: un feminino, no que se reun\u00eda e viv\u00eda toda a familia, e outro masculino, con estancias moito m\u00e1is suntuosas onde o home recib\u00eda aos seus amigos sen ser molestado pola s\u00faa muller. Os dous per\u00edstilos non se comunicaban entre si, xa que cada un ti\u00f1a unha entrada independente desde a r\u00faa. No caso das mansi\u00f3ns a\u00ednda m\u00e1is ricas, aos dous per\u00edstilos engad\u00edase unha pequena casi\u00f1a que acoll\u00eda aos h\u00f3spedes da familia, tam\u00e9n con entrada propia, de tal modo que o hospede ao non ter que pasar pola casa do anfitri\u00f3n, se encontraba como na s\u00faa propia casa.\nCo\u00f1\u00e9cense casas deste tipo en Colof\u00f3n, e todas elas son en forma de torre, igual que a Casa do Front\u00f3n.\nA illa da Casa dos Actores, pois, en base a estes testemu\u00f1os, non ser\u00eda m\u00e1is que unha soa casa, moi grande, que talvez pertenceu a un deses riqu\u00edsimos personaxes recordados nas estatuas da \u00e1gora dos italianos, na que o propietario inspirouse para a decoraci\u00f3n dos p\u00f3rticos do per\u00edstilo principal."}
{"id": "58104", "revid": "85894", "url": "https://gl.wikipedia.org/wiki?curid=58104", "title": "Landulfo I de Benevento", "text": "Landulfo I, finado o 10 de abril de 943, \u00e1s veces chamado Antipater, (Antipater parece derivar do seu t\u00edtulo grego \"anthypatos\") foi pr\u00edncipe de Capua (como Landulfo III) e pr\u00edncipe de Benevento desde o 12 de xaneiro de 901, cando o seu pai, Atenulfo I, pr\u00edncipe de Capua e conquistador de Benevento, o asociou no goberno. A s\u00faa nai foi Sichelgaita de Gaeta. \nTraxectoria.\nEn 909, foi a Constantinopla recibir os t\u00edtulos \"antipatos\" e \"patrikios\". O seu irm\u00e1n Atenulfo II ficou en Italia e recibiu unha investidura semellante. En xu\u00f1o de 910 o seu pai morreu e converteuse en pr\u00edncipe en solitario. Inmediatamente, investiu ao seu irm\u00e1n como copr\u00edncipe. \nO 2 de xullo de 911, Landulfo asinou un tratado co duque Gregorio IV de N\u00e1poles, parte da pol\u00edtica de alianzas e amizade cos l\u00edderes cristi\u00e1ns do Mezzogiorno. Tam\u00e9n continuou unha pol\u00edtica de alianzas con Bizancio, pero nunca servidume. Nunca xurou fidelidade ao emperador de Constantinopla. En 914, deu transferido a grande abad\u00eda de Monte Cassino de Teano a Capua e el e m\u00e1is Atenulfo designaron un abade Xo\u00e1n. O ano seguinte (915), enviaron a Xo\u00e1n como embaixador a Constantinopla para renovar os v\u00ednculos de alianza. Ese ver\u00e1n, as forzas do novo \"strategos\" bizantino de Bari, Nicolaus Picingli, uniu as doutros pr\u00edncipes italianos meridionais: Xo\u00e1n I e Docibilis II de Gaeta, Gregorio IV e Xo\u00e1n II de N\u00e1poles, e Guaimaro II de Salerno. A trav\u00e9s de matrimonios diplom\u00e1ticos, Landulfo logrou aliarse con estes gobernantes: casara con Gemma, filla de Atanasio de N\u00e1poles, e a filla de Atenulfo Gaitelgrima casou con Guaimaro II. o seu propio fillo, Atenulfo III, casou con Rotilda, filla de Guaimaro. Xunto ao ex\u00e9rcito greco-longobardo pux\u00e9ronse as forzas norte\u00f1as do papa Xo\u00e1n X e Alberico I de Spoleto e venceu aos Sarracenos na Batalla de Garigliano. \nEn 921, apoiou unha rebeli\u00f3n antigrega en Apulia, chegando nos seus ataques ata Ascoli. Foi obrigado, con todo, a enviar ao seu segundo fillo, Landulfo II, a Constantinopla como ref\u00e9n. En 923 ou 926, de acordo con Guaimaro, atacar\u00edan posesi\u00f3ns bizantinas: Landulfo tomar\u00eda Apulia e Guaimaro Campania. Landulfo fracasou, cousa que non fixo Guaimaro. En 929, con Atenulfo II, Guaimaro II, e Teobaldo de Spoleto, invadiu Apulia e Calabria outra vez. Desta vez, fracasaron todos e Teobaldo botou a perder a vella alianza. \nEn 933 Landulfo asociou ao seu fillo Atenulfo con el e o seu irm\u00e1n no goberno. En 934, o axente bizantino Cosmas de Tesal\u00f3nica convenceu a Guaimaro de que abandonase alianza. En 935, o rei Hugo de Italia deu o seu apoio aos gregos. Nuns poucos anos, a exitosa pol\u00edtica antibizantina de Landulfo fora invertida e obrig\u00e1rono a asinar a paz, pero continuabas as hostilidades: en Siponto en 936 e en Matera en 940. En 939 morreu Atenulfo o irm\u00e1n de Landulfo e asociou ao trono ao seu segundo fillo, Landulfo. Morreu catro anos despois, o 10 de abril."}
{"id": "58105", "revid": "624", "url": "https://gl.wikipedia.org/wiki?curid=58105", "title": "Landulfo III de Capua", "text": ""}
{"id": "58106", "revid": "624", "url": "https://gl.wikipedia.org/wiki?curid=58106", "title": "Landulfo IV de Capua", "text": ""}
{"id": "58107", "revid": "624", "url": "https://gl.wikipedia.org/wiki?curid=58107", "title": "Landulfo II de Benevento", "text": "Landulfo II, finado en 961, chamado o Vermello, foi pr\u00edncipe de Benevento e pr\u00edncipe de Capua (como Landulfo IV) desde 939 ou 940, cando o seu pai, Landulfo I, o asociou ao trono; a s\u00faa nai foi Gemma, filla de Atanasio de N\u00e1poles. Pod\u00eda ter sido asociado xa en 933, cando o seu irm\u00e1n m\u00e1is vello, Atenulfo III, foi nomeado correxente. O seu t\u00edo Atenulfo II morreu en 940 e \u00e9 prob\u00e1bel que Landulfo servise como substituto.\nTraxectoria.\nSexa como for, cando o vello Landulfo morreu o 10 de abril de 943, Landulfo enviou ao seu irm\u00e1n m\u00e1is vello Atenulfo a Benevento e a Landulfo, fillo do seu t\u00edo Atenulfo, a Capua. Temendo polas s\u00faas vidas, os dous fuxiron onda Guaimaro II de Salerno e Landulfo o Vermello converteuse en pr\u00edncipe en solitario. O seu primeiro acto foi continuar a pol\u00edtica familiar de asociar ao trono aos fillos m\u00e1is novos. Fixo copr\u00edncipe ao seu fillo m\u00e1is vello Pandulfo. Ademais disto, Landulfo pouco esforzo fixo en continuar coa pol\u00edtica familiar de alianzas cos seus colegas longobardos e de entente cos bizantinos. Distanciouse de Constantinopla, intentando non entrar en guerra aberta, e fixo varios intentos de reunificar o longobardo principado de Salerno con Capua-Benevento. Abandonou a dataci\u00f3n imperial e datou co seu propio reinado.\nEn 946, aliouse con Xo\u00e1n III de N\u00e1poles para expulsar a Xisulfo I de Salerno, fillo de Guaimaro. Mastalo I de Amalfi f\u00edxolle unha emboscada nun paso en La Cava pero todo fallou. Deseguida aliouse con N\u00e1poles e con Xisulfo para cercar Nola, que pertenc\u00eda a N\u00e1poles. En 950, convoc\u00e1rono na axuda de Aligerno, abade de Monte Cassino. Os seus descendentes resultar\u00edan ser os peores perseguidores do grande mosteiro. Completou os seus fracasos en Salerno e N\u00e1poles con exitosas campa\u00f1as contra o gastaldo de Aquino, Atenulfo Megalu, ao que enviou ao exilio onda Docibilis II de Gaeta.\nEn 955, Landulfo acadou o seu meirande fracaso ao apoiar unha rebeli\u00f3n en Apulia contra a autoridade grega. Foi obrigado a reco\u00f1ecer a supremac\u00eda bizantina. O resto do seu reinado foi menos accidentado, fracasou nas s\u00faas d\u00faas grandes ambici\u00f3ns: conquistar Salerno e enfrontarse aos bizantinos. Asociou ao trono ao seu segundo fillo, Landulfo, en 959 e morreu en 961."}
{"id": "58108", "revid": "23204", "url": "https://gl.wikipedia.org/wiki?curid=58108", "title": "Atenulfo II de Benevento", "text": "Atenulfo II (tam\u00e9n \"Atenolf\", \"Atenolfo\", \"Atinolfo\", \"Adenolfo\", \"Atenulfo\", ou \"Adenulfo\"; morreu en 940) foi o irm\u00e1n m\u00e1is novo do pr\u00edncipe Landulfo I de Benevento, quen o asociou ao trono en xu\u00f1o de 910 ou 911 (como o seu pai, Atenulfo I, asociara a Landulfo unha d\u00e9cada antes).\nTraxectoria.\nEn 909, Landulfo foi a Constantinopla para recibir os t\u00edtulos de \"antipatos\" e \"patrikios\" e Atenulfo ficou na casa, pero recibiu parella investidura. Atenulfo tomou parte na Batalla de Garigliano en 915 e na campa\u00f1a contra os bizantinos en 921 en Apulia, chegando ata Ascoli. Continuou a guerra contra Bizancio, mesmo chamando mercenarios maxiares ao mando dun capit\u00e1n chamado Szovard (italianizado como \"Salardo\"). En 929, con Landulfo, Guaimaro II de Salerno e Teobaldo de Spoleto, invadiu Apulia e Calabria outra vez. Desta vez fallaron todos e a vella alianza rompeu.\nMorreu en 940. coa s\u00faa an\u00f3nima esposa tivo dous fillos: Landulfo, que se apoderou de Salerno en 973-974, e Atenulfo, gastaldo de Aquino."}
{"id": "58109", "revid": "624", "url": "https://gl.wikipedia.org/wiki?curid=58109", "title": "Atenulfo II de Capua", "text": ""}
{"id": "58111", "revid": "88215", "url": "https://gl.wikipedia.org/wiki?curid=58111", "title": "The Edge", "text": "David Howell Evans, m\u00e1is co\u00f1ecido como The Edge, nado o 8 de agosto de 1961, \u00e9 o guitarrista e principal compositor da banda irlandesa U2. O distintivo son da s\u00faa guitarra e o seu percutivo estilo de tocar, \u00e1 parte do seu uso innovador de procesadores de son dixitais (sobre todo do \"delay\"), axudaron a definir o son \u00fanico de U2. A pesar de ter nacido en Inglaterra, consid\u00e9rase a si mesmo de Dubl\u00edn."}
{"id": "58114", "revid": "109216", "url": "https://gl.wikipedia.org/wiki?curid=58114", "title": "Derek Walcott", "text": "Derek Walcott, nado o 23 de xaneiro de 1930 en Castries (Santa Luc\u00eda) e finado o 17 de marzo de 2017 na mesma illa, foi un escritor en lingua inglesa procedente de Santa Luc\u00eda. Ga\u00f1ador do Nobel de Literatura no ano 1992, destaca especialmente como poeta e como autor dram\u00e1tico.\nTraxectoria.\nNa s\u00faa obra, vinculada ao realismo m\u00e1xico, ten unha especial relevancia a mestizaxe cultural, producindo versi\u00f3ns propias dos vellos mitos europeos. Consid\u00e9rase un dos representantes da literatura poscolonial. A s\u00faa escrita \u00e9 barroca e emprega un ingl\u00e9s que recolle moitas das s\u00faas variantes caribe\u00f1as. En 1953 emigrou a Trinidad e Tobago, onde fundou o Obradoiro de Teatro de Trindade e comezar\u00eda a escribir as s\u00faas primeiras obras dram\u00e1ticas. Hoxe \u00e9 catedr\u00e1tico de literatura e composici\u00f3n da Universidade de Boston."}
{"id": "58115", "revid": "6195477", "url": "https://gl.wikipedia.org/wiki?curid=58115", "title": "Machuco (m\u00fasica)", "text": "Machuco, expresi\u00f3n galega para o concepto mash-up ou mashup do ingl\u00e9s. Empr\u00e9gase para referirse a unha canci\u00f3n composta por partes doutras canci\u00f3ns. P\u00faxose de moda co xurdimento e mellora dos programas inform\u00e1ticos de edici\u00f3n de son. A maior parte das veces consiste en combinar estrofas e melod\u00edas de d\u00faas canci\u00f3ns diferentes para crear un produto novo."}
{"id": "58118", "revid": "2336", "url": "https://gl.wikipedia.org/wiki?curid=58118", "title": "Cromat\u00f3grafo", "text": ""}
{"id": "58119", "revid": "98629", "url": "https://gl.wikipedia.org/wiki?curid=58119", "title": "Leopoldo Alas", "text": "Leopoldo Alas Ure\u00f1a, co\u00f1ecido como \"Clar\u00edn\", nado en Zamora o 25 de abril de 1852 e falecido en Oviedo o 13 de xu\u00f1o de 1901, foi un c\u00e9lebre escritor espa\u00f1ol.\nBiograf\u00eda.\nNaceu en Zamora, onde se trasladara a s\u00faa familia dende Oviedo, ao ser nomeado o seu pai, Jenaro Garc\u00eda Alas, gobernador da cidade leonesa. Leopoldo foi o terceiro fillo do matrimonio.\nNa casa fal\u00e1base continuamente de Asturias e a s\u00faa nai, con certa nostalxia, contaba relatos daquela terra dos seus devanceiros. Este ambiente influ\u00edu en gran medida no esp\u00edrito do neno Leopoldo que desde sempre se sentiu m\u00e1is asturiano que castel\u00e1n-leon\u00e9s, a\u00ednda que ao longo da s\u00faa vida conservou un agarimo especial polas terras que o viron nacer.\nAos sete anos entrou a estudar no colexio dos xesu\u00edtas situado na cidade de Le\u00f3n no edificio de San Marcos (actual parador de turismo). Dende o principio soubo adaptarse \u00e1s normas e \u00e1 disciplina do centro de tal xeito que aos poucos meses era considerado como un alumno modelo. Os seus compa\u00f1eiros co\u00f1ec\u00edano co alcume de \"o Gobernador\", por alusi\u00f3n \u00e1 profesi\u00f3n do seu pai. Os seus bi\u00f3grafos aseguran que esta etapa estudantil procreou en Leopoldo o sentimentalismo relixioso e o principio de gran disciplina moral que foron a base do seu car\u00e1cter. Neste primeiro ano escolar ga\u00f1ou unha banda azul como premio e trofeo literario. Conservouna toda a s\u00faa vida e atop\u00e1base entre os obxectos m\u00e1is queridos do museo familiar.\nNo ver\u00e1n de 1859 toda a s\u00faa familia volveu a Asturias. Leopoldo descubriu cos seus propios ollos a xeograf\u00eda asturiana da que tanto o\u00edra falar \u00e1 s\u00faa nai. Durante os anos seguintes Leopoldo at\u00f3pase en liberdade polas terras de Guimar\u00e1n, propiedade do seu pai, onde aprender\u00e1 directamente da Natureza e dos libros que atopa na vella biblioteca familiar onde entra en contacto por primeira vez con dous autores que ser\u00e1n os seus mestres: Cervantes e frei Luis de Le\u00f3n.\nO 4 de outubro de 1863, \u00e1 idade de once anos, Leopoldo ingresa na Universidade de Oviedo no que se chamaban \"estudos preparatorios\", matricul\u00e1ndose nas materias de Lat\u00edn, Aritm\u00e9tica e Doutrina Cristi\u00e1. O curso terminouno coa nota de sobresa\u00ednte e coa adquisici\u00f3n de tres bos amigos: Armando Palacio Vald\u00e9s, Tom\u00e1s Tuero (que foi tam\u00e9n escritor, tradutor e cr\u00edtico literario) e P\u00edo Rub\u00edn (escritor).\nBacharelato e Universidade.\nDesde 1864 a 1869 efectuou os seus estudos de Bacharelato na cidade de Oviedo. O 8 de maio recibiu grao de \"bacharel en Artes\" coa cualificaci\u00f3n de sobresaliente, \u00e1 idade de dezasete anos. O d\u00eda 21 de outubro de 1869, sa\u00edu un decreto declarando o ensino libre, que lle serviu a Clar\u00edn para facer a s\u00faa licenciatura en Dereito en tan s\u00f3 dous anos. En xu\u00f1o de 1871 obtivo o grao de licenciado en Dereito Civil e Dereito Can\u00f3nico, coa cualificaci\u00f3n de \"aprobado\", que era a \u00fanica nota que exist\u00eda (suprim\u00edronse as outras cualificaci\u00f3ns superiores). Por esta \u00e9poca espertaron nel as s\u00faas afecci\u00f3ns xornal\u00edsticas. Os comezos foron cun xornal artesanal, titulado \"Juan Ruiz\", cuxo director, redactor e amanuense foi o propio Leopoldo. O xornal chegou a mans de case toda a sociedade de Oviedo e tivo grande \u00e9xito entre os estudantes.\nChegada a Madrid.\nLogo de finalizar os seus estudos na Universidade, trasladouse a Madrid para facer o doutoramento, alox\u00e1ndose nunha pousada da r\u00faa de Capellanes. Al\u00ed atopou aos seus amigos de Oviedo, Tuero, Palacio Vald\u00e9s e Rub\u00edn. O grupo foi pronto co\u00f1ecido como \"os de Oviedo\". Os primeiros tempos na capital non foron satisfactorios para Leopoldo quen botaba en falta a s\u00faa terra asturiana, as monta\u00f1as e as nevoas.\nAnos atr\u00e1s entrara en Espa\u00f1a a teor\u00eda do krausismo, da man do xurista e fil\u00f3sofo espa\u00f1ol Juli\u00e1n Sanz del R\u00edo que fora disc\u00edpulo en Alema\u00f1a de Karl Krause. Sanz del R\u00edo foi profesor de Filosof\u00eda do Dereito exercendo tal influencia entre os seus alumnos que estes aplicar\u00edan o krausismo pondo en marcha un movemento ideol\u00f3xico intelectual que culminou cunha gran reforma na educaci\u00f3n libre, coa creaci\u00f3n da Instituci\u00f3n Libre de Ensino, non s\u00f3 en Espa\u00f1a sen\u00f3n tam\u00e9n en Hispanoam\u00e9rica, e en cambios relativos \u00e1 sociedade e \u00e1 pol\u00edtica. Pero foi expulsado da c\u00e1tedra a instancias de Isabel II e alg\u00fan dos seus ministros por consideraren tal doutrina como perigosa para a seguridade do r\u00e9xime. Este feito ocasionou un gran balbordo entre os mozos seguidores de Sanz del R\u00edo que seguiron transmitindo os seus ensinos aos seguintes disc\u00edpulos. Krausistas destacados foron Joaqu\u00edn Costa, Francesc Pi i Margall, Nicol\u00e1s Salmer\u00f3n, Rafael Mar\u00eda de Labra Emilio Castelar e Adolfo Camus. Foi na c\u00e1tedra deste \u00faltimo e de Nicol\u00e1s Salmer\u00f3n onde Leopoldo embebeu as ideas krausistas que fixeron nacer nel aos poucos, a d\u00fabida relixiosa e o escepticismo filos\u00f3fico.\nNa \"Cervecer\u00eda Inglesa\" de Madrid reun\u00edanse en faladoiro \"os de Oviedo\". Aos poucos o grupo foise incrementando con mozos intelectuais apaixonados como eles pola liberdade e as novas ideas. Un destes novos interlocutores foi Leopoldo Cano (futuro escritor e autor de \"La Pasionaria\"). Durante aquel curso, Clar\u00edn viuse en constante loita interior non s\u00f3 co krausismo sen\u00f3n co naturalismo literario e o liberalismo laico. A\u00ednda ti\u00f1a certas reservas, pero ao rematar o ano, o mesmo Clar\u00edn comenta que \"o seu esp\u00edrito fortaleceuse\" e capitulara todo, non sen antes empregar e p\u00f3r a s\u00faa capacidade de cr\u00edtico \u00e1 defensiva, actitude que ha de acompa\u00f1arlle o resto da s\u00faa vida.\n\"El Solfeo\".\nEn decembro de 1874 remata a Primeira Rep\u00fablica coa ca\u00edda deEmilio Castelar grazas ao golpe de Manuel Pav\u00eda. Pouco despois o golpe de Mart\u00ednez Campos deu inicio \u00e1 Restauraci\u00f3n mon\u00e1rquica na figura de Afonso XII, fillo da destronada Isabel II.\nEn marzo de 1875, Antonio S\u00e1nchez P\u00e9rez fundou un xornal co nome de \"El Solfeo\". O 5 de xullo entraron na s\u00faa redacci\u00f3n uns cantos novos, entre eles Leopoldo Alas. O xornal pasou totalmente desapercibido e nin sequera foi nomeado polos cronistas da \u00e9poca. O seu director quixo que os seus colaboradores tomasen como pseud\u00f3nimo o nome dun instrumento musical e as\u00ed foi como Leopoldo elixiu o clar\u00edn que a partir de a\u00ed ser\u00eda o alias con que asinar\u00eda todos os seus artigos. A columna onde escrib\u00eda ti\u00f1a o t\u00edtulo de \u00abAzotacalles de Madrid\u00bb (Apuntamentos na parede). O d\u00eda 2 de outubro de 1875, o escritor asinou por primeira vez como Clar\u00edn, inaugurando o espazo co verso que o lector pode ver a continuaci\u00f3n. Desta forma Leopoldo Alas entrou na vida literaria da \u00e9poca e desde a s\u00faa columna empezou a lanzar duras cr\u00edticas cheas de iron\u00eda contra a clase pol\u00edtica da Restauraci\u00f3n. \nClar\u00edn empeza a gozar de popularidade ao mesmo tempo que lle chegan abundantes desgustos e bastantes inimigos. Cada novo artigo conv\u00e9rtese nun novo esc\u00e1ndalo, criticado ou encomiado nos faladoiros da Cervecer\u00eda Inglesa ou do Ateneo da r\u00faa de Arenal. Clar\u00edn segue adiante no seu estilo asegurando que \"o cr\u00edtico que di a verdade non medra\" e que o poeta a\u00ednda que sexa malo \"chega de redondilla en redondilla a xefe de negociado\". Xunto con esta actividade literaria, segue cos seus estudos, preparando o doutoramento.\n\"Revista de Asturias\".\n\u00c1 parte do x\u00e9nero xornal\u00edstico, Clar\u00edn sente a necesidade de cultivar outros x\u00e9neros literarios. F\u00e9lix Aramburu (poeta e notable escritor de Dereito penal), amigo de Leopoldo era o director e editor en Oviedo dunha revista chamada \"Revista de Asturias\". Este amigo non s\u00f3 o animou a escribir outro tipo de narraci\u00f3ns sen\u00f3n que lle ofreceu un lugar na s\u00faa propia edici\u00f3n. No ver\u00e1n de 1876, Clar\u00edn escribe os seus primeiros contos e algunhas poes\u00edas que meses despois se ir\u00e1n editando na \"Revista\" ovetense. Con estas colaboraci\u00f3ns o grande escritor foi d\u00e1ndose a co\u00f1ecer.\nDoutoramento e c\u00e1tedra.\nO 1 de xullo de 1878 Leopoldo Alas obt\u00e9n o t\u00edtulo de doutor en Dereito civil e can\u00f3nico, coa cualificaci\u00f3n de sobresaliente. Presentou a s\u00faa tese doutoral sobre o tema \"El derecho y la moralidad\", en cuxa edici\u00f3n pode verse a dedicatoria \"A don Francisco Giner de los R\u00edos, su buen amigo y reconocido disc\u00edpulo\". Foi o primeiro libro de Leopoldo que sa\u00edu do prelo, e o \u00fanico en que non aparece o seu pseud\u00f3nimo \"Clar\u00edn\".\nLogo dunhas longas vacaci\u00f3ns nas terras de Guimer\u00e1n, Alas regresa a Madrid para preparar brevemente a s\u00faa presentaci\u00f3n \u00e1s oposici\u00f3ns que no mes de novembro celebrar\u00edanse en Salamanca para cubrir a praza vacante da c\u00e1tedra de Econom\u00eda Pol\u00edtica e Estat\u00edstica na Universidade. Os sucesivos exercicios foron un continuo \u00e9xito para Leopoldo e ata obtivo o primeiro lugar na terna de opositores. Destes \u00e9xitos ocup\u00e1ronse os xornais de Madrid e a noticia deuse tam\u00e9n na \"Revista de Asturias\", (Oviedo, n\u00ba 40, 5.XII.1878, secci\u00f3n \u00abEcos e rumores\u00bb). Pero houbo un obst\u00e1culo grave para o \u00e9xito definitivo: o conde de Toreno (Queipo de Llano) era por ent\u00f3n ministro de Instruci\u00f3n P\u00fablica e gozaba dun dereito de elecci\u00f3n final do candidato. O conde de Toreno fora branco das terribles s\u00e1tiras de Clar\u00edn en \"El Solfeo\", cousa que nunca esqueceu e desposu\u00edu a Clar\u00edn da c\u00e1tedra ga\u00f1ada, en beneficio do n\u00famero dous da terna de opositores, o se\u00f1or Mantec\u00f3n. Leopoldo Alas escribiu unha carta aberta de protesta ao ministro e anos despois recordar\u00eda con amargura estes sucesos escribindo: \"Eu aprend\u00edn deles (Salmer\u00f3n e Giner) a respectar convicci\u00f3ns, e a maior ultraxe que me fixo, talvez sen sabelo, o conde de Toreno, ao negarme unha c\u00e1tedra que era mi\u00f1a, foi a impl\u00edcita sospeita de que fose eu un libre pensador como o boticario Homais de Flaubert, capaz de acantazar e desfacer, coas herex\u00edas que a min se me ocorresen, o fanal en que gardasen a s\u00faa fe os meus disc\u00edpulos\".\nCatro anos m\u00e1is tarde, a \"Revista de Lexislaci\u00f3n e Xurisprudencia\" publicou en desagravio e con todas as honras o traballo que Clar\u00edn presentara nas oposici\u00f3ns de Salamanca baixo o t\u00edtulo de \"Programa anal\u00edtico de Econom\u00eda pol\u00edtica e Estat\u00edstica\".\nO ano 1882 foi para Clar\u00edn un ano de sorte. O 12 de xullo apareceu na \"Gaceta Oficial\" o seu nomeamento para a c\u00e1tedra de Econom\u00eda Pol\u00edtica e Estat\u00edstica, concedida para a Universidade de Zaragoza, e o 29 de agosto tivo lugar a s\u00faa voda con Onofre Garc\u00eda Arg\u00fcelles, na localidade asturiana da Laguna (val de Langreu), no palacio da familia Garc\u00eda Arg\u00fcelles. Ao ano seguinte volveu a Oviedo como catedr\u00e1tico de Dereito Romano e m\u00e1is tarde ocupouse tam\u00e9n da c\u00e1tedra de Dereito Natural na Universidade de Oviedo.\nClar\u00edn como profesor.\nDic\u00edase entre os seus contempor\u00e1neos que para co\u00f1ecer a Clar\u00edn cumpr\u00eda asistir \u00e1 s\u00faa c\u00e1tedra de Dereito Natural. Segundo as s\u00faas propias palabras, era partidario de suxerir aos seus alumnos un h\u00e1bito de reflexi\u00f3n mellor que ensinar unha ciencia a secas e non se conformaba con ensinar unha serie de preceptos a aplicar no futuro. As s\u00faas lecci\u00f3ns adoitaban comezar cun precepto de Xustiniano e continuaba con citas do \"Quixote\" ou de Santa Tareixa, para rematar con Tolstoi, Renan ou San Francisco de As\u00eds. Moitos dos seus alumnos non chegaban a entender este sistema e acusaban a Clar\u00edn de ser un \"\u00f3so\" (serio, estrito, esixente e polo xeral con fama de suspender). Clar\u00edn estimaba aos seus alumnos cando eran capaces de entender o esp\u00edrito dos seus ensinos antes que a letra. Ti\u00f1a un sentido da xustiza moi severo \u00e1 hora de cualificar e nunca aceptou nin subornos nin recomendaci\u00f3ns; acus\u00e1baselle de carecer de ning\u00fan tipo de benevolencia. A c\u00e1tedra foi para Clar\u00edn unha gran responsabilidade e unha preocupaci\u00f3n constante (segundo as s\u00faas propias palabras) e entreg\u00e1base a ela con toda honestidade.\nCaciquismo literario.\nCase todos os bi\u00f3grafos de Clar\u00edn ve\u00f1en estar de acordo neste punto: o seu caciquismo literario, algo tir\u00e1nico. Dende o seu retiro de Oviedo chega a facerse temer e respectar en Madrid e d\u00e1se a co\u00f1ecer en Europa e en Am\u00e9rica. Foi un provinciano universal, a\u00ednda que a s\u00faa cidade, Oviedo, nunca comprendeu a s\u00faa universalidade. Consider\u00e1baselle como un homi\u00f1o nervioso e miope, que daba clases na Universidade e que polas tardes xogaba ao tresillo no Casino. Os estudantes tem\u00edanlle pola s\u00faa severidade e a sociedade consider\u00e1balle un ateo liberal.\nObra literaria.\nDurante os intres libres que lle deixase a c\u00e1tedra da Universidade, Clar\u00edn escrib\u00eda artigos para os xornais \"El Globo\", \"La Ilustraci\u00f3n\" e \"Madrid C\u00f3mico\". Env\u00eda aos xornais \"El Imparcial\" e \"Madrid c\u00f3mico\" os seus \u00abPaliques\u00bb sat\u00edricos e mordaces que lle proporcionar\u00e1n alg\u00fans inimigos adicionais.\nEn 1881 publicouse o libro \"Solos de Clar\u00edn\" que recolleu os artigos de cr\u00edtica literaria. O pr\u00f3logo \u00e9 de Echegaray. Ese mesmo ano, no mes de outubro publicou en \"La Ilustraci\u00f3n Gallega y Asturiana\" o artigo \u00abA Universidade de Oviedo\u00bb, no que fai un eloxio ao claustro restaurado e formado polos profesores Buylla, Aramburu, D\u00edaz Ord\u00f3\u00f1ez, entre outros.\nAos 31 anos de idade escribe Clar\u00edn a s\u00faa obra mestra \"La Regenta\". En xu\u00f1o de 1885 sa\u00edu \u00e1 r\u00faa o segundo volume desta composici\u00f3n da arte literaria. En 1886 ed\u00edtase o seu primeiro libro de contos co t\u00edtulo de \"Pip\u00e1\". En 1889 remata un ensaio biogr\u00e1fico sobre Gald\u00f3s, dentro dunha serie titulada \"Celebridades espa\u00f1olas contempor\u00e1neas\". A finais de xu\u00f1o de 1891, o editor Fernando Fe saca \u00e1 luz a segunda novela longa de Clar\u00edn: \"Su \u00fanico hijo\".\nEn 1892 Clar\u00edn pasa por unha crise de personalidade e relixiosa en que, segundo as s\u00faas palabras, trata de atopar \u00e1 s\u00faa \"eu\" e a Deus. Pouco despois deixou reflectir devandita crise no seu conto \"Cambio de Luz\", cuxo protagonista Jorge Arial representa ao autor e as s\u00faas preocupaci\u00f3ns, as s\u00faas d\u00fabidas relixiosas e o seu escepticismo filos\u00f3fico. Clar\u00edn define a este personaxe como \"m\u00edstico vergonzante\".\nEn 1894 espertou a s\u00faa afecci\u00f3n polo teatro por influencia dos seus amigos a actriz Mar\u00eda Guerrero e o dramaturgo Echegaray. Os bi\u00f3grafos din que \u00e9 un contrasenso nun home amante da realidade e inimigo da farsa. Por iso a s\u00faa primeira obra teatral \"Teresa\" (ensaio dram\u00e1tico nun acto e en prosa) \u00e9 unha p\u00e1xina real da s\u00faa propia vida. Publicouse e estreouse o 20 de marzo, no teatro Espa\u00f1ol de Madrid, en homenaxe que se daba \u00e1 actriz Mar\u00eda Guerreiro. A obra resultou un rotundo fracaso, argumentando os cr\u00edticos que carec\u00eda de arquitectura esc\u00e9nica e que ti\u00f1a todos os defectos dun escritor novato.\nDurante os derradeiros anos da s\u00faa vida, Clar\u00edn recibe gran cantidade de ofertas para colaboraci\u00f3ns as\u00ed como petici\u00f3ns de autorizaci\u00f3n para traducir a s\u00faa obra en novas edici\u00f3ns. En 1900, a Casa Maucci de Barcelona, enc\u00e1rgalle a traduci\u00f3n da novela de \u00c9mile Zola \"Traballo\". A retribuci\u00f3n \u00e9 boa e Clar\u00edn pensa que unha traduci\u00f3n non lle dar\u00e1 tanto traballo como escribir. Pero os tecnicismos e palabras dif\u00edciles do escritor franc\u00e9s, unido ao perfeccionismo de Clar\u00edn fan que o traballo se alargue durante meses, esgotando a pouca sa\u00fade que ti\u00f1a naqueles anos. Traduce d\u00eda e noite para cumprir coa data indicada pola editorial, esgotado pero contento de poder contribu\u00edr en dar a co\u00f1ecer ao \"pensador m\u00e1is ultraxado de todo o s\u00e9culo XIX\".\nEnfermidade e morte.\nClar\u00edn vi\u00f1a arrastrando a s\u00faa enfermidade dende anos atr\u00e1s e nos primeiros meses de 1901 sent\u00edase xa exhausto. No mes de maio viaxou a Le\u00f3n, invitado polo seu curm\u00e1n Ure\u00f1a, con motivo dos festexos que se celebraron por terse rematado a reconstruci\u00f3n da catedral. Nesta cidade reviviu a s\u00faa infancia e foi agasallado e querido por moitas personalidades. \u00c1 s\u00faa volta comentou: En Le\u00f3n pasei horas verdadeiramente felices.\nUnha vez de volta a Oviedo sentiu de novo e moi pr\u00f3xima a s\u00faa enfermidade. Al\u00ed foi acompa\u00f1ado constantemente polo seu sobri\u00f1o o mozo m\u00e9dico Alfredo Mart\u00ednez, que lle diagnosticou unha tuberculose intestinal no seu derradeiro grao, enfermidade incurable naquela \u00e9poca.\nO 13 de xu\u00f1o de 1901, \u00e1s sete da ma\u00f1\u00e1, morreu Leopoldo Alas, \u00e1 idade de corenta e nove anos. O cadaleito foi velado no claustro da Universidade onde acudiron profesores, amigos e familiares do escritor. Ao d\u00eda seguinte foi soterrado no cemiterio do Salvador.\nEn Madrid, o escritor Bonafoux (mediocre escritor segundo Clar\u00edn e outros colegas da \u00e9poca), fiel inimigo ata a morte, preparou o artigo necrol\u00f3xico no que engadiu estas palabras: \"Eu fun o primeiro en alegrarme da morte de Clar\u00edn. [...] No seu enterro escoitouse o silencio que se escoita nos enterros dos tiranos.\"\nA s\u00faa obra cumio: \"La Regenta\" (1884-1885).\nObra de grande extensi\u00f3n, asem\u00e9llase a \"Madame Bovary\" de Gustave Flaubert, e (Ana Karenina) influencia \u00e1 que haber\u00eda que engadir a do naturalismo e a do krausismo (corrente filos\u00f3fica que pretend\u00eda a rexeneraci\u00f3n cultural e moral de Espa\u00f1a).\n\"La Regenta\" destacou pola s\u00faa gran riqueza de personaxes e planos secundarios, as\u00ed como o uso da t\u00e9cnica do flu\u00edr dos recordos, mentres que o retrato da protagonista queda delicadamente desenfocado e preguizoso. Por outra banda, aqu\u00ed a ca\u00edda da se\u00f1ora provinciana ten lugar entre dous cortexadores moi diversos: o m\u00e1is sedutor gal\u00e1n da cidade, que acaba triunfando, e un c\u00f3engo da catedral. O retrato deste c\u00f3engo \u00e9 peza clave do libro.\nPara a descrici\u00f3n do ambiente provinciano e do armaz\u00f3n da vida colectiva m\u00e1is naturalista da novela Clar\u00edn utiliza t\u00e9cnicas como o mon\u00f3logo interiorizado (o mon\u00f3logo interior nace m\u00e1is tarde con James Joyce e Fi\u00f3dor Dostoievski) e o estilo indirecto libre, que fan que a historia sexa narrada polos personaxes a trav\u00e9s dos seus pensamentos e que permiten penetrar nas s\u00faas interioridades grazas a estas t\u00e9cnicas e un minucioso estudo do personaxe no medio (\u00e9 dicir a sociedade na que vive) os personaxes adquiren unha certa profundidade psicol\u00f3xica.\nEn 1891, Clar\u00edn foi elixido para concelleiro republicano do Concello de Oviedo en sufraxio universal. Durante a reuni\u00f3n do acto de nomeamento, Clar\u00edn permaneceu calado, pero os seus nervios dispar\u00e1ronse ao escoitar de boca doutro concelleiro que l\u00eda a acta, un \"haixa\". O profesor botouse sobre el con tanta furia dial\u00e9ctica que o concelleiro, avergo\u00f1ado polas risas dos seus compa\u00f1eiros e do p\u00fablico asistente, presentou inmediatamente a s\u00faa dimisi\u00f3n. Clar\u00edn interveu de novo e conseguiu que retirase a renuncia.\nCitas.\nEste \u00e9 unha pequena escolma dalgunhas frases escritas por Clar\u00edn nas s\u00faas cr\u00edticas ou na s\u00faa correspondencia.\n \nObras.\nContos.\nQuizais a faceta da que menos se fala \u00e9 o seu papel como gran cultivador da novela curta, de relatos e de contos, formas que se desenvolven de forma extraordinaria na literatura europea a partir da metade do S\u00e9culo XIX. Entre as obras m\u00e1is destacadas de Clar\u00edn podemos sinalar cronoloxicamente as novelas curtas \"Pip\u00e1\", \"Do\u00f1a Berta\", \"Cuervo\", \"Andr\u00f3mena\", dos contos e relatos \"El se\u00f1or y lo dem\u00e1s son cuentos\", \"Cuentos morales\", \"El gallo de S\u00f3crates\", obra p\u00f3stuma, e \"Doctor Sutilis\". "}
{"id": "58121", "revid": "23204", "url": "https://gl.wikipedia.org/wiki?curid=58121", "title": "Tomograf\u00eda", "text": "A tomograf\u00eda (\u03c4\u03bf\u03bc\u03bf\u03c2: secci\u00f3n e \u03b3\u03c1\u03b1\u03c6\u03b5\u03b9\u03bd: escribir) \u00e9 facer imaxes de secci\u00f3ns ou seccionamentos. O aparello utilizado na tomograf\u00eda \u00e9 o tom\u00f3grafo, mentres que a imaxe producida \u00e9 un tomograma. Este m\u00e9todo empr\u00e9gase en medicina, arqueolox\u00eda, biolox\u00eda, xeof\u00edsica, ciencia dos materiais e outras ciencias. Na maior\u00eda dos casos bas\u00e9ase nun procedemento matem\u00e1tico chamado reconstruci\u00f3n tomogr\u00e1fica. Hai varios tipos de tomograf\u00eda. Unha tomograf\u00eda de varias secci\u00f3ns corporais ch\u00e1mase politomograf\u00eda.\nDescrici\u00f3n.\nTomando como exemplo a tomograf\u00eda convencional de raios X, o persoal fai unha imaxe seccionada do corpo movendo a fonte de raios X e o papel fotogr\u00e1fico en direcci\u00f3ns opostas durante a exposici\u00f3n. As estruturas situadas no plano focal aparecen m\u00e1is definidas, mentres que outras estruturas aparecen difusas. Modificando a direcci\u00f3n e extensi\u00f3n do movemento, os operarios poden seleccionar diferentes planos focais que conte\u00f1an estruturas de interese. Antes da chegada das t\u00e9cnicas modernas asistidas por computador, esta t\u00e9cnica amosouse \u00fatil na reduci\u00f3n de sobreimpresi\u00f3ns de estruturas nas radiograf\u00edas de proxecci\u00f3n (sombras).\nTomograf\u00eda moderna.\nAs variantes m\u00e1is modernas da tomograf\u00eda implican a recolleita de datos de m\u00faltiples direcci\u00f3ns, e a inserci\u00f3n destes datos en algoritmos de software de reconstruci\u00f3n tomogr\u00e1fica procesados por computador. Poden utilizarse diferentes tipos de adquisici\u00f3n de sinais con algoritmos de c\u00e1lculo similares para crear a imaxe tomogr\u00e1fica. En tecnolox\u00eda do 2005, os tomogramas calc\u00falanse utilizando diferentes fen\u00f3menos f\u00edsicos, inclu\u00edndo raios X, raios gamma, aniquilaci\u00f3n de positr\u00f3ns e electr\u00f3ns, resonancia magn\u00e9tica nuclear, ultras\u00f3ns, electr\u00f3ns e i\u00f3ns. As\u00ed obt\u00e9\u00f1ense os TACs, SPECT, PETs, MRI, ultrasonograf\u00eda, TEM, e tomogramas de proba at\u00f3mica, respectivamente.\nAlg\u00fans avances m\u00e1is recentes empregan simultaneamente varios fen\u00f3menos f\u00edsicos e int\u00e9granos, por exemplo raios X tanto para un TAC e unha anxiograf\u00eda, combinaci\u00f3ns de TAC/MRI e TAC/PET.\nO termo \"imaxes en volume\" pode que incl\u00faa estas tecnolox\u00edas m\u00e1is axeitadamente que \"tomograf\u00eda\". A\u00ednda as\u00ed, na meirande parte das rutinas cl\u00ednicas, o persoal traballa con imaxes 2D secuenciais. Conforme aumente o n\u00famero de decisi\u00f3ns cl\u00ednicas baseadas en t\u00e9cnicas de visualizaci\u00f3n de volumes, os termos \"tomograf\u00eda/tomograma\" poder\u00edan irse perdendo.\nExisten varios tipos de algoritmos de reconstruci\u00f3n. A meirande parte poden entrar en d\u00faas categor\u00edas: proxecci\u00f3n filtrada (FBP) e reconstruci\u00f3n repetitiva (IR). Estes procedementos dan resultados inexactos, xa que representan un compromiso entre a precisi\u00f3n e o tempo de computaci\u00f3n requirido. A FBP require menos computaci\u00f3n, mentres que a IR produce menos artefactos (erros na reconstruci\u00f3n) pero cun custo computacional m\u00e1is elevado.\nMicroscopio sincrotr\u00f3n tomogr\u00e1fico de raios X.\nUnha t\u00e9cnica recente chamada Microscopio sincrotr\u00f3n tomogr\u00e1fico de raios X (SRXTM) permite un escaneo en detalle e tridimensional, utilizado no estudo de f\u00f3siles."}
{"id": "58122", "revid": "22570", "url": "https://gl.wikipedia.org/wiki?curid=58122", "title": "Harmonizaci\u00f3n", "text": "A harmonizaci\u00f3n voc\u00e1lica consiste no pechamento da vogal pret\u00f3nica ante as vogais [i], [u] e o ditongo [ei] t\u00f3nicos, en casos como: \"*vici\u00f1o, *Curu\u00f1a, *buqueira, *fuci\u00f1o.\"\nA harmonizaci\u00f3n provoca que nesa posici\u00f3n a oposici\u00f3n entre as vogais semipechadas /e/ e /o/ e as pechadas /i/ e /u/, respectivamente, se neutralicen.\nEsta neutralizaci\u00f3n afecta de maneira especial \u00f3s verbos da segunda e da terceira conxugaci\u00f3n, que en moitas persoas te\u00f1en o /i/ t\u00f3nico da vogal tem\u00e1tica (\"divertinme\" / *\"divirtinme\"). En cambio non se produce este fen\u00f3meno cos verbos \"quecer\" ou \"esquecer\": \"quec\u00eda, esquec\u00edn.\""}
{"id": "58123", "revid": "624", "url": "https://gl.wikipedia.org/wiki?curid=58123", "title": "Atenulfo III Carinola", "text": ""}
{"id": "58124", "revid": "85894", "url": "https://gl.wikipedia.org/wiki?curid=58124", "title": "Asimilaci\u00f3n", "text": "A asimilaci\u00f3n \u00e9 un proceso de cambio fon\u00e9tico polo cal a pronuncia dun segmento de lingua se acomoda \u00e1 pronuncia doutro, nunha mesma palabra (ou no l\u00edmite da mesma), as\u00ed que se d\u00e1 lugar un cambio no seu son. A asimilaci\u00f3n consiste en que un segmento modifica a s\u00faa articulaci\u00f3n para semellarse nalg\u00fan trazos fonol\u00f3xicos a outro segmento adxacente ou pr\u00f3ximo.\nDescrici\u00f3n.\nUn exemplo de asimilaci\u00f3n poden se-las palabras \"*e\u00ed, *eiqu\u00ed\" ou \"*sam\u00e1foro\". Un proceso relacionado \u00e9 a coarticulaci\u00f3n, na cal un segmento infl\u00fae \u00f3 outro e prod\u00facelle unha variaci\u00f3n al\u00f3fona, como as vogais que adquiren o timbre nasal (nasalizaci\u00f3n) ante consonantes deste tipo cando o veo do padal se abre antes, ou a labializaci\u00f3n, velarizaci\u00f3n etc de certas consonantes. Este artigo describir\u00e1 ambos procesos os englobando no termo xeral de asimilaci\u00f3n.\nOs mecanismos fisiol\u00f3xicos ou psicol\u00f3xicos da coarticulaci\u00f3n non son totalmente desco\u00f1ecidos, apunt\u00e1ronse por exemplo leis de m\u00ednimo esforzo ou emprego de menor enerx\u00eda articulatoria. A mi\u00fado falamos indirectamente dun segmento fon\u00e9mico como \"causante\" do cambio asimilatorio noutro.\nModos de asimilaci\u00f3n: precedencia e adxacencia.\nA asimilaci\u00f3n d\u00e1se tanto en condici\u00f3ns de adxacencia estrita , e p\u00f3dese dar respecto do fonema anterior (progresiva ou \"de esquerda a dereita\") ou do fonema posterior (regresiva, \"de dereita a esquerda\" ou anticipatoria). P\u00f3dense distinguir os seguintes tipos de asimilaci\u00f3n\nAlg\u00fans autores distinguen entre asimilaci\u00f3n parcial e completa.\nUn caso particular de asimilaci\u00f3n \u00e9 a labializaci\u00f3n, que consiste en que unha vogal se redondea (labializa) por contacto con sons conson\u00e1nticos labiais: levar/*lovar, fermento/*formento..."}
{"id": "58125", "revid": "22570", "url": "https://gl.wikipedia.org/wiki?curid=58125", "title": "Labializaci\u00f3n", "text": "A labializaci\u00f3n \u00e9 un cambio fon\u00e9tico asimilatorio ou disimilatorio polo cal un fonema ou son despraza o seu punto de articulaci\u00f3n ata a rexi\u00f3n labial.\nExemplos.\nComo se pode ver, o mayo labializa sempre, o papago s\u00f3 en certos contextos e o n\u00e1huatl non labializa nunca."}
{"id": "58126", "revid": "85894", "url": "https://gl.wikipedia.org/wiki?curid=58126", "title": "Atenulfo III de Benevento", "text": "Atenulfo III, chamado Carinola, foi copr\u00edncipe de Capua e Benevento desde 933, cando o seu pai, Landulfo I, e t\u00edo, Atenulfo II, o nomearon. \nTraxectoria.\nO seu irm\u00e1n m\u00e1is novo Landulfo o Vermello sucedeu ao copr\u00edncipe Atenulfo en 939 ou 940. Cando o Landulfo m\u00e1is vello morreu o 10 de abril de 943, o Landulfo m\u00e1is novo enviou ao seu irm\u00e1n m\u00e1is vello Atenulfo a Benevento e a Landulfo, fillo do seu t\u00edo Atenulfo a Capua. Temerosos polas s\u00faas vidas, f\u00f3ronse refuxiar onda Guaimaro II de Salerno e Landulfo o Vermello converteuse en pr\u00edncipe en solitario.\nAtenulfo III casou con Rotilda, filla de Guaimaro II e a s\u00faa promeira muller. Foi un matrimonio diplom\u00e1tico."}
{"id": "58127", "revid": "1987", "url": "https://gl.wikipedia.org/wiki?curid=58127", "title": "Racionalismo", "text": "O racionalismo (do lat\u00edn \"ratio\", raz\u00f3n) \u00e9 unha corrente filos\u00f3fica que concede primac\u00eda absoluta \u00e1 raz\u00f3n humana na adquisici\u00f3n de co\u00f1ecemento, en contraste co empirismo, que resalta o papel da experiencia, en especial o sentido da percepci\u00f3n.\nA distinci\u00f3n entre racionalismo e empirismo \u00e9 unha subdivisi\u00f3n posterior dos historiadores, pero nun principio ambos conceptos estaban inclu\u00eddos no termo 'racionalismo'. Comprende todo o s\u00e9culo XVII e \u00e9 un largo e intenso ep\u00edgono metaf\u00edsico aos grandes progresos da ciencia do Renacemento. Nel, a filosof\u00eda adopta o paradigma matem\u00e1tico da xeometr\u00eda e o paradigma experimental da f\u00edsica, opo\u00f1\u00e9ndose tanto ao escepticismo pirr\u00f3nico coma ao formalismo escol\u00e1stico.\nO racionalismo epistemol\u00f3xico aplicouse a outros campos da investigaci\u00f3n filos\u00f3fica.\nNa \u00e9tica, o racionalismo \u00e9 a afirmaci\u00f3n de que certas ideas morais primarias son innatas na especie humana, e que tales principios morais son evidentes en si \u00e1 facultade racional.\nDentro da filosof\u00eda da relixi\u00f3n, o racionalismo afirma que os principios fundamentais da relixi\u00f3n son innatos ou evidentes en si e que a revelaci\u00f3n non \u00e9 precisa, coma no de\u00edsmo. Dende finais do s\u00e9culo XVIII, o racionalismo xogou na teolox\u00eda un papel fundamentalmente antirrelixioso.\nOrixe.\nO racionalismo apareceu de distintos xeitos dende as primeiras etapas da filosof\u00eda occidental, mais identif\u00edcase ante todo coa tradici\u00f3n procedente do fil\u00f3sofo e cient\u00edfico franc\u00e9s do s\u00e9culo XVII Ren\u00e9 Descartes. O fil\u00f3sofo pensaba que a xeometr\u00eda representaba o ideal de todas as ciencias e tam\u00e9n da filosof\u00eda. Manti\u00f1a que certas verdades universais, evidentes en si, s\u00f3 pod\u00edan ser descubertas por medio da raz\u00f3n, e que delas \u00e9 posible deducir o resto de contidos da filosof\u00eda e m\u00e1is das ciencias. Manifestaba que estas verdades \"evidentes en si\" eran innatas, non derivadas da experiencia.\nEste tipo de racionalismo foi desenvolto por outros fil\u00f3sofos europeos, coma o franc\u00e9s Baruch Spinoza e o pensador e matem\u00e1tico alem\u00e1n Gottfried Wilhelm Leibniz. Opux\u00e9ronse a el os empiristas brit\u00e1nicos, coma John Locke e David Hume, que pensaban que todas as ideas provi\u00f1an dos sentidos.\nPrincipais caracter\u00edsticas.\nAs principais caracter\u00edsticas desta corrente filos\u00f3fica son:"}
{"id": "58128", "revid": "624", "url": "https://gl.wikipedia.org/wiki?curid=58128", "title": "Landulfo o Vermello", "text": ""}
{"id": "58129", "revid": "624", "url": "https://gl.wikipedia.org/wiki?curid=58129", "title": "Atenulfo III de Capua", "text": ""}
{"id": "58130", "revid": "5863", "url": "https://gl.wikipedia.org/wiki?curid=58130", "title": "Clar\u00edn", "text": "O termo Clar\u00edn pode referirse a:"}
{"id": "58131", "revid": "624", "url": "https://gl.wikipedia.org/wiki?curid=58131", "title": "Pandulfo Testa de Ferro", "text": ""}
{"id": "58132", "revid": "25871", "url": "https://gl.wikipedia.org/wiki?curid=58132", "title": "Pandulfo I de Benevento", "text": "Pandulfo I Testa de Ferro (morreu en marzo de 981) foi Pr\u00edncipe de Benevento e Capua desde 943 (ou 944) ata a s\u00faa morte. Foi designado Duque de Spoleto e Camerino en 967 e tomou a sucesi\u00f3n como Pr\u00edncipe de Salerno en 977 ou 978. foi un nobre importante na loita contra os bizantinos e sarracenos polo control do Mezzogiorno nos s\u00e9culos que seguiron ao colapso da autoridade longobarda e carolinxia na Pen\u00ednsula It\u00e1lica. Imp\u00faxose sobre a case totalidade da metade meridional de Italia antes da s\u00faa morte en marzo de 981.\nTraxectoria.\nA s\u00faa nai foi Yvantia. Cogobernou co seu pai, Landulfo II, desde 943, cando morreu o seu av\u00f3 Landulfo I, e co seu irm\u00e1n Landulfo III desde 959. nalg\u00fan momento preto de 955, o Papa Xo\u00e1n XII guiou un ex\u00e9rcito de romanos, toscanos, e espoletanos contra Landulfo II e Pandulfo, pero Xisulfo I de Salerno veu na s\u00faa axuda e non se librou batalla ningunha. O papa e Xisulfo asinaron un tratado en Terracina. Xisulfo e Pandulfo mantiveron unha firme alianza desde aquela.\nEn 961 morreu Landulfo II e Pandulfo e o seu irm\u00e1n convert\u00e9ronse en pr\u00edncipes en solitario, a\u00ednda que o Pandulfo m\u00e1is vello era con moito o m\u00e1is dominante. O \"Chronicum Salernitanum\" afirma a correxencia, con todo, e o principio da indivisibilidade da uni\u00f3n Capua-Benevento tal e como o declarara Atenulfo I en 900, cando dixo \"Beneventanorum principatum eius filii Pandolfum et Landulfum bifarie regebant . . . communi indivisoque iure\", isto \u00e9 \"o principado de Benevento era rexido conxuntamente por Pandulfo e Landulfo baixo xurisdici\u00f3n com\u00fan indivisible\". Con todo, este sistema co tempo fracasou e Pandulfo gobernaba en Capua mentres que Landulfo o fac\u00eda en Benevento.\nA finais de 965, unha rebeli\u00f3n en Roma destronou o papa Xo\u00e1n XIII, quen foi arrestado e levado \u00e1 cadea en Campania. Non se sabe se deu escapado ou foi liberado, pero chegou a Capua non moito despois, procurando a protecci\u00f3n de Pandulfo, quen lla deu de boa ga\u00f1a. En contrapartida, e polo favor dos cidad\u00e1ns, erixiu Capua a arquidiocese e deu o palio a Xo\u00e1n, irm\u00e1n de Pandulfo. Tras dez meses de exilio, outra revolta en Roma deulle a oportunidade de volver e Pandulfo mandou de volta ao papa cunha escolta de Capua.\nEn 967, o emperador Od\u00f3n I baixou a Roma e outorgou a Pandulfo o vacante Ducado de Spoleto e Camerino e encargoulle que proseguise a guerra conta o Imperio Bizantino. Pandulfo e Landulfo tomaron parte na campa\u00f1a de 968, pero Landulfo retirouse enfermo e morreu en Benevento deixando dous fillos: Pandulfo e Landulfo. O \"Chronicum\" di que Pandulfo \"tenuit principatum una cum suo germanus annos octo\", isto \u00e9, \"mantivo o principado xunto co seu irm\u00e1n oito anos.\" Ent\u00f3n expulsou aos seus sobri\u00f1os do seu patrimonio, converteuse en pr\u00edncipe \u00fanico, e asociou ao trono ao seu propio fillo Landulfo, e reiniciou a campa\u00f1a imperial. Nese ano, Od\u00f3n levantou o cerco de Bari do que se ocupaba Pandulfo, pero o longobardo foi capturado polos bizantinos na Batalla de Bovino (969) e engaiolado en Constantinopla. En 970, durante a s\u00faa ausencia, os bizantinos cercaron Capua e Mari\u00f1o II de N\u00e1poles arrasou o territorio. M\u00e1is tarde foi liberado no convenio no que o emperador bizantino Xo\u00e1n Tzimisces deu a Te\u00f3fano en matrimonio ao fillo de Od\u00f3n Od\u00f3n II. Durante a s\u00faa ausencia, o gran principado foi administrado por Landulfo I, Arcebispo de Benevento, e o xove Landulfo, coa axuda da s\u00faa nai, a muller de Pandulfo, Aloara. Benevento elev\u00e1rase a arquidiocese en 969.\nNa d\u00e9cada de 960, Bizancio estivera intentando suplanta r a influencia xermana en Salerno e con este fin tramaron a rebeli\u00f3n que destronou temporalmente a Xo\u00e1n XIII, un papa pro-xerm\u00e1nico. O pr\u00edncipe Xisulfo de Salerno, con todo, era aliado tanto dos gregos como do seu veci\u00f1o longobardo Pandulfo, a quen rescatara alg\u00fans anos atr\u00e1s e que era incondicionalmente de feito pro-xerm\u00e1nico e antigrego. Cando Xisulfo foi deposto por unha insurrecci\u00f3n relixiosa liderada polo seu irm\u00e1n Landulfo en 974, Pandulfo rep\u00faxoo como vasalo seu. Cando Xisulfo morreu sen fillos en 977 ou 978, Pandulfo sucedeuno en Salerno como acordaran previamente. A pol\u00edtica dos gregos foi un fracaso total e Pandulfo (e os seus xermanos) foi o vencedor na Italia meridional. Unificara os tres principados longobardos -Benevento, Capua, e Salerno \u2013 e mesmo ga\u00f1ara Spoleto e Camerino. Gobernou un amplo conxunto de territorios que atinx\u00eda polo norte ata Toscana e polo sur ata o Golfo de Taranto.\nAs terras de Pandulfo foron repartidas entre os seus fillos, quen loitaron se fin pola herdanza. O seu fillo Landulfo IV recibiu Capua e Benevento e Pandulfo II recibiu Salerno. Od\u00f3n II baixou a Roma en 981, con todo, e Spoleto foi entregado a Trasimundo IV, Duque de Camerino. Ent\u00f3n, ao sobri\u00f1o de Pandulfo, Pandulfo conced\u00e9uselle Benevento na partici\u00f3n do territorio de Landulfo, no que Landulfo gardou Capua. Finalmente, Manso I de Amalfi depuxo a Pandulfo de Salerno e foi confirmado polo emperador.\nPandulfo ti\u00f1a outros fillos: Landenulfo, quen sucedeu a Landulfo IV en Capua; Laidulfo, quen sucedeu a Landenulfo; e Atenulfo, quen morreu na Batalla de Stilo o 13 de xullo de 982."}
{"id": "58133", "revid": "624", "url": "https://gl.wikipedia.org/wiki?curid=58133", "title": "Pandulfo I de Spoleto", "text": ""}
{"id": "58134", "revid": "624", "url": "https://gl.wikipedia.org/wiki?curid=58134", "title": "Landulfo V de Capua", "text": ""}
{"id": "58136", "revid": "624", "url": "https://gl.wikipedia.org/wiki?curid=58136", "title": "Landulfo III de Benevento", "text": "Landulfo III, finado en decembro de 968 ou 969, foi Pr\u00edncipe de Capua (como Landulfo V) e Benevento desde 959 como copr\u00edncipe co seu pai, Landulfo II e irm\u00e1n Pandulfo Testa de Ferro, e desde 961 s\u00f3 co seu irm\u00e1n. A s\u00faa nai foi Yvantia. \nTraxectoria.\nEn 961, morreu Landulfo II e Landulfo e o seu irm\u00e1n convert\u00e9ronse en pr\u00edncipes en solitario, pero Pandulfo o vello era con moito o m\u00e1is dominante. O \"Chronicum Salernitanum\" afirma a correxencia, con todo, e o principio de indivisibilidade da uni\u00f3n Capua-Benevento como a declarara Atenulfo I en 900, cando di \"Beneventanorum principatum eius filii Pandolfum et Landulfum bifarie regebant . . . communi indivisoque iure\", isto \u00e9, \"O principado de Benevento era rexido conxuntamente por Pandulfo e Landulfo baixo unha xurisdici\u00f3n com\u00fan indivisible\". Con todo, este sistema co tempo caeu e Pandulfo gobernou en Capua mentres Landulfo o fac\u00eda en Benevento.\nEn 967, o emperador Od\u00f3n I baixou a Roma e encargou a Pandulfo que proseguise a guerra contra o Imperio Bizantino en Apulia. Landulfo tomou parte na subsecuente campa\u00f1a de 968, pero tivo que se retirar enfermo e morreu en Benevento deixando dous fillos: Pandulfo e Landulfo. O \"Chronicum\" di que Landulfo \"tenuit principatum una cum suo germanus annos octo\", isto \u00e9, \" mantivo o principado xunto co seu irm\u00e1n oito anos\". Pandulfo, con todo, expulsou aos seus sobri\u00f1os do seu patrimonio, converteuse en pr\u00edncipe \u00fanico. Ambos fillos de Landulfo hab\u00edanse converter en pr\u00edncipes de Benevento."}
{"id": "58137", "revid": "89787", "url": "https://gl.wikipedia.org/wiki?curid=58137", "title": "Chronicum Salernitanum", "text": "O Chronicon Salernitanum, ou \"\"Cr\u00f3nica de Salerno\"'\", \u00e9 unha cr\u00f3nica an\u00f3nima do s\u00e9culo X da historia do principado de Salerno. \u00c9 pos\u00edbel que se escribise sobre o 990 (ou 974) e foi atribu\u00eddo a Radoaldo de Salerno, abade de San Benedetto, por Huguette Taviani-Carozzi. ten \"Ten algunhas trazas de m\u00e9rito literario\" e \"material \u00e9 bo malia a falta de aptitude cr\u00edtica que desfigura a obra\", segundo a Enciclopedia cat\u00f3lica."}
{"id": "58139", "revid": "23204", "url": "https://gl.wikipedia.org/wiki?curid=58139", "title": "M\u00edconos", "text": "M\u00edconos (en grego: \"\u039c\u03cd\u03ba\u03bf\u03bd\u03bf\u03c2\") \u00e9 unha illa de Grecia pertencente \u00e1s C\u00edcladas, situada entre Tinos (ao noroeste), Siros (ao oeste), Paros (ao sueste) e Naxos (ao sur). Ten unha superficie de 86 Km\u00b2 e unha altitude m\u00e1xima de 364 m. A illa ten un chan maioritariamente gran\u00edtico e unha importante escaseza de auga que fai imprescindible a s\u00faa obtenci\u00f3n mediante desalaci\u00f3n. Conta con 6.200 habitantes. A poboaci\u00f3n principal \u00e9 Miconos (Chora), situada na parte occidental da illa.\nHistoria e caracter\u00edsticas.\nOs achados arqueol\u00f3xicos suxiren a presenza da tribo neol\u00edtica Kares na illa no ano 3000 aC, pero os primeiros colonos reais parecen ser o x\u00f3nicos desde Atenas a principios do s\u00e9culo XI antes de Cristo. Moitas persoas viv\u00edan na veci\u00f1a illa de Delos, s\u00f3 a 2\u00a0km de distancia, o que significaba que Mykonos converteuse nun lugar importante para as subministraci\u00f3ns e o tr\u00e1nsito. Con todo, na antig\u00fcidade era unha illa bastante pobre con limitados recursos agr\u00edcolas e s\u00f3 d\u00faas cidades. Os seus habitantes eran polite\u00edstas e adoraban a moitos deuses.\nMykonos quedou baixo o control dos romanos durante o reinado do Imperio Romano e logo converteuse en parte do Imperio bizantino ata o s\u00e9culo XII. En 1204, coa ca\u00edda de Constantinopla na Cuarta Cruzada, Mykonos foi ocupada por Andrea Ghisi, un parente do Dux de Venecia. A illa foi devastado polos catal\u00e1ns ao final do s\u00e9culo XIII e finalmente entregada ao dominio directo veneciano en 1390.\nEn 1537, mentres a\u00ednda mandaban os venecianos, Mykonos foi atacado por Hayreddin Barbarroxa, o famoso almirante de Suleiman o Magn\u00edfico, e unha frota otom\u00e1 estableceuse na illa. Os otom\u00e1ns, baixo o liderado de Kapudan Pasha, estableceu un sistema de autogoberno que comprende un gobernador e un consello designado de \"s\u00edndicos\". Cando o castelo de Tinos caeu aos otom\u00e1ns en 1718, os \u00faltimos venecianos retir\u00e1ronse da rexi\u00f3n.\nAta finais do s\u00e9culo XVIII, Mykonos prosperou como un centro comercial, que atraeu a moitos inmigrantes das illas pr\u00f3ximas, ademais dos ataques regulares dos piratas. En xu\u00f1o de 1794 librouse a Batalla de Mykonos entre barcos brit\u00e1nicos e franceses no porto principal da illa.\nEn tempos modernos foi unha illa cosmopolita, famosa entre os visitantes da jet-set internacional que pasaban al\u00ed as s\u00faas vacaci\u00f3ns. \u00c9 tam\u00e9n considerada un dos \"para\u00edsos gais\" do Mediterr\u00e1neo a\u00ednda que nos \u00faltimos anos xa non ten o \"glamour\" doutrora. Os atractivos principais son as s\u00faas magn\u00edficas praias, a sorprendente vida nocturna e a s\u00faa proximidade \u00e1 illa de Delos, chea de tesouros arqueol\u00f3xicos (probablemente esta \u00e9 a raz\u00f3n que trouxo aos primeiros turistas a Mykonos), que est\u00e1 situada a poucos quil\u00f3metros ao suroeste.\nMykonos \u00e9 o lugar de vacaci\u00f3ns m\u00e1is co\u00f1ecido de Grecia e tam\u00e9n o m\u00e1is caro. Ultimamente est\u00e1 moi masificado, sobre todo no ver\u00e1n, e a calidade do servizo aos turistas baixou considerablemente; Est\u00e1 conectado por barco diariamente co Pireo, Tesal\u00f3nica e a maior\u00eda das outras illas do Mar Exeo.\nSegundo a mitolox\u00eda grega, en Mykonos tivo lugar a batalla entre Zeus e os Xigantes.\nXeograf\u00eda.\nA illa est\u00e9ndese por unha superficie de 85\u00b45\u00a0km\u00b2 e el\u00e9vase ata unha altura de 341 m no seu punto m\u00e1is alto. Est\u00e1 a 150\u00a0km ao leste de Atenas no Mar Exeo. A illa non conta con ning\u00fan r\u00edo, pero ten numerosos arroios estacionais dous dos cales convert\u00e9ronse en dep\u00f3sitos.\nA illa est\u00e1 composta principalmente de granito e o terreo \u00e9 moi rochoso, con moitas zonas erosionadas polos ventos fortes. A alta calidade da arxila e barita, que \u00e9 un mineral que se usa como lubricante na extracci\u00f3n de petr\u00f3leo, foron explotadas no lado oriental de Mykonos, ata finais de 1900.\nProduce 4500 metros c\u00fabicos de auga ao d\u00eda, por \u00f3smosis inversa de auga de mar co fin de axudar a satisfacer as necesidades da s\u00faa poboaci\u00f3n e os turistas.\nA illa ten unha poboaci\u00f3n de preto de 12.500 habitantes, a maior\u00eda dos cales viven na cidade principal de Chora.\nClima.\nO sol brilla un m\u00e1ximo de 300 d\u00edas ao ano. Chove entre febreiro e marzo. Este clima \u00e1rido produce escasa vexetaci\u00f3n. A vexetaci\u00f3n crece ao redor do comezo do inverno e termina a mediados do ver\u00e1n.\nMalia que as temperaturas poden subir ata 40\u00a0\u00b0C nos meses de ver\u00e1n, as temperaturas medias son de ao redor de 28\u00a0\u00b0C. No inverno, as temperaturas medias son de 15\u00a0\u00b0C. \nHai dous ventos estacionais en Mykonos. No inverno chega desde o sur e, \u00e1s veces vai acompa\u00f1ado de tormentas el\u00e9ctricas \u00e9 o \"Sirocco\", un famoso vento do sur, leva areas dos desertos que bordean o Mediterr\u00e1neo. No ver\u00e1n un vento de refrixeraci\u00f3n ven do norte, o \"Meltemi\", durante xullo e agosto."}
{"id": "58140", "revid": "23204", "url": "https://gl.wikipedia.org/wiki?curid=58140", "title": "Paros", "text": "Paros (grego \"\u03a0\u03ac\u03c1\u03bf\u03c2\", lat\u00edn \"Parus\") \u00e9 unha pequena illa grega situada no mar Exeo, ao sur de Delos e ao oeste de Naxos, da que est\u00e1 separada por unha canle. Pertencente ao conxunto das C\u00edcladas, \u00e9 a terceira en tama\u00f1o con 207 Km\u00b2 de extensi\u00f3n e 118\u00a0km de praias. \u00c9 unha illa sen apenas vexetaci\u00f3n, monta\u00f1osa e con grandes extensi\u00f3ns chairas aptas para o cultivo. Pos\u00fae dous grandes golfos naturais, o de Naussa e o de Parikia. Ten unha poboaci\u00f3n de 15.000 habitantes, co\u00f1ecidos polo xentilicio de parios.\nHistoria.\nAntig\u00fcidade.\nOs primeiros habitantes da illa foron os carios que se instalaron al\u00ed no mesol\u00edtico, sobre o 7500 - 6500 a.C..\nNun illote, entre Paros e Ant\u00edparos, os arque\u00f3logos descubriron as m\u00e1is antigas pegadas de h\u00e1bitat nas C\u00edcladas (-5300 - 4500 a.C.). As illas de Paros, Ant\u00edparos e Despotico foron ocupadas durante todo o per\u00edodo protocicladico (-3200 - -2200/-2000): civilizaci\u00f3n \u00abPilou-Lakkoudon\u00bb, civilizaci\u00f3n \u00abKeros-Siros\u00bb, civilizaci\u00f3n \u00abFilacop\u00ed-Polis I\u00bb , logo civilizaci\u00f3n \u00abFilacop\u00ed-Polis II\u00bb.\nOs cretenses dominaron a illa durante a \u00e9poca minoica. Fixeron dela un gran porto estrat\u00e9xico. A lenda conta que o rei Minos sacrificaba \u00e1s Grazas en Paros cando lle informaron do asasinato do seu fillo Androgeo en Atenas. El continuou o sacrificio, pero rexeitou a coroa que adornaba a s\u00faa cabeza e parou as m\u00fasica das frautas rituais. Expl\u00edcase as\u00ed o car\u00e1cter particular dos sacrificios \u00e1s Grazas en Paros na antig\u00fcidade: sen coroas de flores nin m\u00fasica. Androgeo tivera dous fillos, Alceo e Est\u00e9n\u00e9lo, a quen Minos establecer\u00eda en Paros cos seus t\u00edos, os fillos que el tivera coa ninfa Paria: Nefali\u00f3n, Eurimedonte, Criseo e Filolao. \u00c9 as\u00ed como a mitilog\u00eda explica a dominaci\u00f3n minoica da illa.\nA lenda di que foi colonizada por Paros de Parrasia, que levou \u00e1 illa unha colonia de arcadios. Os supostos nomes antigos foron \"Plateia\" (ou \"Pactia\"), \"Demetrias\", \"Zacinto\", \"Hiria, Hileessa, Minoa\" e \"Cabarnis\". Atenas enviou unha colonia de xonios que achegaron prosperidade e crearon colonias en Thasos, e a de Parion no Helesponto.\nHabitada desde a prehistoria, a s\u00faa historia \u00e9 relevante a partir da civilizaci\u00f3n mic\u00e9nica, posteriormente, na civilizaci\u00f3n minoica ou cretense e nas guerras m\u00e9dicas co\u00f1eceu o seu maior apoxeo.\nPatria do poeta Arqu\u00edloco e sede do \"Arquiloqueo\", templo dedicado ao poeta polos seus compatriotas logo de morto. Famosa na antig\u00fcidade polo seu m\u00e1rmore.\nAo comezo das guerras m\u00e9dicas a illa depend\u00eda de Naxos e estaba \u00e1 beira de Persia, e enviou unha nave \u00e1 batalla de Marat\u00f3n. Como castigo foi arrasada pola frota ateniense dirixida por Milc\u00edades que pediu un tributo de 100 talentos, pero a cidade resistiu e obrigou aos atenienses a retirarse logo de 26 d\u00edas de asedio. No templo de Dem\u00e9ter en Paros, Milc\u00edades recibiu a ferida da que morreu. Logo da batalla de Artemision, a illa, que continuaba sendo aliada de Persia, mantivo a neutralidade \u00e1 espera dos acontecementos. Tem\u00edstocles imp\u00faxolle un tributo ao final da guerra e entrou na confederaci\u00f3n de Delos, onde pagaba o tributo m\u00e1is alto de todas as illas (30 talentos).\nO goberno foi democr\u00e1tico, dirixido por un senado, pero na \u00e9poca da guerra do Peloponeso, en -410, xa gobernaba a oligarqu\u00eda, cando foi al\u00ed o xeneral ateniense Teramenes e restaurou a democracia. En -387 entrou na nova confederaci\u00f3n ateniense. En -385, en cooperaci\u00f3n con Dionisio I de Siracusa, fundou unha colonia na illa chamada Faros en Iliria.\nEn -357 separouse da confederaci\u00f3n, pero perdeu importancia pol\u00edtica. Logo da morte de Alexandre o Grande dependeu uns anos dos tolomeos.\nPasou a Roma e a Bizancio, e logo de 1207 foi parte do ducado de Naxos, dentro do cal formou unha se\u00f1or\u00eda. En 1573 pasou aos otom\u00e1ns e en 1830 foi reco\u00f1ecida parte de Grecia.\nNa illa atopouse a Cr\u00f3nica de Paros.\nEscavaci\u00f3ns e restos arqueol\u00f3xicos.\nNa illa de Paros foi descuberta a cidade hom\u00f3nima que restitu\u00edu restos de muros e un templo x\u00f3nico do s\u00e9culo VI a.C. sobre a acr\u00f3pole xa habitada en \u00e9poca mic\u00e9nica.\nPoucas son as pedras que permanecen en p\u00e9 do recinto sacro. Do templo s\u00f3 restan os cimentos e alg\u00fans elementos que, a\u00ednda que pertencentes \u00e1 lugar sacro, apareceron como aproveitados e reutilizados noutras construci\u00f3ns moito m\u00e1is tarde.\nTam\u00e9n sobre o outeiro de Castro existen restos arqueol\u00f3xicos. Corresponden ao santuario de Apolo cun templo d\u00f3rico (s\u00e9culo -VII - -VI) e dous altares dedicados a Artemisa, ambos pertencentes \u00e1 \u00e9poca arcaica pero a per\u00edodos sucesivos.\nF\u00f3ra da zona habitada de Paros e xunto a moitos outros ep\u00edgrafes, A. Orlando recuperou en 1961 o que se refire ao poeta Arqu\u00edloco. A inscrici\u00f3n est\u00e1 gravada nun capitel corintio posteriormente reutilizado e atopado nunha bas\u00edlica medieval.\nProbablemente non lonxe ach\u00e1base o \"heroon\" (tumba) do poeta, que participar\u00eda co seu pai na colonizaci\u00f3n de Thasos.\nTam\u00e9n poder\u00edan pertencer ao monumento alg\u00fans relevos funerarios atribu\u00eddos \u00e1 primeira metade do s\u00e9culo -VI.\nPorto antigo de Paros.\nA illa de Paros tivo un porto mar\u00edtimo florecente durante a antig\u00fcidade. Fundou colonias, tales como Thasos no s\u00e9culo -VIII e a illa de Faros na costa d\u00e1lmata no s\u00e9culo -IV. o Eforato grego supervisou os portos de Paroikia e Naoussa entre o 6 e o 11 de setembro de 1979. En Paroikia, o equipo de arque\u00f3logos do Eforato achou varias estruturas baixo o mar na zona do porto. Primeiro, varios bloques de m\u00e1rmore, e de pezas de calcaria utilizados na arquitectura, foron achadas no porto A unha profundidade de entre un e seis metros. columnas de m\u00e1rmore de diferentes tama\u00f1os foron tam\u00e9n descubertas moi preto da costa no porto. Unha pequena columna de m\u00e1rmore de 36\u00a0cm de di\u00e1metro estivo afundida a unha profundidade de seis metros. Ao noroeste desta columni\u00f1a ach\u00e1ronse d\u00faas columnas de m\u00e1rmore, de 1\u00b430 m e 2\u00b480 m de di\u00e1metro, de p\u00e9 na area.\nDous grandes bloques rectangulares de m\u00e1rmore, o m\u00e1is grande med\u00eda 3,1 m de longo, foron achados tombados no fondo. Outra columna de m\u00e1rmore dunha lonxitude de 4\u00b435 m, estaba tombada na area \u00e1 beira doutras columnas de diversos tama\u00f1os. \u00c9 posible que estas columnas e bloques formasen o material dun edificio de m\u00e1rmore erixido no paseo do antigo porto cerca do mar.\nCon todo, \u00e9 igualmente posible que estes bloques formasen parte dun edificio fabricado para exportar ao continente, onde ser\u00eda ensamblado (Gruben, 1972 : 28-9). Os bloques de m\u00e1rmore son do mesmo tipo que os achados nunhas ru\u00ednas preto de Crotone, en Italia (Pensabene, 1978 : 105-118).\nNa ba\u00eda de Paroikia, varias estruturas foron atopadas. Un grande edificio con varias salas foi achado moi preto da praia. Os muros estaban formados de creta e de gneis. Rubensohn realizara un plano deste edificio e pensaba que se trataba dunha construci\u00f3n romana. A parte alta deste espig\u00f3n \u00e1chase a unha profundidade de d\u00faas a tres m da superficie. A estrutura ten forma de lingua. En secci\u00f3n, este dique ten forma de rampla cunha depresi\u00f3n circular de dous metros de longo e un metro de profundidade. En Naoussa, ao norte da illa, tres diques foron localizados as\u00ed como cer\u00e1micas romanas do s\u00e9culo -I, e bizantinas.\nIgrexa da Panaghia Ekatontopiliani.\nIgrexa da \"Virxe das Cen Portas\", \u00e9 un inmenso edificio de pedra (e non encalado como todas as outras igrexas das C\u00edcladas) e cuberto de tellas.\nO seu nome prov\u00e9n de \"Katapoliani\": f\u00f3ra da cidade, despois de que estivera longo tempo situada no desv\u00edo do burgo orixinal ao redor do Kastro. Theodore Bent en 1894 situ\u00e1baa a\u00ednda \"a cinco minutos de marcha de Paroikia\". El non contara as portas, pero dubidaba de que fosen cen. suxer\u00eda que haber\u00eda que engadir as fiestras, xa que a igrexa estaba rodeada dun claustro e dun mosteiro.\nDe feito, o nome ser\u00eda corrompido durante a ocupaci\u00f3n otom\u00e1. A lenda querer\u00eda que a igrexa non tivese m\u00e1is que 99 portas e que a cent\u00e9sima aparecese por milagre cando Constantinopla fose reconquistada.\nUne lenda atrib\u00fae a fundaci\u00f3n da igrexa a Santa Helena, a nai do emperador Constantino I. Unha lenda diferente elixiu a outra gran figura bizantina, Xustiniano I, que mandar\u00eda a Ekatontopiliani a un alumno de Isidoro, o arquitecto de Santa Sof\u00eda.\nAs escavaci\u00f3ns do profesor Orlando nos anos 1960 sacaron \u00e1 luz un baptisterio e un atrium, que proban que as primeiras construci\u00f3ns rem\u00f3ntanse ao s\u00e9culo IV.\nA primeira igrexa estaba no que actualmente \u00e9 a capela de San Nicol\u00e1s. O edificio foi modificado no s\u00e9culo X. Foi prexudicado por un terremoto en 1733. O profesor Athanasios Orlando deulle o aspecto que ten hoxe como resultado dos seus traballos cient\u00edficos entre 1959 e 1966. \u00c9 el quen elixiu deixar pedras e tellas aparentes.\nA igrexa principal \u00e9 en plano centrado. A c\u00fapula central \u00e9 sostida por un tambor perforado con fiestras e catro colgantes, ou trompas de \u00e1ngulo, adornados con seraf\u00edns. O conxunto est\u00e1 constru\u00eddo con pedras porosas coloreadas (principalmente en verde e vermello) o que engade unha sensaci\u00f3n de lixeireza que inspira a c\u00fapula.\nA igrexa dispu\u00f1a dun piso, reservado \u00e1s mulleres (xineceo).\nO arquitrabe do iconostasio rem\u00f3ntase a s\u00e9culo VI, como o ciborio, un dos m\u00e1is antigos co\u00f1ecidos. O synthronon episcopal est\u00e1 formado de 7 banzos semicirculares de m\u00e1rmore recuperado nas ru\u00ednas do teatro antigo. Baixo o synthronon corre a fonte milagrosa na que beber\u00eda san Teocristi, un santo pario enterrado nunha das capelas laterais.\nSan Teocristi ser\u00eda un mozo do s\u00e9culo VIII, orixinario de Mitilene. Raptado con 18 anos polos piratas, lograra escapar do barco. Hab\u00eda encallado en Paros onde viviu como asceta na igrexa de Ekatontopiliani. Esta lenda poder\u00eda corroborar pois o feito que Paros sexa abandonada en \u00e9poca bizantina. Teocristi vivir\u00eda as\u00ed trinta anos antes de ser descuberto por un cazador que foi asustado por este esqueleto fantasmag\u00f3rico. \u00c1 s\u00faa morte, volveuse patr\u00f3n da illa e foi enterrado en Ekatontopiliani.\nEkatontopiliani \u00e9 un importante lugar de peregrinaci\u00f3n para a Asunci\u00f3n, case igual que Tinos."}
{"id": "58141", "revid": "85894", "url": "https://gl.wikipedia.org/wiki?curid=58141", "title": "Benevento", "text": "Benevento (italiano \"Benevento\", lat\u00edn \"Beneventum\", grego \"Benebentos\") \u00e9 unha cidade de Italia na Campania, capital da provincia de Benevento. Est\u00e1 na confluencia dos r\u00edos Sabato e Calore Irpino, e ti\u00f1a 63.026 habitantes o 2005. A comuna de Benevento est\u00e9ndese por unha \u00e1rea de 129 km\u00b2 e ten lindes cos concellos de Apollosa, Castelpoto, Foglianise, Fragneto Monforte, Paduli, Pesco Sannita, Pietrelcina, San Leucio del Sannio, San Nicola Manfredi, Sant'Angelo a Cupolo e Torrecuso.\nHistoria.\nAntes de Roma.\nA lenda atrib\u00fae a s\u00faa fundaci\u00f3n a Diomedes. Festo di que foi fundada por Ulises e Circe e que unha tradici\u00f3n dic\u00eda que foi unha cidade dos ausonios antes de ser ocupada polos samnitas. A cidade, que se chamaba Malaventum ou Malebentos (probabelmente derivado do osco Maloeis ou Malieis), estaba poboada polos h\u00edrpinos (segundo Plinio o Vello) ou polos samnitas (Tito Livio e Tolomeo). Foi unha das principais do Samnio e era unha posici\u00f3n moi forte que non foi atacada polos romanos nas d\u00faas primeiras guerras samnitas, pero foi atacada e ocupada na terceira guerra se ben nun momento que non se lembra; xa era romana o 274 a.C., e pouco despois Pirro de Epiro foi derrotado nas s\u00faas inmediaci\u00f3ns polo c\u00f3nsul Mario Curio Denato nunha gran batalla probabelmente o 268 a.C., que decidiu a retirada do epirota de terras italianas, despois do cal se estableceu nela (-268) unha colonia romana con dereito latino, e ent\u00f3n tomou o nome de Beneventum, porque o antigo nome consider\u00e1base de mal augurio.\nNas mans de Roma.\nConverteuse logo nunha cidade prospera. Na segunda guerra p\u00fanica foi ocupada por gornici\u00f3ns romanas varias veces como castelo importante preto de Campania. Nas s\u00faas inmediaci\u00f3ns libr\u00e1ronse d\u00faas batallas:\nA rexi\u00f3n foi asolada polos cartaxineses, pero a\u00ednda as\u00ed o -209 foi unha das dezaoito colonias latinas que puido pagar o di\u00f1eiro establecido por Roma, as\u00ed como o continxente de soldados, destinado todo \u00e1 guerra contra An\u00edbal.\nNon participou na guerra social, ou polo menos non quedou constancia. Seguramente foi a paz do s\u00e9culo I a que produciu que ao cabo da rep\u00fablica era unha das cidades m\u00e1is ricas de Italia. No segundo triunvirato o territorio da colonia foi repartido polos triunviros entre os seus veteranos, e pouco despois estableceuse unha nova colonia baixo Augusto, que incorporou na cidade o territorio da cidade de Caudium. Ner\u00f3n fundou outra colonia que se chamou \"Colonia Concordia Beneventum\" e durante o reinado de Septimio Severo levaba os t\u00edtulos de \"Colonia Iulia Augusta Concordia Felix Beneventum\". A s\u00faa situaci\u00f3n na V\u00eda Apia xusto na uni\u00f3n coa V\u00eda Traiana que levaba a Apulia, e noutra v\u00eda que levaba a Venusia e Taranto permitiulle continuar a ser unha cidade importante e rica durante o imperio e a principal do sur de Italia. Foi visitada por moitos emperadores e son lembradas especialmente as visitas de Ner\u00f3n, Traxano e Septimio Severo. Por Traxano erixiuse un arco triunfal (que foi acabado en tempo de Hadriano). Alg\u00fans emperadores restauraron a cidade ou constru\u00edron edificios nela.\nAdministrativamente a cidade foi inclu\u00edda no territorio dos h\u00edrpinos, e dentro do devandito foi incorporada \u00e1 segunda rexi\u00f3n de Augusto, pero m\u00e1is tarde foi incorporada a Campania e posta baixo control do c\u00f3nsul da provincia. Os habitantes de Beneventum ser\u00edan inclu\u00eddos dentro do tribo Stellatina. O territorio de Benevento baixo o imperio romano era bastante cumprido, e para o oeste \u00eda ata Caudium que formaba parte dela (menos a cidade mesma); ao norte ata Tamarus inclu\u00edndo a vila de Pago (antes Pagus Veianus); ao nordeste, ata a mesma cidade de Equus Tuticus (hoxe San Eleuterio, preto de Castel Franco) e ao leste e sur ata a fronteira do territorio de Aeculanum e Abellinum. Numerosas aldeas depend\u00edan da cidade: co\u00f1\u00e9cense os seus nomes pero, en xeral, non est\u00e1n identificadas.\nOs ostrogodos.\nDespois do Imperio, nas guerras g\u00f3ticas, foi ocupada por T\u00f3tila, que arrasou as murallas, pero despois ser\u00edan restauradas, e recobrou a prosperidade.\nOs longobardos.\nBaixo dominio longobardo desde o 571, foi capital dun ducado o 573, que vai manterse como un ducado independente despois da desaparici\u00f3n do reino longobardo e se converteu despois en principado.\nOs normandos e a Santa S\u00e9.\nO 1081 a cidade foi conquistada polo normando Robert Guiscard quen lla entregou \u00e1 Santa S\u00e9, e desde ent\u00f3n foi un feudo do Papa. O 1266 Carlos I de Anjou derrotou a Manfredo de Hohenstaufen na batalla de Benevento.\nO 1443 o Papa Ux\u00edo IV nomeou vicario da cidade ao rei de Arag\u00f3n Afonso IV, ao que o 1455 deu a cidade en feudo. A cidade foi posesi\u00f3n da Papa ata o 1806 cando Napole\u00f3n entregouna a Tayllerand como principado. O 1815 o Congreso de Viena devolveullas o Papa. Participou \u00e1s revoltas de 1820, 1848 e 1860 e neste \u00faltimo ano quedou unida ao reino de Italia.\nMonumentos.\nNa cidade quedan restos do seu antigo esplendor: o arco triunfal de Traxano xa mencionado, constru\u00eddo o 114, e que est\u00e1 nun dos accesos da cidade chamado antes \"Porta Aurea\"; restos das murallas, do anfiteatro, unha ponte sobre o r\u00edo Calore (antigo Calor), cer\u00e1micas e pinturas, fragmentos de esculturas, inscrici\u00f3ns latinas; e no que fai a edificios \u00e9 preciso mencionado o chamado \"Caesareum\", unha especie de Curia, onde se reun\u00eda o senado local; a bas\u00edlica; alg\u00fans p\u00f3rticos e as termas (do tempo do emperador C\u00f3modo)."}
{"id": "58142", "revid": "624", "url": "https://gl.wikipedia.org/wiki?curid=58142", "title": "Manfredo de Honhenstaufen", "text": ""}
{"id": "58143", "revid": "98629", "url": "https://gl.wikipedia.org/wiki?curid=58143", "title": "Naxos", "text": "Naxos (en grego \u039d\u03ac\u03be\u03bf\u03c2) \u00e9 unha illa grega do mar Exeo, que pertence ao arquip\u00e9lago das C\u00edcladas. Ten 429\u00a0km\u00b2 e 19.000 habitantes, o que a fai a m\u00e1is grande das illas das C\u00edcladas no mar Exeo. Foi o centro da arcaica cultura das C\u00edcladas. A illa \u00e9 famosa por ser unha fonte de esmeril, unha rocha rica en corind\u00f3n, que ata a \u00e9poca moderna foi un dos mellores abrasivos dispo\u00f1ibles.\nA cidade m\u00e1is grande e capital da illa \u00e9 Chora ou Naxos, con 6.533 habitantes (censo 2001). Os principais pobos son Filoti, Apiranthos, Vivlos, Agios Arsenios, Koronos e Glinado.\nMitolox\u00eda.\nDe acordo coa mitolox\u00eda grega, o mozo Zeus criouse nunha cova no monte Zas (\"\"Zas\", que significa \"Zeus\"\"). Homero menciona \"D\u00eda\"; literalmente, a illa sagrada \"da deusa\". Karl Ker\u00e9nyi explica (falando coma se fose un grego antigo):\nUnha lenda conta que na \u00e9poca heroica antes da Guerra de Troia, Teseo abandonou \u00e1 princesa Ariadna de Creta filla do rei Minos, nesta illa despois de que ela axud\u00e1ralle a matar ao Minotauro e escapar do labirinto. Dioniso (deus do vi\u00f1o, festas, e a enerx\u00eda primordial da vida) que era o protector da illa, rescatou a Ariadna e namorouse dela. Pero co tempo Ariadna, incapaz de soportar a s\u00faa separaci\u00f3n de Teseo, ou ben se matou (segundo os atenienses), ou ascendeu ao ceo (segundo versi\u00f3ns anteriores). A parte do mito de Naxos de Ariadna tam\u00e9n se conta na \u00f3pera de Richard Strauss Ariadne auf Naxos.\nNoutra versi\u00f3n da lenda, relatada brevemente por Homero na \"Odisea\" (XI, 321-325), Artemisa mata \u00e1 Ariadna en \u00ab\"D\u00eda, a illa ba\u00f1ada por r\u00edos\"\u00bb, que Diodoro S\u00edculo asimila a Naxos, pero \u00e9 m\u00e1is probable que sexa a actual D\u00eda, ao longo da costa norte de Creta. O que si \u00e9 certo \u00e9 que a illa rend\u00eda culto a Dioniso, patr\u00f3n das vi\u00f1as, que eran o seu principal cultivo.\nOs irm\u00e1ns xigantes Oto e Efialtes figuran en polo menos dous mitos Naxos: nun, Artemisa comprou o abandono do asedio que puxeron en contra dos deuses, ofrec\u00e9ndose a vivir en Naxos como amante de Otus; noutro, os irm\u00e1ns asent\u00e1ronse en realidade en Naxos.\nHistoria.\nNaxos foi habitada antes do final do primeiro per\u00edodo cicl\u00e1dico (antes do 2000 a. C.). Foi colonizada polos xonios en \u00e9poca arcaica. Rapidamente f\u00edxose pr\u00f3spera. Acadou o apoxeo da s\u00faa gloria nos s\u00e9culos VII e VI a. C., nos que domina, ent\u00f3n, a todas as C\u00edcladas.\nOfrece a esfinxe chamada dos naxios en Delfos e os soados le\u00f3ns de Naxos en Delos. En 500 a. C., os persas fracasan diante da illa, o que marca o fin de sur expansi\u00f3n en Xonia. En 527 a. C., unha nova expedici\u00f3n persa \u00e9 organizada contra as C\u00edcladas, con Arist\u00e1goras, gobernador de Mileto, \u00e1 cabeza. De novo, o asedio fracasa. A finais do s\u00e9culo VI a.C., alcanza o seu apoxeo baixo o tirano Ligdamis, instalado al\u00ed segundo Herodoto, por Pis\u00edstrato. O historiador di que nesta \u00e9poca, ela \u00abexcede a todas as outras illas en prosperidade\u00bb (\"Historia\", V, 28).\nEn 491 a. C., durante a primeira guerra m\u00e9dica, ten lugar a vinganza persa: Naxos \u00e9 tomada polo xeneral Datis, os habitantes que non puideron fuxir son reducidos \u00e1 escravitude, a cidade e os templos son incendiados. Os naxios fan logo defecci\u00f3n e na batalla de Salamina achegan catro trirremes aos gregos.\nTras a vitoria, forma parte da confederaci\u00f3n de Delos. Moi rapidamente, subl\u00e9vase contra o imperialismo ateniense: en 468 a. C., Naxos fai defecci\u00f3n coa s\u00faa frota, e ent\u00f3n \u00e9 asediada e sometida por Atenas, \u00ab\"contrariamente \u00e1 norma\"\u00bb, segundo Tuc\u00eddides (I, 98, 4). Os atenienses enviaron clerucos (colonos) \u00e1 illa, 500 tras o exilio de Tuc\u00eddides, o adversario de Pericles, en 443 a. C.. En 338 a. C., \u00e9 conquistada polos macedonios, e en 166 a. C. polos romanos.\nNa Idade Media, como o resto das C\u00edcladas, a illa foi conquistade polos venecianos como resultado da Cuarta Cruzada, en 1207. O veneciano Marco Sanudo conv\u00e9rtese en Duque de Naxos. Constr\u00fae o forte rodea a cidade vella. Naxos pasa logo aos otom\u00e1ns de 1579 a 1821.\nEscavaci\u00f3ns e restos arqueol\u00f3xicos.\nNaxos, florecente nos s\u00e9culos VII e VI a. C., foi explorada con particular \u00e9xito por Kondoleon. na rexi\u00f3n interior, ao sur da aldea de Sangri, exist\u00eda un templo arcaico de Dem\u00e9ter e Core (ti\u00f1a planta cadrada con 13 m de lado), que resultou posteriormente integrado nunha bas\u00edlica do s\u00e9culo V.\nA antiga cidade de Naxos coincid\u00eda en nome e lugar coa pequena cidade actual. Da \u00e9poca arcaica cons\u00e9rvanse, no illote anterior a Palati, os restos un grandiosos portal\u00f3n, entre eles dun templo x\u00f3nico do s\u00e9culo VI a. C. Xa identificado en 1924 por G. Welter como un \"hekatompedon\" (a cella ten 30,50 m) e posteriormente escavado e estudado por G. Gruben a partir de 1968. O templo, presuntamente dedicado a Apolo, era \"in antis\" en ambas as frontes, mentres a cella divid\u00edase en tres naves.\nNos anos 60, Zaphiropoulos ocupouse dunha necr\u00f3pole xunto ao poboado de Tsikalario, que permanecera en uso desde a \u00e9poca xeom\u00e9trica ata o s\u00e9culo VII.\nKondoleon, en 1971, estudou a antiga cidade de Naxos e a necr\u00f3pole de Aplomata, rica en esculturas cicl\u00e1dicas.\nEntre os varios materiais recuperados nos estratos arcaicos de Naxos e Paros merecen especial atenci\u00f3n os numerosos documentos que testemu\u00f1an a habilidade dos escultores destas illas."}
{"id": "58148", "revid": "5863", "url": "https://gl.wikipedia.org/wiki?curid=58148", "title": "Benito P\u00e9rez Gald\u00f3s", "text": "Benito P\u00e9rez Gald\u00f3s, nado nas Palmas de Gran Canaria o 10 de maio de 1843 e finado en Madrid o 4 de xaneiro de 1920, foi un novelista, dramaturgo e articulista canario, probablemente un dos escritores m\u00e1is representativos e prol\u00edficos do s\u00e9culo XIX.\nTraxectoria.\nGald\u00f3s era o d\u00e9cimo fillo dun coronel do ex\u00e9rcito, Sebasti\u00e1n P\u00e9rez, e de Dolores Gald\u00f3s, unha dama de forte car\u00e1cter e filla dun antigo secretario da Inquisici\u00f3n. O seu pai inculcou no fillo o gusto polas narraci\u00f3ns hist\u00f3ricas cont\u00e1ndolle acot\u00edo historias da guerra da independencia, na que participara. A s\u00faa imaxinaci\u00f3n foi desbordante xa desde moi novo. En 1852 ingresou no Colexio de San Agust\u00edn, que aplicaba unha pedagox\u00eda activa e bastante avanzada para a \u00e9poca, durante os anos en que empezaban a espallarse por Espa\u00f1a as pol\u00e9micas teor\u00edas darwinistas, do cal hai ecos en obras s\u00faas como, por exemplo, \"Dona Perfecta\" (Do\u00f1a Perfecta).\nObtivo Gald\u00f3s o t\u00edtulo de bacharel en Artes en 1862, no Instituto da Lagoa, e comezou a colaborar na prensa local con poes\u00edas sat\u00edricas, ensaios e alg\u00fans contos. Tam\u00e9n se destacou polo seu interese polo debuxo e a pintura. Logo da chegada dunha curm\u00e1 s\u00faa a casa, o novo Gald\u00f3s trastornouse emocionalmente e os seus pais decidiron que se fose \u00e1 capital a estudar a carreira de Dereito.\nEn setembro dese ano inicia a s\u00faa marcha a Madrid onde cursa a carreira de Dereito, como previsto. No entanto, dedica o curso a escoitar a Fernando de Castro, Francisco de Paula Canalejas, Adolfo Camus e Valeriano Fern\u00e1ndez. Al\u00ed tam\u00e9n co\u00f1ecer\u00e1 ao fundador da Instituci\u00f3n Libre de Ensino, Francisco Giner dos R\u00edos, que o alentou a escribir e f\u00edxolle sentir curiosidade por unha filosof\u00eda, o Krausismo, que marcar\u00e1 fortemente a s\u00faa primeira novel\u00edstica; pero de momento lim\u00edtase a frecuentar os teatros e crear con outros escritores paisanos seus a \u00abFaladoiro Canaria\u00bb en Madrid, mentres acode a ler ao Ateneo aos principais narradores europeos en ingl\u00e9s e franc\u00e9s.\nEn 1865 asiste aos feitos da Noite de San Daniel, os cales o impresionan vivamente, e ese mesmo ano comeza a escribir como redactor meritorio nos xornais \"La Naci\u00f3n\" e \"El Debate\", as\u00ed como na \"Revista del Movimiento Intelectual de Europa\". Ao ano seguinte, e en calidade de xornalista, \u00e9 testemu\u00f1a do pronunciamento dos sarxentos do cuartel de San Gil. Leva unha vida c\u00f3moda vivindo primeiro por d\u00faas das s\u00faas irm\u00e1s e logo na casa do seu sobri\u00f1o, Jos\u00e9 Furtado de Mendoza. Segundo pintou Ram\u00f3n P\u00e9rez de Ayala, o que as fotograf\u00edas confirman, era un descoidado no vestir, conform\u00e1base sempre con ir de tons sombr\u00edos para pasar desapercibido e no inverno levaba enrolada ao pescozo unha bufanda de la branca, cun cabo colgando do peito e outro \u00e1s costas, un puro a medio fumar na man e, cando estaba sentado, aos p\u00e9s o seu can alsaciano. Cortaba o pelo ao cero e padec\u00eda horribles xaquecas.\nEra proverbial a s\u00faa timidez, que lle fac\u00eda ser m\u00e1is que parco en palabras e en aspecto dunha modestia inveros\u00edmil, ata o punto de sufrir ao falar en p\u00fablico. Entre os seus dotes estaba posu\u00edr unha memoria visual portentosa e unha retentiva incrible que lle permit\u00eda lembrar cap\u00edtulos enteiros do Quixote e detalles min\u00fasculos de paisaxes vistas soamente unha vez vinte e cinco anos antes. Diso nac\u00eda tam\u00e9n a s\u00faa gran facilidade para o debuxo. Todas estas calidades desenvolveron nel unha das facultades m\u00e1is importantes nun novelista, o poder de observaci\u00f3n.\nEn 1867 viaxa en calidade de correspondente a Par\u00eds para dar conta da Exposici\u00f3n Universal. Le a Balzac e a Dickens, e traduce deste, a partir dunha traduci\u00f3n francesa, a s\u00faa obra m\u00e1is cervantina, \"Os papeis p\u00f3stumos do Club Pickwick\". Toda esta actividade sup\u00f3n a s\u00faa falta de asistencia \u00e1s clases de Dereito e b\u00f3rrano definitivamente da matr\u00edcula en 1868. Nese mesmo ano, prod\u00facese a chamada revoluci\u00f3n de 1868, na que cae a ra\u00ed\u00f1a Sabela II. O ano seguinte enc\u00e1rgase de facer cr\u00f3nicas xornal\u00edsticas sobre a elaboraci\u00f3n da nova Constituci\u00f3n.\nEn 1870 publica a s\u00faa primeira novela, \"A Fontana de Ouro\" (La Fontana de Oro) grazas \u00f3s cartos da s\u00faa t\u00eda. En realidade, nesa \u00e9poca a publicaci\u00f3n dun libro fac\u00edase grazas \u00e1 axuda dos xornais e das revistas ou corr\u00eda a conta do autor. Esta obra bosquexa a situaci\u00f3n ideol\u00f3xica de Espa\u00f1a durante o Trienio Constitucional (1820-1823).\nEn 1876, publ\u00edcase Dona Perfecta, un panfleto anticlerical contra a intolerancia ideol\u00f3xica. A pesar das oposici\u00f3ns que suscitou a obra entre os neos ou neocat\u00f3licos, Gald\u00f3s foi elixido membro da Real Academia Espa\u00f1ola.\nGald\u00f3s asistiu con regularidade ao vello Ateneo da R\u00faa da Montera e fai amizade con personaxes de ideolox\u00eda nada af\u00edn \u00e1 s\u00faa, pois era home pouco inclinado a fanatismos ideol\u00f3xicos; as\u00ed se fixo grande amigo de Jos\u00e9 Mar\u00eda de Pereda, Antonio C\u00e1novas del Castillo, Francisco Silvela e Marcelino Men\u00e9ndez Pelayo. Tam\u00e9n frecuenta os faladoiros do Caf\u00e9 ingl\u00e9s, da Iberia e do vello Caf\u00e9 de Levante. Fixo varias viaxes por Francia, Inglaterra e Italia, m\u00e1is a s\u00faa amizade con Pereda f\u00edxolle afeccionarse a Santander, en cuxo Sardinero tomou o costume de veranear xunto a Pereda e Men\u00e9ndez Pelayo, e onde se constru\u00edu a s\u00faa soada casa de San Quint\u00edn. Tam\u00e9n gustaba de visitar Toledo, cidade pola que sent\u00eda un grande agarimo e \u00e1 que fixo escenario dalgunhas das s\u00faas novelas, como \"Angel Guerra\" e \"Tristana\". En 1884 viaxou a Portugal en compa\u00f1\u00eda do seu amigo Pereda.\nInfluencias da amizade regal\u00e1ronlle a acta de deputado por Porto Rico (1885) e asistiu \u00e1s cortes na lexislatura do ano seguinte sen apenas despegar os beizos: o Congreso foi para el un novo observatorio dende o que analizar \"a sociedade espa\u00f1ola como materia novelable\", que ser\u00e1 o t\u00edtulo do seu futuro discurso de ingreso na Real Academia de la Lengua. De 1886 a 1890 comprom\u00e9tese pouco activamente na pol\u00edtica xa que \u00e9 deputado polo partido de Sagasta.\nUn laudo arbitral de 1897 independizou a Gald\u00f3s do seu editor Miguel Honorio da C\u00e1mara e divid\u00edndose todo en d\u00faas partes, do que resultou que Gald\u00f3s, en vinte anos de xesti\u00f3n conxunta, recibira unhas 80.000 pesetas m\u00e1is do que lle correspond\u00eda; despois pescudarase que a C\u00e1mara non fora de todo legal respecto ao n\u00famero e data das edici\u00f3ns das s\u00faas obras, de xeito que a Gald\u00f3s lle quedou en suma un d\u00e9ficit de 100.000 pesetas nese trato. Con todo quedou na s\u00faa propiedade o cincuenta por cento do fondo dos seus libros que quedaban agardando a s\u00faa venda, 60.000 exemplares en total. Para librarse deles abriu o escritor unha casa editorial co nome de Obras de P\u00e9rez Gald\u00f3s na r\u00faa Hortaleza (n\u00famero 132 baixo, hoxe 104). Ansioso de recuperar o terreo perdido, comeza anunciando as s\u00faas edici\u00f3ns de Dona Perfecta (Do\u00f1a Perfecta) e O av\u00f3 (El Abuelo); continuou esta actividade editorial ata 1904, ano en que asinou cansado un contrato de edici\u00f3n coa Editorial Hernando.\nA vida sentimental de Gald\u00f3s non foi moi estudada, en parte pola discreci\u00f3n que o envolveu en tales asuntos e da que fixo gala ata na s\u00faa estudadamente an\u00f3dina Autobiograf\u00eda, que semella escrita case para desalentar empe\u00f1os biogr\u00e1ficos ulteriores. O caso \u00e9 que permaneceu solteiro, a\u00ednda que foi asiduo cliente de amores mercenarios e tivo unha filla natural dunha nai que se suicidou; tam\u00e9n se co\u00f1ece ben a s\u00faa relaci\u00f3n coa novelista Emilia Pardo Baz\u00e1n. Durante os seus derradeiros anos consagrouse fundamentalmente ao teatro, para o que entregou vinte e tres pezas, algunhas delas adaptaci\u00f3ns das s\u00faas novelas, cuxa evoluci\u00f3n lle \u00eda reclamando ademais a forma dialogada. Nesta \u00e9poca comeza a aparecer o espiritualismo europeo na s\u00faa obra, cando Gald\u00f3s comeza ademais a sentir un grande interese pola obra de Tolstoi. Tam\u00e9n na \u00faltima parte da s\u00faa vida padeceu as consecuencias dos seus descoidos econ\u00f3micos e a s\u00faa tendencia a endebedarse de forma continua. Segundo o testemu\u00f1o de Ram\u00f3n P\u00e9rez de Ayala:"}
{"id": "58150", "revid": "1308", "url": "https://gl.wikipedia.org/wiki?curid=58150", "title": "Benito P\u00e9rez Galdos", "text": ""}
{"id": "58154", "revid": "1131", "url": "https://gl.wikipedia.org/wiki?curid=58154", "title": "Milos", "text": " \nMilos ou Melos (Grego moderno: ; \"Melos\") \u00e9 unha illa volc\u00e1nica do Mar Exeo, en Grecia, a m\u00e1is sudoccidental das C\u00edcladas a 120\u00a0km da costa de Laconia. Est\u00e1 situada ao sur do \u00c1tica, a uns 150\u00a0km ao sueste de Atenas e a 120\u00a0km da costa do Peloponeso. Nas s\u00faas costas m\u00f3stranse interesantes fen\u00f3menos xeol\u00f3xicos. Restos das etapas minoica, helen\u00edstica, romana e bizantina.\nA illa \u00e9 famosa porque nela atopouse a estatua de Afrodita (a \"Venus de Milo\", agora no Louvre), e tam\u00e9n polas estatuas do Deus grego Asclepio (agora no British Museum), o Poseidon e un arcaico Apolo en Atenas. Milos \u00e9 un destino tur\u00edstico moi popular durante o ver\u00e1n. O Municipio de Milos tam\u00e9n incl\u00fae as illas deshabitadas de Antimilos e Akradies. O conxunto das terras \u00e9 de 160\u00b4147\u00a0km\u00b2 e a poboaci\u00f3n segundo o censo de 2011 era de 4.977 habitantes.\nArist\u00f3teles deulle o nome de Cefiria, e alg\u00fans autores antigos situ\u00e1bana no mar de Creta.\nXeograf\u00eda.\nMilos \u00e9 a illa m\u00e1is ao suroeste das C\u00edcladas, 120\u00a0km. cara ao leste desde a costa de Laconia. De leste a oeste mide aproximadamente 23\u00a0km, de norte a sur 13\u00a0km., e a s\u00faa superficie est\u00edmase en 151\u00a0km\u00b2. A maior parte \u00e9 accidentada e monta\u00f1oso, culminando no monte Profitis Elias (748 m) no oeste. Produce vi\u00f1o e olivas. Do mesmo xeito que o resto da agrupaci\u00f3n, a illa \u00e9 de orixe volc\u00e1nica, con toba, traquita e obsidiana entre as s\u00faas rocas ordinarias. Como Santorini, \u00e9 un antigo volc\u00e1n cuxo cr\u00e1ter, invadido polo mar, forma unha profunda enseada. O porto natural \u00e9 o oco do cr\u00e1ter principal, que, cunha profundidade decreciente de (130\u201355 m), chama a atenci\u00f3n desde o noroeste co fin de separar a illa en dous partes case iguais (ver \"foto\"), cun istmo non m\u00e1is de 18\u00a0km de amplo. Nunha das covas da costa sur, a calor do volc\u00e1n \u00e9 a\u00ednda grande, e na costa leste do porto, hai mananciais de xofre quente.\nAntimelos ou Antimilos, 21\u00a0km. ao noroeste de Milos, \u00e9 unha masa deshabitada de traquita, a mi\u00fado chamada Erimomilos (Deserto Milos). Kimolos, ou Argentiera, 1\u00b46\u00a0km ao nord\u00e9s, era famosa na antig\u00fcidade polas s\u00faas figueiras e a terra de bat\u00e1n, ti\u00f1a unha cidade considerable, os restos dos cales cobren o acantilado de San Andr\u00e9s. Polyaigos (tam\u00e9n chamado Polinos, Polybos ou Polivo - ortograf\u00eda alternativa Polyaegos) localizada 2\u00a0km ao sueste de Kimolos. Foi obxecto de disputa entre os Milians e Kimolians. Agora est\u00e1 deshabitada.\nO porto da cidade \u00e9 Adamantas, hai un ascenso \u00e1 meseta por encima do porto, no que est\u00e1 situada Plaka ou Milos, a capital, e Kastro, lev\u00e1ntase nun outeiro por encima dela, e outras vilas. A antiga cidade de Milos estaba m\u00e1is preto da entrada do porto de Adamas, e ocupou a pendente entre a vila de Trypiti e o lugar de desembarco en Klima. Aqu\u00ed existe un teatro de tempos romanos e alg\u00fans restos das murallas da cidade e outros edificios, un cun fino Mosaico escavado pola escola brit\u00e1nica de Atenas en 1896. numerosas obras de arte finas atop\u00e1ronse neste sitio, en particular Afrodita en Par\u00eds, o Asclepio en Londres e Poseidon e un arcaico Apolo en Atenas. a outra cidade principal \u00e9 Polonia, no extremo nord\u00e9s, coas ru\u00ednas de Filakopi ao oeste. Outras vilas son Triovasalos, Peran Triovasalos, Milos e Zefyria (Kampos).\nHistoria.\nNa Idade de Bronce (2800-1100 a.C.) foi centro da cultura cicl\u00e1dica. A cidade principal era Filakopi ou Phylakopi, as ru\u00ednas da cal est\u00e1n na costa nord\u00e9s, preto de Polonia, atopada polos arque\u00f3logos ingleses Smith e Hogarth a finais do s\u00e9culo XIX.\nEsta cidade foi destru\u00edda e reconstru\u00edda tres veces. A \u00faltima vez foi destru\u00edda polos mic\u00e9nicos que a constru\u00edron de novo.\nTivo diversos nomes antes de Cefiria foi chamada Memblis (segundo Ar\u00edstides), Mimallis (segundo Cal\u00edmaco), Sifis (Siphis), Acyton (segundo Her\u00e1clides) e Byblis (segundo Estevo de Bizancio); este \u00faltimo nome foille dado, segundo parece, por recibir unha colonia de Biblos de Fenicia. Festo deriva o seu nome de Milos do fundador da colonia fenicia.\nA cidade foi abandonada cara a 1100 a.C. e fundouse unha de novo (chamada Milos) na moderna cidade de Klima, que foi unha cidade d\u00f3rica establecida polos lacedemonios que a conservaron ata a guerra do Peloponeso e mestur\u00e1ronse cos antigos poboadores.\nNas guerras m\u00e9dicas loitou \u00e1 beira de Atenas. Na guerra do Peloponeso foi aliada de Esparta e Atenas atacou a illa baixo o mando do estratego Nicias, sen \u00e9xito, en 426 a.C.; Milos declarouse neutral (a\u00ednda que figuraba nunha lista do tributo do 425 a.C. \u00e1 confederaci\u00f3n de Delos), pero Atenas conquistouna despois do 416 a.C. nunha campa\u00f1a narrada por Tuc\u00eddides e que quizais foi iniciativa de Alcibiades; a cidade foi asediada durante dous anos por un milleiro de atenienses e finalmente foi destru\u00edda e os homes foron mortos e as mulleres e os nenos vendidos como escravos. No soado \"di\u00e1logo dos melios\", (Tuc\u00eddides, V, 85, ss) expresa que para Atenas, o poder pasaba ante a xustiza e que os melios imploraron axuda aos deuses en balde. Nin sequera Esparta \u00eda mover un s\u00f3 dedo en favor da desgraciada illa. Con raz\u00f3n, a cr\u00edtica hist\u00f3rica considera a expedici\u00f3n contra Milos como unha encarnaci\u00f3n brutal da vontade de poder ateniense. Alcibiades foi o autor dos decretos que impu\u00f1an estes b\u00e1rbaros castigos aos insulares, e el mesmo comprou unha muller da illa coa que tivo un fillo).\nAlcibiades, ou quen queira que aconsellase o masacre dos melios, non prestou a Atenas ning\u00fan bo servizo, sen\u00f3n que cubriu de ignominia \u00e1 s\u00faa cidade e \u00e1s armas que no seu d\u00eda forxara Pericles para a s\u00faa defensa. Un grupo de 500 colonos atenienses estableceuse na illa.\nO s\u00e1trapa Farnabazo II e Con\u00f3n conquistaron Milos en 393 a.C.. A guerra que seguiu acabou coa paz entre gregos e persas asinada en 386 a.C. que estableceu a hexemon\u00eda espartana e entregou as cidades gregas de Asia a Persia. Farnabazo respectou a autonom\u00eda das cidades, cousa que non sempre far\u00e1n os seus sucesores. Lisandro devolveu a illa aos antigos habitantes.\nA illa permaneceu independente ata que en tempos de Alexandre o Grande quedou baixo influencia de Macedonia. A cidade principal foi Kastron nun cerro \u00e1 beira do porto; entre Kastron e o porto cons\u00e9rvanse as ru\u00ednas da antiga cidade.\nLogo da morte de Alexandre e o goberno de Ant\u00edpatro, pasou a Ant\u00edgono I Mon\u00f3ftalmos, e despois caeu en mans dos tolomeos en -311. A illa, un tempo protectorado exipcio, permaneceu de feito independente e produciu grandes obras de arte, entre elas a moi co\u00f1ecida Venus de Milo.\nPasou aos romanos no s\u00e9culo -II e viviu unha \u00e9poca de paz. No s\u00e9culo I introduciuse al\u00ed o cristianismo (hab\u00eda unha poboaci\u00f3n xud\u00eda importante) e constru\u00edronse catacumbas que a\u00ednda existen \u00e1 beira da moderna vila de Tripiti.\nBaixo o imperio bizantino foi atacada por piratas eslavos e \u00e1rabes. A capital foi destru\u00edda por un terremoto e foi trasladada ao \u00e1rea de Komia e Emborios.\nRevoltas relixiosas nos s\u00e9culos VIII e IX foron reprimidas polos bizantinos. En 1207 pasou aos Sanudo de Naxos e os duques de Naxos conserv\u00e1rona formando unha se\u00f1or\u00eda do 1341 ao 1383. A dinast\u00eda Sanudo deu paso aos Crispo en 1383 cando Francisco I Crispo tomou o poder nunha revolta armada e casou coa herdeira Fiorenza Sanudo. Os Cr\u00edspo, duques de Naxos e se\u00f1ores de Milos, mantiv\u00e9rona ata que foi entregada aos otom\u00e1ns en 1566. O xudeu Jose Nasi gobernou as illas de 1566 a 1579, e despois pasou a dominio directo otom\u00e1n cun acordo de goberno aut\u00f3nomo local: a illa pagaba taxas, pero nunca foi ocupada por unha guarnici\u00f3n.\nEn 1661 os venecianos derrotaron aos turcos nunha batalla naval en augas da illa.\nEn 1675 o pirata local George Kapfis foi proclamado rei da illa como xefe dos opositores ao dominio otom\u00e1n. En 1678 foi aprisionado polos turcos e foi colgado en Constantinopla.\nEn 1771 os rusos ocuparon a illa, pero volveu a poder otom\u00e1n en 1774.\nEn 1821 participou na revoluci\u00f3n grega e a primeira batalla naval da guerra librouse nas s\u00faas augas o 11 de abril de 1821. En 1830 foi reco\u00f1ecida parte de Grecia.\nFoi base aliada (franceses e brit\u00e1nicos) durante a primeira guerra mundial e en 1922 acolleu miles de refuxiados logo da derrota grega en Asia Menor.\nOs alem\u00e1ns ocup\u00e1rona en maio de 1941 e constru\u00edron fortificaci\u00f3ns. A resistencia puido izar a bandeira grega o 9 de maio de 1945.\nLogo da guerra moitos habitantes emigraron a Atenas ou a Estados Unidos pola pobreza da illa, pero modernamente o turismo deulle un pulo econ\u00f3mico.\nClima.\nMilos ten un clima mediterr\u00e1neo (Clasificaci\u00f3n clim\u00e1tica de K\u00f6ppen \"Csa\"), con invernos suaves e chuviosos e ver\u00e1ns calorosos e secos."}
{"id": "58155", "revid": "89787", "url": "https://gl.wikipedia.org/wiki?curid=58155", "title": "Amorgos", "text": "Amorgos (en grego \"\u0391\u03bc\u03bf\u03c1\u03b3\u00f3\u03c2\") \u00e9 unha illa grega do Mar Exeo, a m\u00e1is occidental do grupo das C\u00edcladas e a m\u00e1is pr\u00f3xima ao arquip\u00e9lago veci\u00f1o do Dodecaneso, situada ao sueste de Naxos, a 138 millas mari\u00f1as do porto do Pireo. Ten unha superficie de 126\u00b4346\u00a0km\u00b2 e 112\u00a0km de costa. A s\u00faa poboaci\u00f3n era de 1.973 habitantes en 2011. Ten dous portos, ambos na costa enfronte de Naxos: Kat\u00e0pola ao oeste e Egiali ao leste. O punto m\u00e1is alto est\u00e1 no extremo leste da illa, na cima do Kr\u00edkelo (821 m). A capital da illa \u00e9 Amorgos, ou Khora, situada no interior, a 320 m por encima de Kat\u00e0pola.\nO Monte Krikellos ao leste de Egiali culmina a 821 m.\nAmorgos foi sempre considerada como unha \u00abilla est\u00e9ril\u00bb. Homero dic\u00eda dela que era unha \u00abilla espida\u00bb.\nO lugar m\u00e1is co\u00f1ecido da illa \u00e9 o pequeno mosteiro de Khozovi\u00f3tissa, fundado no s\u00e9culo XI, que colga no medio dun cantil a 300 m sobre o mar na costa leste, e que aparece na pel\u00edcula \"O grande azul\" de Luc Besson.\nNome.\nAo longo da historia, Amorgos tam\u00e9n co\u00f1eceuse como Yperia, Patagy, ou Platagy, Pagali, Psichia e Karkisia. Co paso do tempo, o nome da illa cambiou a Amolgon, Amourgon, Amorgian, e Amourgian. No s\u00e9culo V p\u00f3dese atopar o nome Amoulgos citado polo bispo Teodoro que asinou un S\u00ednodo en Constantinopla, como Teodoro Bispo de Parion, Sifnion, e Amoulgion. Foi co\u00f1ecida como \"Yamurgi\" durante o dominio otom\u00e1n entre 1566 a 1829.\nXeograf\u00eda.\nDebido \u00e1 posici\u00f3n de Amorgos fronte \u00e1s antigas praias das cidades x\u00f3nicas, como Mileto, Alikarnassos e \u00c9feso, converteuse nun dos primeiros lugares nos cales o x\u00f3nicos pasaron a trav\u00e9s das illas C\u00edcladas cara ao continente grego.\nHistoria.\nA illa xa habitouse durante o neol\u00edtico (puntas de frecha de obsidiana rem\u00f3ntanse ao 4500 a.C.) e tivo a s\u00faa idade de ouro durante o cicl\u00e1dico do III milenio a. C.\nAmorgos conta cunha gran cantidade de restos de antigas civilizaci\u00f3ns. Na Grecia arcaica, hab\u00eda al\u00ed tres cidades-estados independentes. Crese que ti\u00f1an constituci\u00f3ns aut\u00f3nomas, pero ti\u00f1an a mesma moeda. Amorgos dist\u00ednguese polo tama\u00f1o e a calidade dos muros que rodean a cidade de Arkesini, polas antigas torres cuxos restos at\u00f3panse dispersos por toda a illa, polas tumbas antigas, as ferramentas de pedra, as inscrici\u00f3ns, os vasos e por outras antig\u00fcidades.\nDebido ao nome de Minoa sospeitse que Amorgos foi colonizado polos cretenses desde a antig\u00fcidade. Pero non hai restos arqueol\u00f3xicos que apoien este punto de vista.\nPer\u00edodo cicl\u00e1dico t\u00e9mperan.\nCase unha ducia de distintos centros habitados (acr\u00f3poles) con palacios foron identificadas neste per\u00edodo. Amorgos \u00e9 a orixe de moitas figuri\u00f1as cicl\u00e1dicas famosas. Figuri\u00f1as 'estilo Dokathismata' foron atopados orixinalmente aqu\u00ed. Esculturas cicl\u00e1dicas descubr\u00edronse nos cemiterios en Agia Paraskevi, Agios Pavlos, Dokathismata, Kapros, Kapsala, Nikouria e Stavros.\n'Figuri\u00f1as cicl\u00e1dicas Kapsala', que datan ao redor de 2700 aC, levan o nome do lugar do achado en Amorgos. Estas son as primeiras dos \"tipos can\u00f3nicos', unha muller reclinada cos brazos cruzados. Tenden a ter proporci\u00f3ns esveltas e alargadas. Neste momento, as caracter\u00edsticas anat\u00f3micas tales como brazos se modelan en tres dimensi\u00f3ns. Cos tipos posteriores, os escultores tenden a facer que esta caracter\u00edstica con li\u00f1as incisas.\nPer\u00edodo cl\u00e1sico.\nUnha parte da illa nom\u00e9ase Aspis, onde erixiuse o antigo templo da deusa Afrodita.\nAntigamente ti\u00f1a tres cidades, todas na costa oeste: Minoa (no centro), Arkesini (ao sur) e Egiali ou Aigiale (ao norte), das cales xa non existen m\u00e1is que ru\u00ednas. Unha cidade chamada Melania poder\u00eda ser a mesma Egiali. Minoa e Egiali foron colonias milesias.\nAmorgos caeu en \u00c9poca Arcaica baixo dominio de Naxos, despois Samos. Integrouse na confederaci\u00f3n de Delos. Despois pertenceu aos Tolomeos .\nA illa foi utilizada repetidamente como destino de exilio de personaxes indesexables durante o Imperio Romano e o bizantino.\nFoi presa dos piratas e estivo practicamente deserta ata a fundaci\u00f3n do mosteiro de Chozoviotissa.\nFoi anexionada por Marco Sanudo ao Ducado de Naxos. O castro venecianon de Chora foi constru\u00eddo ent\u00f3n. A illa baleirouse de novo aos poucos antes de ser conquistada por Barbarroxa en 1537 e ocupada polos otom\u00e1ns.\nAmorgos foi liberada co resto das C\u00edcladas en 1832 e pasou a formar parte do recentemente constitu\u00eddo Reino de Grecia.\nO 9 de xullo de 1956, houbo un gran terremoto que xerou un tsunami local de ata 30 m. O choque tivo un magnitude de momento de 7\u00b48 e ti\u00f1a unha intensidade Mercalli m\u00e1xima de IX (\"violento\"). Cincuenta e tres persoas morreron e 100 resultaron feridas..\nDurante a Ditadura dos Coroneis volveu servir como lugar de exilio de 1967 a 1974.\nO Mosteiro de Panaghia Chozoviotissa.\nEste mosteiro \u00e9 un dos m\u00e1is impresionantes de Grecia e unha das m\u00e1is antigas construci\u00f3ns das C\u00edcladas.\nA s\u00faa fundaci\u00f3n rem\u00f3ntase a 1017. ser\u00eda restaurado ou verdadeiramente fundado polo emperador bizantino Aleixo I Comneno en 1088. O mosteiro ser\u00eda creado para salvar unha icona salvada dos iconoclastas por unha muller piadosa orixinaria de Khozova, unha cidade de Terra Santa, a\u00ednda non identificada.\nEst\u00e1 constru\u00eddo literalmente no flanco dun cantil, a 300 m sobre o mar. Por un sitio o mosteiro non ten m\u00e1is de 1,50 de ancho. A capela foi instalada nunha das anfractuosidades da roca. Tournefort, no seu \"Voyage d'un botaniste\" (1700) di que el \u00ab\"parece de lonxe un armario aplicado cara abaixo dunha roca espantosa, cortada naturalmente en picado\"\u00bb. Est\u00edmase que un centenar de monxes pod\u00edan aloxarse aqu\u00ed. En 1989, non hab\u00eda m\u00e1is que dous. Logo das evoluci\u00f3ns pol\u00edticas de Europa do Leste, de numerosos novos monxes de orixe rusa instal\u00e1ronse en Amorgos, como noutros mosteiros de Grecia.\nEste mosteiro, cuxos muros son dunha extremada brancura, ten o aspecto dunha fortaleza."}
{"id": "58160", "revid": "5312", "url": "https://gl.wikipedia.org/wiki?curid=58160", "title": "Movemento Social Italiano-Dereita Nacional", "text": "O Movemento Social Italiano, denominado desde 1972 Movemento Social Italiano-Dereita Nacional (Movimento Sociale Italiano-Destra Nazionale) foi un partido pol\u00edtico italiano neofascista fundado o 26 de decembro de 1946 por antigos dirixentes da Rep\u00fablica Social Italiana e do movemento fascista italiano, o prohibir o goberno provisorio o Partido Nacional Fascista. O seu primeiro dirixente foi Giorgio Almirante.\nManti\u00f1a o programa socializante, anticapitalista e antiburgu\u00e9s elaborado no I Congreso do Partido Fascista Republicano en novembro de 1943 co\u00f1ecido como a Carta de Verona, nun primeiro momento negouse a reco\u00f1ecer a lexitimidade da nova rep\u00fablica, mant\u00e9ndose leal ao fascismo da Rep\u00fablica de Sal\u00f3, e xogando un papel destacado no movemento nacionalista paneuropeo impulsando o Movemento Social Europeo, a Nova Orde Europea e o Partido Nacional de Europa. Moitos membros e simpatizantes do MSI estiveron envolvidos na estratexia de tensi\u00f3n durante os co\u00f1ecidos como anos de chumbo.\nTradicionalmente coexist\u00edan no seu interior catro tendencias principais, a centrista de Arturo Michelini, a tradicionalista, a nacional de Giorgio Almirante e Pino Rauti e a conservadora de Ezio Gray.\nNas primeiras elecci\u00f3ns \u00e1s que se presentou, en 1948 sacou o 525.000 votos, o 2% dos votos na C\u00e1mara dos Deputados e o 0,8% no Senado pero coa desaparici\u00f3n da lista de Uomo Qualunque o MSI aumentou a s\u00faa militancia, en especial no sur onde contaba co apoio dos grandes propietarios de terras en resposta \u00e1s protestas e ocupaci\u00f3ns de terras dos campesi\u00f1os apoiados polo PCI.\nEn 1950 fundouse na s\u00faa \u00f3rbita un sindicato, o CISNAL, dirixido por un deputado do MSI, Giovanni Roberti. Nas elecci\u00f3ns de 1953 sacou o 5,8% dos votos, pasou a ser secretario do MSI Arturo Michelini, o partido aceptou a OTAN, apoiou os gobernos da DCI.\nEn 1970 o MSI abandonou o sa\u00fado fascista e a camisa negra, aceptou o sistema democr\u00e1tico en Italia e en 1972 formou unha alianza co Partido Democr\u00e1tico Italiano de Unidade Mon\u00e1rquica adoptando o novo nome de MSI-DN e obtivo nas elecci\u00f3ns de 1972 os mellores resultados electorais da s\u00faa historia, o 8,7% dos votos, o que lle valeu 56 deputados e 26 senadores.\nDisolveuse en xaneiro de 1995 dirixido por Gianfranco Fini para dar paso \u00e1 Alianza Nacional de corte neoliberal e que aceptaba o r\u00e9xime democr\u00e1tico, o que supuxo a sa\u00edda dos elementos que regardaban a tradici\u00f3n fascista para fundar Fiamma Tricolore."}
{"id": "58161", "revid": "2330", "url": "https://gl.wikipedia.org/wiki?curid=58161", "title": "Movemento Social Italiano", "text": ""}
{"id": "58162", "revid": "98629", "url": "https://gl.wikipedia.org/wiki?curid=58162", "title": "Chris Rea", "text": "Christopher Anton Rea, nado en Middlesbrough o 4 de marzo de 1951, \u00e9 un cantante e compositor ingl\u00e9s.\nRefugado, ao comezo da s\u00faa carreira, o nome art\u00edstico \"Benny Santini\" (t\u00edtulo do seu primeo disco), adoptou finalmente o nome de Chris Rea. Autor prol\u00edfico e libre, en diferentes momentos da s\u00faa carreira, distintas discogr\u00e1ficas intentaron o seu contrato, pero a liberdade dunha pequena compa\u00f1\u00eda como na que estaba compo\u00f1endo, pod\u00eda m\u00e1is que os posibles ingresos.\nDa s\u00faa extensa carreira musical destacan entre outros \u00e9xitos comerciais coma \"Fool (if you think it's over)\", \"On the beach\", \"Josephine\", \"Looking for the summer\", \"Julia\", \"Auberge\" ou \"Road to hell\".\nNo ano 2002, tras superar un grave cancro (as posibilidades de sobrevivir eran dun 50 %), a s\u00faa m\u00fasica volveu \u00e1s ra\u00edces jazz-blues.\nTrala xira europea de 2006 e a edici\u00f3n do seu set \"Blue Guitar\", obra composta por 11\u00a0cd's tem\u00e1ticos e dese\u00f1o do propio artista, a s\u00faa carreira baixo o nome de Chris Rea, deixa paso a The Fire Flies, a s\u00faa nova banda."}
{"id": "58168", "revid": "98629", "url": "https://gl.wikipedia.org/wiki?curid=58168", "title": "Lonxitude de onda", "text": "Na f\u00edsica, lonxitude de onda \u00e9 a distancia entre unidades repetidas dunha onda que se propaga cunha frecuencia determinada. Normalmente des\u00edgnase coa letra grega \"lambda\" (\u03bb). Exemplos de fen\u00f3menos de tipo onda son a luz, ondas acu\u00e1ticas e ondas sonoras.\nNunha onda, a propiedade var\u00eda coa posici\u00f3n. Por exemplo, a propiedade pode ser a presi\u00f3n do aire para unha onda de son, ou a magnitude do campo el\u00e9ctrico ou magn\u00e9tico para a luz. As lonxitudes de onda audibles para os o\u00eddos humanos (20\u00a0Hz \u2013 20\u00a0kHz) son aproximadamente 17 m e 17\u00a0mm respectivamente. As lonxitudes de onda de luz visible van dende o vermello escuro, sobre os 700 nm ata uns 400\u00a0nm do violeta. Para m\u00e1is exemplos, ver espectro electromagn\u00e9tico.\nRelaci\u00f3n coa frecuencia.\nA lonxitude de onda \"\u03bb\" \u00e9 proporcionalmente inversa da frecuencia \"\u03bd\" (nu), o n\u00famero de per\u00edodos de onda por unidade de tempo que atravesan un punto\nonde formula_2 \u00e9 a velocidade de propagaci\u00f3n da onda. No caso de radiaci\u00f3n electromagn\u00e9tica, coma a luz, no baleiro esta velocidade \u00e9 a velocidade da luz, 299,792,458\u00a0m/s ou sobre formula_3 km/h. Para ondas sonoras no aire, a velocidade do son \u00e9 de 344\u00a0m/s (1238\u00a0km/h) a temperatura ambiente. Cando se empregan unidades do SI, a lonxitude de onda expr\u00e9sase en metros, a frecuencia en Hz, e a velocidade de propagaci\u00f3n en metros por segundo.\nEn medios non baleiros.\nA velocidade da luz ma maior\u00eda dos medios \u00e9 inferior \u00e1 que ten no baleiro, o que significa que \u00e1 mesma frecuencia corresp\u00f3ndelle unha onda m\u00e1is curta ca no baleiro. A lonxitude de onda no medio \u00e9\nonde \"n\" \u00e9 o \u00edndice de refracci\u00f3n do medio. As lonxitudes de onda electromagn\u00e9ticas normalmente danse en termos de lonxitudes de onda no baleiro, ag\u00e1s que se especifique \"lonxitude de onda no medio\".\nLonxitude de onda das part\u00edculas.\nLouis de Broglie propuxo que todas as part\u00edculas con momento te\u00f1en lonxitude de onda\nonde \"h\" \u00e9 a constante de Planck, e \"p\" \u00e9 o momento da part\u00edcula. Esta hip\u00f3tese bas\u00e9ase na mec\u00e1nica cu\u00e1ntica. Esta lonxitude de onda \u00e9 a lonxitude de onda asociada. Por exemplo, os electr\u00f3ns nun CRT te\u00f1en unha lonxitude de onda asociada duns formula_6 m."}
{"id": "58184", "revid": "56817", "url": "https://gl.wikipedia.org/wiki?curid=58184", "title": "Spoleto", "text": "Spoleto \u00e9 unha cidade de Italia na rexi\u00f3n de Umbr\u00eda, provincia de Perugia, cunha poboaci\u00f3n a 31 de decembro de 2004 de 38.563 habitantes. Est\u00e1 a 385 m sobre o nivel do mar no somonte dos Apeninos.\nHistoria.\n\"Spoletum\" ou \"Spoletium\" (\u03a3\u03c0\u03c9\u03bb\u03ae\u03c4\u03b9\u03bf\u03bd) foi unha cidade da Umbr\u00eda, entre \"Interamna\" (Terni) e \"Trebia\" (Trevi) a uns 15\u00a0km ao sur do nacemento do \"Clitumnus\".\nNon se mencionada antes do establecemento da colonia romana (de dereito latino) o -240 xusto despois do final da primeira guerra p\u00fanica. O -217 despois da batalla do Lago Trasimeno, An\u00edbal avanzou ata as portas da cidade e asaltouna pero foi rexeitado.\nO -209 foi unha das colonias que se distinguiu pola s\u00faa fidelidade. Despois case non se fala nada dela, pero s\u00e1bese que foi unha cidade importante. O -167 o senado escolleuna como lugar de confinamento do rei Xentio de Iliria e os seus fillos, pero a cidade rexeitou o honor e ent\u00f3n ser\u00edan levados a \"Iguvium\".\nNa guerra civil entre Gaio Mario e Sila sufriu severamente. O -82 librouse unha batalla entre Pompeio e Craso, xenerais de Sila, e Carrinas, lugartenente de Carbo, xusto diante da cidade, e o segundo foi derrotado e t\u00edvose que refuxiar tras os muros da cidade. Despois da vitoria de Sila a cidade foi castigada severamente, e o seu territorio foi confiscado para o establecemento dunha colonia militar.\nFloro ch\u00e1maa nesta \u00e9poca \u201c\"municipia Italiae splendidissima\"\u201d seguramente unha esaxeraci\u00f3n ret\u00f3rica. Cicer\u00f3n ao cabo dun tempo menci\u00f3naa como \u201c\"colonia Latina in primis sinatura te illustris\"\u201d. A Lei Xulia f\u00edxoa municipio como outras colonias latinas e o t\u00edtulo de colonia xa non o vai obter m\u00e1is malia que recibiu diversas colonias.\n\u00c1 guerra de Perugia (-41) foi lugar de retirada de Munacio Planco despois de ser derrotado por Octavio.\nBaixo o imperio continuou sendo un municipio importante e pr\u00f3spero. Emiliano estaba acampado preto da cidade cando a morte dos seus rivais Galo e Volusiano lle deu o imperio, e aqu\u00ed mesmo foi asasinado polos seus soldados despois dun reinado de s\u00f3 tres meses.\n\u00c1 ca\u00edda do Imperio (476), e despois do per\u00edodo de Odoacro, pasou aos ostrogodos (493) ata que o 534 foi recuperada por Belisario. O 543 recuperouna T\u00f3tila e destru\u00edu parcialmente as s\u00faas fortificaci\u00f3ns; cando Nars\u00e9s a conquistou o 555 restaurou as murallas destru\u00eddas. O 570 foi ocupada polos longobardos e estableceron nela a sede dun ducado longobardo.\nVer: Ducado de Spoleto.\nFoi unida ao Reino napole\u00f3nico de Italia (1805) e constitu\u00edu o departamento do Trasimeno o 1809. Volveu ao Papa o 1814. O 1860 pasou ao Reino de Sarde\u00f1a que moi logo se hab\u00eda volver Reino de Italia."}
{"id": "58185", "revid": "2445", "url": "https://gl.wikipedia.org/wiki?curid=58185", "title": "Giovanni Maria Mastai Ferretti", "text": ""}
{"id": "58194", "revid": "98629", "url": "https://gl.wikipedia.org/wiki?curid=58194", "title": "Serifos", "text": "Serifos (, , tam\u00e9n Seriphos; antigamente Serpho ou Serphanto) \u00e9 unha illa e municipio grego no mar Exeo, que se atopa no oeste das C\u00edcladas, ao sur de Kythnos e o noroeste de Sifnos. \u00c9 parte da unidade rexional de Milos. A superficie \u00e9 de 75\u00b4207\u00a0km\u00b2 e a poboaci\u00f3n era 1.420 habitantes no censo de 2011. At\u00f3pase a uns 170\u00a0km ESE do Pireo.\nNa mitolox\u00eda grega, Serifos \u00e9 onde chegaron D\u00e1nae e o seu pequeno fillo Perseo logo de que o seu pai Acrisio, en resposta a un or\u00e1culo que o advert\u00eda que o seu propio neto matar\u00edao, deixounos \u00e1 deriva no mar nun cofre de madeira. Cando Perseo volveu a Serifos coa cabeza da Gorgona Medusa, converteu a Polidectes, o rei de Serifos, e aos seus criados en pedra, como castigo polo intento do rei de casar coa s\u00faa nai pola forza.\nNa antig\u00fcidade a illa era proverbial polo presunto mutismo das s\u00faas ras.\nHistoria.\nA illa foi colonizada polos xonios de Atenas e foi das poucas illas que rexeitou someterse a Xerxes I no 480 adC. \nDurante o per\u00edodo imperial romano, Serifos foi un lugar de desterro. Logo de 1204 converteuse nunha dependencia menor dos duques venecianos do Arquip\u00e9lago. A finais do s\u00e9culo XIX Serifos experimentou un auxe econ\u00f3mico moderado pola explotaci\u00f3n de extensos dep\u00f3sitos de mineral de ferro da illa. As minas pech\u00e1ronse na d\u00e9cada de 1960, e agora Serifos depende do turismo e a agricultura a pequena escala.\nA cidade moderna est\u00e1 na costa leste, pr\u00f3xima \u00e1 antiga e chegou a ter m\u00e1is de 2.000 habitantes. Da cidade antiga quedan alg\u00fans restos.\nOs mineiros, folga de 1916 \nEn 1916 os mineiros fixeron folga e o estado grego a petici\u00f3n do propietario (a familia alem\u00e1 Groman) envi\u00f3u \u00e1 garda nacional. Os soldados dispararon aos mineiros e mataron a catro, pero o resto e as s\u00faas mulleres atacaronos e mataron a todos e proclamaron a Rep\u00fablica sovi\u00e9tica. Unhas semanas despois forzas militares gregas recuperaron o control, pero os mineiros obtiveron mellores condici\u00f3ns laborais e a xornada de 8 horas."}
{"id": "58195", "revid": "25871", "url": "https://gl.wikipedia.org/wiki?curid=58195", "title": "Pelaxianismo", "text": "O pelaxianismo \u00e9 unha teor\u00eda teol\u00f3xica e movemento relixioso defendido e sostido polo monxe bret\u00f3n Pelaxio, de quen recibiu o nome, difundido en Sicilia, \u00c1frica e Palestina por Celso, e sistematizado polo bispo de Campania, Xuliano, considerada herex\u00eda polo Concilio de \u00c9feso.\nCaracter\u00edsticas.\nSosti\u00f1a a capacidade natural do home para conseguir a salvaci\u00f3n; abondaba para iso o uso da raz\u00f3n e da liberdade sen a intervenci\u00f3n sobrenatural de Deus. Negaba, \u00f3 mesmo tempo, a substancia e as consecuencias do pecado orixinal, a absoluta necesidade da graza para realizar obras sobrenaturais. O pecado orixinal, no sentido en que o entend\u00eda a Igrexa, non exist\u00eda para Pelaxio; o home, en efecto, nace sen mancha orixinal ningunha, coa perfecta integridade de natureza semellante a aquela con que sa\u00edu Ad\u00e1n das mans do Creador; o pecado do primeiro home non implicou prexu\u00edzo ou dano ning\u00fan e non trouxo consecuencia ningunha para a posteridade. Por\u00e9n, foi un mal exemplo, e p\u00f3dese falar de pecado orixinal en tanto os homes pecan a semellanza de Ad\u00e1n. Por conseguinte: nin o bautismo \u00e9 de absoluta necesidade para a vida eterna -requ\u00edrese s\u00f3 para poder formar parte da Igrexa- nin a graza \u00e9 necesaria para as obras sobrenaturais, nin a Redenci\u00f3n, sequera, pode ser considerada como un rescate. A graza \u00e9, soamente, unha iluminaci\u00f3n interior; non act\u00faa sobre a nosa vontade e non transforma a nosa alma; a Redenci\u00f3n \u00e9, sen m\u00e1is, un reclamo, unha invitaci\u00f3n a unha vida superior, pero permanece sempre exterior a n\u00f3s, non crea nada dentro de n\u00f3s.\nXa nos primeiros abrochos desta herex\u00eda, levada a \u00c1frica por Celso o ano 310, o concilio cartaxin\u00e9s do 311 excomungou a Celso e obrigoulle a se reclu\u00edr en Palestina, onde se atopaba o seu amigo Pelaxio. Se en Palestina a herex\u00eda atopou bispos compracentes, en \u00c1frica, a loita conducida por Agosti\u00f1o de Hipona, f\u00edxose encarnizada rematando a condena da herex\u00eda no Concilio de Milevi do ano 316; finalmente a Ep\u00edstola tractoria do Papa Z\u00f3simo que, tomando un termo medio entre as definici\u00f3ns dos dous concilios africanos, condenou solemnemente a herex\u00eda: esta condena foi despois confirmada polo Concilio de \u00c9feso do ano 431.\nAlgunhas expresi\u00f3ns radicais de Agosti\u00f1o na pol\u00e9mica pelaxiana, sobre a necesidade da graza, fixeron pensar que se trataba de retirarlle ao libre arbitrio toda participaci\u00f3n na obra da salvaci\u00f3n; por este motivo alg\u00fans monxes do mosteiro de San V\u00edtor de Marsella cr\u00e9ronse no deber de propor a seguinte doutrina: \nUn disc\u00edpulo de Santo Agosti\u00f1o, San Pr\u00f3spero de Aquitania, denunciou rapidamente semipelaxianismo e foi o centro de varias pol\u00e9micas teol\u00f3xicas durante case un s\u00e9culo ata que, finalmente, o Concilio de Orange do ano 529, aprobado solemnemente por Bonifacio II, condenouno en 532, declarando e establecendo que o home ca\u00eddo non pode obter a fe nin a desexa sen a graza proveniente; e moito menos perseverarse no ben sen unha secuela de grazas coadxuvantes, nin perseverar ata o fin sen un don especial ligado \u00e1 s\u00faa predestinaci\u00f3n."}
{"id": "58196", "revid": "1131", "url": "https://gl.wikipedia.org/wiki?curid=58196", "title": "Samesugas", "text": "Samesugas \u00e9 un grupo galego de rock and roll con son garage, formado en Santiago de Compostela en 1999. Cantan en ingl\u00e9s e galego, e est\u00e1 constitu\u00eddo por antigos formantes doutros grupos como Fame Neghra e Dirty Barriguitas. Est\u00e1 composto por Joaqu\u00edn (guitarra e voz), Alberte (baixo), \u00c1lex (guitarra) e Ram\u00f3n (bater\u00eda).\nTraxectoria.\nA s\u00faa discograf\u00eda at\u00e9 o ano 2006 estaba formada basicamente por sinxelos e EP's, e foron seleccionados para varios recompilatorios. Un deses traballos colectivos e o tributo a Turbonegro en 2002, no que participan cunha versi\u00f3n en galego da canci\u00f3n \"I fucked Betty Page\". Nese mesmo ano editaron un vinilo titulado \"Machine in your brain\", que foi reeditado en CD en 2006. No ano 2003 fixeron unha xira por Finlandia.\nO seu primeiro traballo longo foi \"Al\u00e1 vai!\", no ano 2007. Nese mesmo ano versionaron para Manifesto Dobarrista, o disco colectivo tributo a Andr\u00e9s do Barro, a s\u00faa canci\u00f3n \"Homes\". En marzo do 2008, e xunto con The Homens, unha banda amiga coa que comparten comezos, sacaron en vinilo o EP conxunto \"The Homens Vs. Samesugas\", no que ambos os grupos intercambian versi\u00f3ns e incl\u00faen tam\u00e9n temas novos."}
{"id": "58197", "revid": "98629", "url": "https://gl.wikipedia.org/wiki?curid=58197", "title": "Harry Potter e o preso de Azkaban (filme)", "text": "Harry Potter e o preso de Azkaban (en ) \u00e9 un filme de fantas\u00eda dirixido por Alfonso Cuar\u00f3n e baseado na novela hom\u00f3nima escrita por J. K. Rowling. \u00c9 o terceiro filme da serie de filmes de \"Harry Potter\". Foi escrito por Steve Kloves e producido por Chris Columbus, David Heyman e Mark Radcliffe. A historia c\u00e9ntrase no terceiro ano de Harry Potter na Escola Hogwarts de Maxia e Feiticer\u00eda, durante o que un prisioneiro chamado Sirius Black escapa do c\u00e1rcere m\u00e1xico de Azkaban co obxectivo de matar a Harry. A pel\u00edcula est\u00e1 protagonizada por Daniel Radcliffe como Harry Potter, con Rupert Grint e Emma Watson como os mellores amigos de Harry, Ron Weasley e Hermione Granger. O resto do elenco incl\u00fae a Michael Gambon, Gary Oldman, David Thewlis, Timothy Spall e Emma Thompson.\nO filme tivo a s\u00faa estrea no Reino Unido o 31 de maio de 2004 e nos Estados Unidos o 4 de xu\u00f1o de 2004 e foi a primeira pel\u00edcula de \"Harry Potter\" en proxectarse en cines IMAX. Tam\u00e9n foi a \u00faltima en po\u00f1erse \u00e1 venda en formato VHS. Recibiu d\u00faas candidaturas aos Premios Oscar: Oscar \u00e1 mellor banda sonora e Oscar \u00f3s mellores efectos visuais, que finalmente ga\u00f1aron \"Finding Neverland\" e \"Spider-Man 2\", respectivamente. A recadaci\u00f3n nas salas internacionais ascende a m\u00e1is de 974 mill\u00f3ns de d\u00f3lares estadounidenses.\nEstreouse en galego na TVG o 27 de maio de 2008.\nMalia que \"o preso de Azkaban\" foi o filme da saga con mellor acollida pola cr\u00edtica cunha recadaci\u00f3n nas salas internacionais dun total de 795,6 mill\u00f3ns de d\u00f3lares, \u00e9 a que fixo menor caixa de todas as longametraxes.\nSinopse.\nO comezo do terceiro curso de Harry Potter en Hogwarts coincide coa fuxida dun preso chamado Sirius Black do c\u00e1rcere m\u00e1xico de Azkaban; o convicto semella estar disposto a matar a Harry. Mentres tanto, Remus Lupin \u00fanese ao persoal docente da escola m\u00e1xica como novo profesor de Defensa contra a Maxia Negra e o Ministerio de Maxia conf\u00eda aos Dementores de Azkaban a protecci\u00f3n de Hogwarts fronte a Black. Harry descobre m\u00e1is acerca do seu pasado e a s\u00faa conexi\u00f3n co prisioneiro escapado.\nElenco.\nAs novas adici\u00f3ns ao elenco incl\u00faen os seguintes actores:\nProduci\u00f3n.\nA fotograf\u00eda principal comezou o 24 de febreiro de 2003, en Leavesden Film Studios e finalizou en outubro de 2003.\nAlg\u00fans dos decorados para o filme situ\u00e1ronse en Glen Coe, Escocia, preto de Clachaig Inn. Os plat\u00f3s interiores, como os dos filmes anteriores, at\u00f3panse principalmente en Leavesden Film Studios. O lago de Hogwarts foi gravado no lago Shiel nas Terras Altas Escocesas. A ponte que cruza o Expreso de Hogwarts e que tam\u00e9n aparece en n\u2019\"a C\u00e1mara dos Segredos\" at\u00f3pase no lado oposto ao lago Shiel e usouse durante a secuencia dos Dementores abordando o tren. Tam\u00e9n hai breves escenas do filme rodadas en Palmers Green ao norte de Londres e nos arredores de Borough Market e Lambeth Bridge, tam\u00e9n en Londres.\nRowling permitiu a Cuar\u00f3n facer pequenos cambios con respecto ao libro, baixo a condici\u00f3n de que se cinguise ao esp\u00edrito da novela. Deixou que inclu\u00edse un reloxo de sol nos xard\u00edns de Hogwarts, pero rexeitou a idea de inclu\u00edr un cemiterio, que xogar\u00eda un papel importante no sexto libro, daquela a\u00ednda sen publicar.\nBanda sonora.\nA banda sonora de \"Harry Potter e o preso de Azkaban\" lanzouse ao mercado o 25 de maio de 2004. As pezas musicais foron compostas e dirixidas por John Williams. A banda sonora recibiu unha candidatura aos Premios Oscar na categor\u00eda de Oscar \u00e1 mellor banda sonora, aos Premios Grammy na categor\u00eda de mellor \u00e1lbum de banda sonora para unha pel\u00edcula e aos Premios World Soundtrack na categor\u00eda de mellor banda sonora.\nO \u00e1lbum foi ben recibido pola cr\u00edtica cinematogr\u00e1fica musical. Archie Watt de MovieCues concedeu unha valoraci\u00f3n de cinco estrelas \u00e1 banda sonora e p\u00faxoa na lista das mellores do ano."}
{"id": "58199", "revid": "12452", "url": "https://gl.wikipedia.org/wiki?curid=58199", "title": "San Lourenzo da Pena", "text": ""}
{"id": "58205", "revid": "5312", "url": "https://gl.wikipedia.org/wiki?curid=58205", "title": "Partido Socialista do Reich", "text": "O Partido Socialista do Reich (en alem\u00e1n: \"Sozialistische Reichspartei Deutschlands\", SRP) foi un partido pol\u00edtico alem\u00e1n fundado en 1949 tras escindirse do Partido do Imperio Alem\u00e1n o sector m\u00e1is abertamente nacionalsocialista. Os seus l\u00edderes foron Otto Ernst Remer, antigo xeneral do Estado Maior e responsable de abortar o putsch dos oficiais contra Hitler en xu\u00f1o de 1944 e Fritz Dorls.\nO SRP defend\u00eda que Konrad Adenauer era un monicreque dos americanos e que Karl D\u00f6nitz era o \u00faltimo F\u00fchrer lex\u00edtimo do Reich alem\u00e1n. Rexeitaba a existencia do Holocausto e defend\u00eda a existencia dunha Europa unida baixo o liderado dun Reich alem\u00e1n reunificado que se alzase como unha terceira forza entre o capitalismo e o comunismo.\nO SRP ti\u00f1a arredor dos 10.000 membros e estaba representado no Parlamento de Baixa Saxonia con 16 escanos (11% dos votos nas elecci\u00f3ns de 1951) e no de Bremen con 8 (7,7% dos votos nas elecci\u00f3ns de 1951). O Reichsfront era o organizaci\u00f3n paramilitar do PSR. En 1952 o Tribunal Constitucional alem\u00e1n prohibiu o partido e unha parte importante dos seus membros volveron ao Partido do Imperio Alem\u00e1n."}
{"id": "58214", "revid": "98629", "url": "https://gl.wikipedia.org/wiki?curid=58214", "title": "Kythnos", "text": "Kythnos () \u00e9 unha illa grega das C\u00edcladas occidentais entre Ceos e Serifos, en Grecia. Est\u00e1 a 56 millas n\u00e1uticas do Pireo e a uns 40\u00a0km ao sueste do cabo Suni\u00f3n, a extremidade meridional do \u00c1tica.\nA cidade principal leva o mesmo nome. A antiga cidade est\u00e1 en ru\u00ednas e agora leva o nome de Hebraeokastron, e p\u00f3dense ver as murallas. Modernamente cham\u00f3uselle Termia, por unhas augas termais na parte nord\u00e9s, pero o nome non prevaleceu. O personaxe m\u00e1is famoso da illa foi o pintor Cidias. A illa era co\u00f1ecida principalmente polos seus excelentes queixos. Antigamente cham\u00e1base Diyopis.\nKythnos ten uns 100\u00a0km\u00b2 de superficie e un litoral duns 97\u00a0km. Ten m\u00e1is de 70 praias, moitas das cales son inaccesibles por estrada. Dest\u00e1case o istmo en forma de media l\u00faa de fina area de Kolona.\nAsentamentos.\nA illa tivo dous asentamentos significativos, a poboaci\u00f3n de Mesaria ou Kythnos (pob. duns 675), co\u00f1ecida localmente como \"Chora\", e a poboaci\u00f3n de Driopis ou Driopida (pob. duns 525), tam\u00e9n co\u00f1ecida como \"Chorio\". \u00c1mbalas d\u00faas poboaci\u00f3ns dest\u00e1canse polas s\u00faas r\u00faas serpenteantes e graduadas, demasiado estreitas para o tr\u00e1fico vehicular. Os pobos son pintorescos e con estilos arquitect\u00f3nicos diferentes. \"Hora\" ten os m\u00e1is t\u00edpicos tellados planos das C\u00edcladas, mentres que os tellados de Driopida son inclinados e con tellas. Dest\u00e1case tam\u00e9n a grande igrexa ortodoxa de Chora.\nHai tam\u00e9n unha crecente vila costeira chamada Kanala no lado leste da illa, e moitas das s\u00faas grandes praias est\u00e1n colonizadas por un pu\u00f1ado de residentes. Aghios Dimitrios, ao sur da punta da illa, \u00e9 no seu maior parte un moderno asentamento, con pequenas casas de vacaci\u00f3ns que salpican a ladeira encima dunha ampla praia que est\u00e1 salpicada de narcisos de mar. No extremo nord\u00e9s da illa existe, un pobo famoso polos seus mananciais termais, os cales dise que te\u00f1en propiedades curativas.\nO porto da cidade ch\u00e1mase Merichas, e a s\u00faa poboaci\u00f3n flut\u00faa durante o ano. Antes da d\u00e9cada de 1970, non hab\u00eda residentes todo o ano. Hoxe, a poboaci\u00f3n crece todo o ano, e especialmente no ver\u00e1n. Moitos residentes do porto falan ingl\u00e9s, o segundo idioma m\u00e1is falado. Merichas est\u00e1 conectada co Pireo e con Lauri\u00f3n por ferri, e a viaxe dura unhas catro horas. A construci\u00f3n dun novo espig\u00f3n comezou en 2005 para acomodar aos ferris m\u00e1is grandes.\nKythnos ata hai pouco era unha das \u00faltimas illas das C\u00edcladas que non foran afectadas polo impacto do turismo, pero isto cambiou. A\u00ednda, a illa non foi sobre-explotada, e nas zonas m\u00e1is remotas dos pobo subsiste a forma de tradicional de vida.\nPrehistoria.\nKythnos \u00e9 moi probablemente a m\u00e1is antiga illa poboada das illas C\u00edcladas. Hai asentamentos mesol\u00edticos do (-10000 - -8000) na costa nord\u00e9s. O sitio cerca do pobo, est\u00e1 situado na costa, e grandes porci\u00f3ns foron erosionadas polo mar. As escavaci\u00f3ns de 1996 acharon esqueletos humanos intactos, xunto con artefactos de pedra e parte do pavimento do chan, que indican un longo asentamento no tempo, probablemente de cazadores-recolectores.\nAchados do III milenio adC (primeiro per\u00edodo cicl\u00e1dico) en Skouries cerca do pico m\u00e1is alto da illa, o monte Profitis Elias, suxire que Kythnos era provedora de materiais en bruto para metalurxia \u00e1s outras illas durante a Idade de Bronce. Restos de lugares de fundido de cobre e minas ao ceo aberto de cobre foron investigadas en 1984-1985. Un recente paper estudo de Myrto Georgakopoulo sinala o traballo xerminal aqu\u00ed de Gale e outros.\nOs primeiros habitantes da illa co\u00f1ecidos polos historiadores foron os carios, unha tribo prehel\u00e9nica probablemente aliada con, ou baixo, o dominio dos minoicos que finalmente foron forzados pola invasi\u00f3n das tribos a trasladarse e asentarse en Asia Menor. Herodoto (VIII, 73) di que no s\u00e9culo -XIII, outra tribo prehel\u00e9nica, orixinais do continente grego cerca do Parnaso, emigraron \u00e1s illas, primeiro a Eubea e despois estend\u00e9ronse a Ceos, Kythnos, e m\u00e1is al\u00f3. Esta tribo probablemente deu o nome a unha das d\u00faas principais poboaci\u00f3ns, Driopis ou Driopida. Algunhas fontes din que a illa tomou o nome do rei Kythnos dos dr\u00edopes; outra suxiren que \u00e9 m\u00e1is unha figura m\u00edtica que hist\u00f3rica. Os dr\u00edopes traslad\u00e1ronse baixo a presi\u00f3n dos xonios, que emigraron ao continente grego cando as tribos dorias despraz\u00e1ronse desde o norte. \nUn sitio heleno en Vryokastro, encima da ba\u00eda de Episkopi na parte noroeste da illa, foi parcialmente escavado a mediados de s\u00e9culo XX, proporcionando planos de chans de casas e un santuario, as\u00ed como uns poucos artefactos. En artigos xornal\u00edsticos gregos do 19 de decembro de 2002, o arque\u00f3logo Alexandros Mazarakis-Ainian anunciaba un espectacular descubrimento no sitio: un inner sanctum (adyton) dun templo era achado intacto. Sobre 1.400 obxectos, inclu\u00edndo preciosas xoias e artefactos de ouro, prata e bronce, figuri\u00f1as de terracota, e vasos pintados foron atopados, no que os arque\u00f3logos determinaron era un templo de 2.700 anos dedicado a Hera, ou Afrodita. os artefactos datan a maior\u00eda do s\u00e9culo -VII ao -V.\nO sitio de Vryokastro estivo habitado ata \u00e9poca romana. Nesta \u00e9poca as illas C\u00edcladas sufriron a depredaci\u00f3n dos piratas, e quizais por esta raz\u00f3n, os principais asentamentos mov\u00e9ronse ao interior e a lugares m\u00e1is defendibles.\nRestos doutro antigo asentamento, con extensas murallas de pedra, puido estar no extremo norte do cabo. Este sitio, chamado Kastro, era a capital da illa desde a \u00e9poca de Cristo, durante a \u00e9poca imperio bizantino ata os tempos dos francos. Este sitio era inexpugnable: tres dos seus lados eran escarpados e ca\u00edan 150 m sobre o mar. Ao cuarto lado cheg\u00e1base por unha estreita senda que estaba bloqueada por un gran muro,partes do cal a\u00ednda existen (xunto con muros que delinean centos de casas). Con todo hai evidencias de que a cidade foi destru\u00edda e reconstru\u00edda varias veces. A poboaci\u00f3n flutuou dramaticamente durante este per\u00edodo e a illa foi dezmada debido aos merodeadores e pragas. \nHistoria.\nS\u00f3 raramente a illa \u00e9 mencionada polos autores antigos. Na batalla de Salamina (-480), Herodoto informa que Kythnos contribu\u00edu cunha trirreme e un pentec\u00f3ntero, e a s\u00faa contribuci\u00f3n \u00e9 conmemorada na base dun tr\u00edpode de ouro en Delfos (Herodoto, VIII, 46). \nLogo da guerra do Peloponeso converteuse en aliada de Atenas xunto con outras illas. \nNon participou nas operaci\u00f3ns de Artemisio. Foi tributaria de Atenas na confederaci\u00f3n de Delos.\nInnumerables fontes repiten que Arist\u00f3teles eloxiou ao goberno de Kythnos na s\u00faa \"Constituci\u00f3n de Kythnos.\" Exactamente que foi o que escribiu \u00e9 dif\u00edcil de determinar, dado que todos os ensaios das 158 cidades-estado perd\u00e9ronse ag\u00e1s a de Atenas.\nNa guerra entre Macedonia e Roma, en -200, foi ocupada por unha guarnici\u00f3n macedonia e foi asediada por Atalo I de P\u00e9rgamo e polos rodios pero non a puideron ocupar.\nLogo da morte do emperador Ner\u00f3n un falso Ner\u00f3n apareceu nesta illa e reuniu a moitos adeptos, pero permaneceu pouco tempo. Continuou en mans de Roma e Bizancio.\nCruzadas e \u00e9poca veneciana.\nEn 1205 pasou a Venecia e foi parte do Ducado de Naxos. En 1207, Kythnos caeu baixo o goberno do franco Marco Sanudo. Permaneceu en mans venecianas durante 400 anos. En 1279 foi unha das illas que ocupou a frota bizantina dirixida polo gran duque Licarios e quedou baixo soberan\u00eda bizantina ata que en 1307 Giannoulis d\u00e1 Corogna, un cabaleiro da orde de San Xo\u00e1n, cun grupo de soldados, ocupou as illas de Sifnos e Kythnos, e declarouse independente de Naxos e de Bizancio, cham\u00e1ndose se\u00f1or soberano de Sifnos e Kythnos. Os Corogna rexeron Kythnos e Sifnos ata que o \u00faltimo morreu en 1464. A herdeira Marietta de Corogna casou con Nikolaos Goranides (Nicolo I Gozzadini), que se converteu en se\u00f1or.\nCaterina, filla de Anxo II Gozzadini se\u00f1or de Sifnos e Kythnoss (morto en 1464) casou no 1462 co duque de Naxos Xaime III Crispo (duque 1463-1480) e tivo d\u00faas fillas: en 1463 a Fiorenza que foi se\u00f1ora de Namfios, de Santorini en 1479, e de Paros en 1520 (morreu en 1528); e en 1466 a Petronela. M\u00e1is tarde Adriana, filla de Nicolo II Gozzadini, se\u00f1or de Sifnos e Kythnos casou con Xo\u00e1n IV Crispo (duque de Naxos 1517-1544); no s\u00e9culo XVI a filla do se\u00f1or Anxo III Gozzadini de Sifnos e Kythnos, Fiorenza Gozzadini, casou con Francisco IV Crispo, herdeiro do ducado de Naxos e duque asociado (1536-1544) e tiveron unha filla, Fiorenza Gozzadini. En 1537 Barbarroxa ocupou Sifnos, pero non Kythnos que desde ent\u00f3n houbo de pagar tributo.\nDurante este per\u00edodo, era co\u00f1ecida como Termia, un nome derivado dos mananciais minerais da costa nord\u00e9s na poboaci\u00f3n de Loutra (que significa \"ba\u00f1os\" en grego). Estes ba\u00f1os eran famosos, polo menos desde \u00e9poca romana. A capital permaneceu en Kastro, que foi reconstru\u00edda como unha fortaleza franca e era co\u00f1ecida como a Torre de Termia.\n\u00c9poca otom\u00e1.\nA consecuencia dun asedio os turcos resultaron vitoriosos sobre o \u00faltimo se\u00f1or veneciano, Angelo Gozzadini, en 1617. (Segundo unha historia relatada por J.L. Bent no seu 1885 relato de viaxes das C\u00edcladas, Kastro caeu s\u00f3 debido a unha traizoeira estrataxema dos turcos: unha muller nova, cun neno e aparentemente dorida, achegouse \u00e1 entrada e suplicou ser admitida; a filla do vixilante abriu a porta a ela e aos turcos escondidos cerca. Bent escribe que esta versi\u00f3n conserv\u00e1base nunha popular balada insular.\nTras a ca\u00edda dos turcos, Kastro foi abandonada e a nova capital localizouse no interior, como o nome de Mesaria suxire. M\u00e1is tarde, esta cidade foi co\u00f1ecida como Hora (o nome grego xen\u00e9rico para unha capital, tam\u00e9n escrita Chora).\nBaixo os otom\u00e1ns, Kythnos gozou de liberdade relixiosa, pero foi un pobre, e pouco poboado lugar, a\u00ednda acosado polos piratas e sufrindo frecuentes epidemias. A maior\u00eda da s\u00faa poboaci\u00f3n sucumbiu \u00e1 praga de 1823. Con todo, foi unha das primeiras illas en rebelarse contra os turcos e unirse ao Grecia continental no seu loita pola independencia. Durante o reinado do primeiro rei grego, Od\u00f3n, Kythnos foi un lugar de exilio para prisioneiros pol\u00edticos e foi a escena da fracasada revolta de 1862 por rebeldes de Siros que intentaron liberar aos prisioneiros.\nKythnos moderno.\nNo s\u00e9culo XIX, os Kynthios ga\u00f1\u00e1banse a vida como o fixeron en s\u00e9culos anteriores: como pescadores ou pastores. A illa ti\u00f1a poucos recursos naturais e, carec\u00eda de augas profundas para o amarre dos barcos, e era relativamente inaccesible. A comezos do s\u00e9culo XX, mineral de ferro foi descuberto na illa e os Kynthios puideron completar os seus escasos ingresos traballando nas minas. Estas minas, con todo, estiveron f\u00f3ra de xogo pola segunda guerra mundial, e outra vez, a poboaci\u00f3n da illa empeorou, e a xente nova deixouna para buscar emprego e unha vida mellor en Atenas ou ata m\u00e1is lonxe.\nO boom tur\u00edstico grego de metade do s\u00e9culo XX en gran parte non tocou a Kythnos debido \u00e1 carencia de augas profundas no porto para os ferris. A construci\u00f3n dun novo espig\u00f3n en 1974 precipitou grandes cambios. Hoxe, a illa \u00e9 un moderno, pr\u00f3spero lugar, cun crecente turismo. Est\u00e1 \u00e1 cabeza de experimentos de enerx\u00edas alternativas, co establecemento en 1983 do primeiro parque e\u00f3lico, de Grecia que hoxe fornece electricidade a moitas illas. Numerosas casas individuais en remotas covas est\u00e1n equipadas con sistemas fotovoltaicos, e case todas as casas empregan enerx\u00eda solar.\nDebido \u00e1 s\u00faa proximidade a Atenas, Kythnos converteuse nun lugar de moda para as vacaci\u00f3ns dom\u00e9sticas, ao que hai que sumar que \u00e9 un destino accesible para os visitantes estranxeiros. Ademais das s\u00faas numerosas praias e pintorescos pobos, tam\u00e9n \u00e9 o lugar dunha das covas m\u00e1is grandes de Grecia, a Cova Katafiki en Driopida. Esta cova, primeiro visitada na d\u00e9cada de 1830 e descrita polo xe\u00f3logo Fiedler, ten un \u00fanico \"schratten\" ou cortinas de roca, ademais de espeleotermas. Foi unha mina ata 1939 e actualmente foi desenvolvida como atracci\u00f3n tur\u00edstica."}
{"id": "58215", "revid": "1093", "url": "https://gl.wikipedia.org/wiki?curid=58215", "title": "Mykonos", "text": ""}
{"id": "58216", "revid": "2445", "url": "https://gl.wikipedia.org/wiki?curid=58216", "title": "Machuco", "text": "Co termo machuco pod\u00e9monos referir a:"}
{"id": "58217", "revid": "1576", "url": "https://gl.wikipedia.org/wiki?curid=58217", "title": "Kynthos", "text": ""}
{"id": "58218", "revid": "98629", "url": "https://gl.wikipedia.org/wiki?curid=58218", "title": "Reino de Macedonia", "text": "Macedonia (en grego: \"\u039c\u03b1\u03ba\u03b5\u03b4\u03bf\u03bd\u03af\u03b1\" \"Makedon\u00eda\") \u00e9 unha rexi\u00f3n xeogr\u00e1fica e hist\u00f3rica do sueste de Europa na pen\u00ednsula Balc\u00e1nica, cunha \u00e1rea de aproximadamente 67.000 km\u00b2 e unha poboaci\u00f3n de preto de 4,65 mill\u00f3ns de habitantes.\nA historia de Macedonia est\u00e1 moi vinculada \u00e1 Grecia cl\u00e1sica. Alexandre o Grande naceu e foi rei desta rexi\u00f3n.\nSituaci\u00f3n xeogr\u00e1fica.\nNo norte de Grecia at\u00f3pase a rexi\u00f3n de Tesalia. Ao norte desta rexi\u00f3n est\u00e9ndense d\u00faas chairas rodeadas de monta\u00f1as abruptas. Esta rexi\u00f3n formaba na Antig\u00fcidade o reino de Macedonia. Entre as d\u00faas chairas at\u00f3pase a pen\u00ednsula Calc\u00eddica que avanza no Mar Exeo formando tres puntas. Actualmente, a maior parte do seu territorio at\u00f3pase no territorio de Macedonia en Grecia e nalgunhas partes de Bulgaria e Macedonia do Norte.\nEra un pa\u00eds de trigo e pastos, de alde\u00e1ns e xinetes (como Tesalia) cunha costa mar\u00edtima moi reducida. Os historiadores cren que os seus habitantes eran gregos de dialecto d\u00f3rico do mesmo xeito que os da rexi\u00f3n de Epiro, Rodas ou Peloponeso, e que falaban un dialecto grego moi pr\u00f3ximo ao destas rexi\u00f3ns.\nCostumes.\nOs mozos ti\u00f1an unha obrigaci\u00f3n inici\u00e1tica que era a de matar un xabaril. Aquel que non o fixese non merec\u00eda sentar cos demais nos banquetes.\nCando, polas circunstancias que fosen, un home non matara a\u00ednda un inimigo, ti\u00f1a a obrigaci\u00f3n de levar unha corda arroiada ao corpo.\nEra costume e de bo ver o embriagarse nos fest\u00edns e, despois, armar pelexas.\nHistoria.\nOrixes.\nSegundo os investigadores e historiadores \u00e9 moi complexo chegar a saber con toda exactitude a orixe destes pobos asentados nesta zona xeogr\u00e1fica. Os antigos cham\u00e1banlles b\u00e1rbaros, usando como en tantas ocasi\u00f3ns un criterio cultural. A s\u00faa procedencia \u00e9 incerta e de gran complexidade. S\u00e1bese que se agrupaban en tribos e cada unha ti\u00f1a o seu propio rei. Eran xentes sinxelas e ignorantes que apenas fundaran cidades nin ti\u00f1an a tradici\u00f3n de constitu\u00edr Asemblea do pobo. O groso da poboaci\u00f3n eran pastores que coidaban o gando dos nobres. Estes \u00faltimos eran ademais grandes cazadores e bos guerreiros.\nO historiador grego Tuc\u00eddides (c. -460 - c. -400 ), describe estes poboadores como xente que constitu\u00eda un conxunto de pobos dispersos en cada un dos cales implantouse unha monarqu\u00eda e que desenvolv\u00edan un intenso movemento de masas. Loitaban e compet\u00edan entre si, de maneira que o informe da s\u00faa consolidaci\u00f3n est\u00e1 cheo de alianzas e conflitos entre os diversos grupos e reis aspirantes \u00e1 hexemon\u00eda.\nNalg\u00fan momento da Historia elab\u00f3rase unha lenda, segundo a cal os macedonios proceden dun fillo do deus Eolo chamado Maced\u00f3n. Deste xeito, o grande Alexandre ser\u00eda descendente dos E\u00e1cidas e de Heracles, orixes plenamente hel\u00e9nicos.\nA arqueolox\u00eda tam\u00e9n ten a s\u00faa palabra sobre este pobo macedonio. sa\u00edron \u00e1 luz tumbas reais que datan de finais do s\u00e9culo -VI, cheas de ricas alfaias e valiosas obras de arte de tradici\u00f3n grega.\nO Imperio.\nDurante moitos anos Macedonia foi unha zona inestable, cuxos reis se asasinaron uns a outros para conseguiren o poder sobre todas as tribos. Ata que chegou un novo rei, un mozo de vinte e dous anos chamado Filipo II, e con el o comezo dunha gran Historia e dun grande Imperio. Filipo II impuxo o poder sobre os demais e conseguiu que o seu pobo sacase partido da s\u00faa vantaxosa posici\u00f3n xeogr\u00e1fica. As faza\u00f1as de Filipo son grandiosas pero en realidade non son sen\u00f3n a apertura dun cami\u00f1o de gloria que percorrer\u00eda o seu fillo Alexandre o Grande.\nPor outra banda, o mundo Hel\u00e9nico atop\u00e1base en constantes rifas e guerras entre as cidades-estado, situaci\u00f3n que favoreceu en gran xeito a Filipo para levar a cabo o seu plan de expansi\u00f3n e conquista. Hai que ter en conta que Grecia non exist\u00eda como a unidade pol\u00edtica que agora co\u00f1ecemos; non exist\u00eda a idea de naci\u00f3n, por iso non \u00e9 de estra\u00f1ar que pelexasen entre si as grandes cidades de Atenas, Esparta, Tebas e demais. Case todas elas ti\u00f1an un inimigo com\u00fan: os persas. Este foi o punto de arranque de Filipo para realizar a s\u00faa expansi\u00f3n coa axuda e cooperaci\u00f3n dos gregos. As conquistas deste rei foron importantes e conseguiu a hexemon\u00eda macedonia sobre os gregos. Contin\u00faase agrandando o imperio pero a morte sorprendeuno pronto en forma de asasinato.\nO seu fillo Alexandre o Grande continuou o labor en maior medida facendo xa verdadeiramente de Macedonia un extenso Imperio que chegou a abarcar desde o Danubio ao Indo, desde o mar de Aral ao deserto do S\u00e1hara. Comprend\u00eda:\nA gran campa\u00f1a contra os persas, antigos rivais, culminou coa batalla de Isos en que foi derrotado Dar\u00edo III rei de Persia. Este triunfo abriulle ademais a f\u00e1cil conquista de Exipto.\nA capital deste imperio, Pella, converteuse nunha cidade pr\u00f3spera onde se daban cita os m\u00e1is famosos cient\u00edficos, fil\u00f3sofos e artistas do mundo co\u00f1ecido.\nDez anos duraron as campa\u00f1as de Alexandre. Disp\u00fa\u00f1ase a invadir a Pen\u00ednsula Ar\u00e1biga cando lle chegou a morte (en -323). Cando Alexandre morreu, Macedonia quedou sen sucesor e comezaron as loitas internas que liquidaron o vasto imperio.\nOs xenerais do ex\u00e9rcito macedonio os chamados \"di\u00e1docos\" (\u03b4\u03b9\u03b1\u03b4\u03bf\u03c7\u03bf\u03c2) ou \"sucesores\" ou \"herdeiros\", eran trinta e catro en total; cinco deles repart\u00edronse os territorios conquistados por Alexandre, que se foron convertendo en pequenos reinos e non deixaron nunca de loitar entre eles. S\u00e1bese que Alexandre dixera nunha ocasi\u00f3n: \"Os meus xenerais faranme funerais sanguentos\".\nLogo destes antigos xenerais gobernaron os chamados \"ep\u00edgonos\" (\u03b5\u03c0\u03b9\u03b3\u03bf\u03bd\u03bf\u03c2), os nacidos despois ou sucesores. A loita entre eles para obter o poder e a hexemon\u00eda durou case cincuenta anos, ata o -281 en que morreu o \u00faltimo dos di\u00e1docos, Seleuco.\nOs protagonistas dos primeiros tempos foron os comandantes P\u00e9rdicas e Meleagro, coas s\u00faas intrigas e manobras. Tam\u00e9n o gran xeneral Ant\u00edgono Mon\u00f3ftalmos, Ant\u00edpatro (ou Ant\u00edpater) o \u00faltimo xeral que quedaba da \u00e9poca de Filipo II, e m\u00e1is tarde os fillos de ambos os Demetrio e Casandro.\nDecadencia.\nDurante os seguintes vinte anos non houbo m\u00e1is que pelexas entre eles. Nun principio content\u00e1ronse con chamarse gobernadores, isto foi en espera da maior\u00eda de idade do fillo de Alexandre, pero xa no 306 a.C. tomaron o t\u00edtulo de rei. Repart\u00edronse o imperio do seguinte xeito:\nAnt\u00edgono pretendeu desde un principio ser o \u00fanico e so\u00f1ou coa grande unidade do imperio de Alexandre. Pero os xenerais Tolomeo, Lis\u00edmaco e Seleuco non llo consentiron e declar\u00e1ronlle a guerra. Ant\u00edgono foi vencido e morto na Batalla de Ipso, (en Frixia, centro de Asia Menor) no 301 a.C..\nOs \"ep\u00edgonos\" (ou \"nacidos despois\", ou \"sucesores dos xenerais\") continuaron coas loitas internas e externas por conseguir o poder.\nNo ano 281 a.C. o grande imperio estaba dividido en tres grandes estados: \nOs romanos.\nPero no ano -215 ata o -168, outro pobo poderoso guerreou contra os macedonios. Eran os romanos, que venceron e converteron Macedonia en provincia romana. A partir deste momento a Historia de Macedonia estar\u00e1 ligada \u00e1 Historia de Roma. Por iso mesmo pasa tam\u00e9n pola etapa hist\u00f3rica do Imperio Bizantino e no ano 395 forma parte da metade oriental do Imperio Romano.\nUn personaxe importante nestas terras durante os primeiros anos do cristianismo foi o ap\u00f3stolo Paulo de Tarso que predicou a nova relixi\u00f3n principalmente nas cidades de Filipos e Tesalonia.\nOs eslavos.\nChegando aos s\u00e9culos VI e VII acoden a Macedonia un n\u00famero bastante crecido de eslavos de distintos puntos da Europa oriental. As\u00e9ntanse nestas terras. Durante alg\u00fans anos do s\u00e9culo XIV moitas zonas da rexi\u00f3n foron gobernadas por serbios. Con todo durante os mil anos de imperio grego (bizantino) a rexi\u00f3n permaneceu case durante todo este per\u00edodo sen ser ocupada, salvo por alg\u00fans anos por b\u00falgaros, serbios e cruzados.\nNo s\u00e9culo XIV, Macedonia e o resto do reino de Grecia volveuse s\u00fabdito do Imperio Otom\u00e1n e como tal, foi protagonista de refregas entre serbios, b\u00falgaros e gregos.\nS\u00e9culo XX.\nFinalmente, logo das guerras dos Balc\u00e1ns (anos 1912 e 1913), a rexi\u00f3n hist\u00f3rica de Macedonia desligouse do dominio otom\u00e1n e foi dividida entre Grecia (onde est\u00e1 a maior parte da terra deste antigo pobo hist\u00f3rico), Bulgaria e Serbia."}
{"id": "58220", "revid": "98629", "url": "https://gl.wikipedia.org/wiki?curid=58220", "title": "Siros", "text": "Siros (grego: \"\u03a3\u03cd\u03c1\u03bf\u03c2\") ou Syros ou Syra \u00e9 unha illa de Grecia situada no arquip\u00e9lago das C\u00edcladas, no mar Exeo, e capital da prefectura do mesmo nome e da rexi\u00f3n do Exeo meridional. At\u00f3pase a 144\u00a0km ao sueste de Atenas. A superficie da illa \u00e9 de 83\u00b46\u00a0km\u00b2 e ten 21.507 habitantes (censo 2011).\nAs cidades m\u00e1is grandes son Ermoupoli (\"grego: \u0395\u03c1\u03bc\u03bf\u03cd\u03c0\u03bf\u03bb\u03b7\"), Ano Siros, e Vari . Ermoupoli \u00e9 a capital da illa e das C\u00edcladas. Sempre foi unha cidade portuaria importante, e durante o s\u00e9culo XIX foi a\u00ednda m\u00e1is significativo que o Pireo. Outros pobos son Galissas, Foinikas, Pagos, Manna, Kini e Poseidonia.\nErmoupoli.\nErmoupoli () ou Hermoupolis, at\u00f3pase nun sitio en forma de anfiteatro natural, con edificios neocl\u00e1sicos, vellas mansi\u00f3ns e casas brancas en cascada cara ao porto. O Concello, na praza Miaoulis at\u00f3pase rodeado de caf\u00e9s e con zonas para sentar baixo as palmeiras. A \"Cidade de Hermes\" ten numerosas igrexas, entre elas Metamorphosis, Koimisis, San Demetrio, Tres Xerarcas, Anastasis, Evangelistria e San Nicolas. O Museo Arqueol\u00f3xico ten moitos achados e a Biblioteca Municipal cont\u00e9n numerosas edici\u00f3ns. No barrio da cidade co\u00f1ecido como Vaporia \u00e9 onde viv\u00edan os capit\u00e1ns de barco. Ao longo das s\u00faas r\u00faas estreitas, at\u00f3panse numerosas mansi\u00f3ns neocl\u00e1sicas.\nAno Syros.\nAno Siros \u00e9 a segunda cidade de Siros e foi constru\u00edda polos venecianos ao principio do s\u00e9culo XIII no outeiro de San Xurxo, no noroeste de Hermoupolis. Ano Siros mant\u00e9n unha atmosfera medieval. Innumerables pasos entre r\u00faas estreitas e casas con portas de cores conducen \u00e1 parte superior da cidade. O asentamento medieval de Ano Siros \u00e9 accesible en coche, a\u00ednda que a cidade as r\u00faas est\u00e1n feitas por pasos de m\u00e1rmore. A distancia desde o porto ata o punto de entrada principal da cidade \u00e9 de aproximadamente 1000 metros. A Cat\u00f3lica catedral de San Xurxo domina Ano Siros. A catedral foi constru\u00edda durante o s\u00e9culo XIII. Desde a catedral os visitantes te\u00f1en unha vista panor\u00e1micas das veci\u00f1as illas de Tinos, Delos, Mykonos, Paros, Andros e Naxos.\nHistoria.\nCultura Kastri.\nA historia de asentamento en Siros rem\u00f3ntase polo menos a 5.000 anos, \u00e1 Idade de Bronce na civilizaci\u00f3n das C\u00edcladas. Isto foi cando comezou o asentamento na cima dun outeiro Kastri (Siros). Os arque\u00f3logos describen a cultura temper\u00e1 das C\u00edcladas III (ECIII) como cultura Kastri.\nKastri, datada polos arque\u00f3logos no 2800-2300 aC, foi un dos primeiros asentamentos en Grecia que estaban protexidos por muros de pedra con basti\u00f3ns redondeados. Tam\u00e9n o cemiterio de Chalandriani as\u00f3ciase cos Kastri. Dentro da fortificaci\u00f3n, as casas comparten medianeiras e est\u00e1n pegadas unhas a outras. Est\u00edmase que a cidade fortificada era o fogar de ata 300 persoas.\nO sitio foi descuberto por primeira vez e escavado en 1898 por Christos Tsountas, o \"pai da investigaci\u00f3n das C\u00edcladas\". En Kastri fix\u00e9ronse alg\u00fans dos primeiros traballos en metal na rexi\u00f3n, e tam\u00e9n os primeiros usos do torno de alfareiro.\nAntig\u00fcidade.\nDurante o s\u00e9culo VI a.C. naceu o fil\u00f3sofo Fer\u00e9cides, t\u00edo e mestre de Pit\u00e1goras. Tivo unha concepci\u00f3n do heliocentrismo e alcanzou o seu apoxeo en Siros. A gruta onde viv\u00eda p\u00f3dese visitar en Ano Meria. Posu\u00eda d\u00faas cidades principais, Siros (agora a moderna Ermoupoli) e outra cidade na costa oeste, onde se atopa hoxe en d\u00eda Galissas.\nAo longo da historia, a illa foi co\u00f1ecida como Syra, a continuaci\u00f3n, Syros ou Siros. Durante o s\u00e9culo V a.C., os fenicios instal\u00e1ronse en Siros e transformaron a illa nunha forza comercial mellorando o seu porto. Na Odisea, Siros foi o pa\u00eds do porqueiro Eumaeus quen a describiu en detalle (Odisea, XV, 403 ss.).\nDurante as guerras m\u00e9dicas, os persas conquistaron Siros, que foi liberada polos atenienses; logo, Siros foi membro da confederaci\u00f3n de Delos, unha alianza mar\u00edtima creada e presidida polos atenienses, e pagaba impostos \u00e1 cidade de Atenas.\nNo s\u00e9culo IV a.C., Siros caeu baixo a dominaci\u00f3n de Filipo II de Macedonia e despois baixo a autoridade do seu sucesor, Alexandre o Grande. Tras a morte deste \u00faltimo, a illa seguiu a sorte do resto das illas gregas e pasou ao reino dos tolomeos de Exipto.\nDurante a dominaci\u00f3n romana Siros prosperou e desenvolveuse; isto durou dous s\u00e9culos e acabouse cando a illa veci\u00f1a de Delos f\u00edxolle unha forte competencia. A illa non xogou un papel importante durante Antig\u00fcidade nin nos primeiros anos do cristianismo , nos que nin sequera era unha diocese, nun momento en que ata a illa m\u00e1is pequena posu\u00eda o seu bispo. Durante os tempos dos romanos a capital de Siros atop\u00e1base na zona da actual Ermoupoli.\nIdade Media.\nAo final dos tempos antigos, as incursi\u00f3ns b\u00e1rbaras e a pirater\u00eda, afectaron ao Exeo durante moitos s\u00e9culos, levaron ao declive de Siros. A illa, xunto co resto das C\u00edcladas, foi devastado varias veces durante a Idade Media polos asaltantes de diferentes procedencias, inclu\u00edndo sicilianos, \u00e1rabes, turcos e venecianos. Isto explica por que as cidades da \u00e9poca foron constru\u00eddas nas monta\u00f1as.\nNos anos bizantinos Siros formou parte da Thema do mar Exeo, xunto co resto das illas C\u00edcladas. Logo da ca\u00edda de Bizancio na Cuarta Cruzada polos venecianos e os francos en 1204, a illa foi conquistada definitivamente polos venecianos en 1207 os venecianos tomaron o control das illas gregas e Marco Sanudo conquistou Siros e Naxos e foi duque de Naxos.\nDurante a dominaci\u00f3n veneciana, os habitantes de Siros sufriron de pobreza, fame e de ataques piratas. A influencia veneciana \u00e9 visible hoxe na cidade medieval de Ano Siros, fundada nesta \u00e9poca, que pos\u00fae unha igrexa fortificada dedicada a San Xurxo.\nDurante o per\u00edodo latino, a maior\u00eda da comunidade local convert\u00e9ronse \u00e1 relixi\u00f3n cat\u00f3lica, a\u00ednda que mantiveron a lingua grega, na actualidade a poboaci\u00f3n de Siros conserva unha importante porcentaxe de cat\u00f3licos en relaci\u00f3n co resto de Grecia, pa\u00eds maiormente ortodoxo).\nDurante o reinado de case tres s\u00e9culos e medio do Ducado de Naxos, permanecer\u00eda baixo dominio veneciano ata 1522, Siros tivo un singular r\u00e9xime feudal.\nEra otom\u00e1.\nNo s\u00e9culo XVI, a frota otom\u00e1n chegou a dominar no Exeo e o Ducado veuse abaixo. En 1522 o corsario Barbarroxa tomou posesi\u00f3n da illa, o que se co\u00f1ece como \"se\u00f1or\" durante o dominio otom\u00e1n. Con todo, as negociaci\u00f3ns das autoridades locais cos otom\u00e1ns deron as C\u00edcladas privilexios substanciais, como a reduci\u00f3n fiscais e liberdade relixiosa.\nAo mesmo tempo, a ra\u00edz dun acordo de Francia e a Santa S\u00e9 coas autoridades otom\u00e1s, os cat\u00f3licos da illa quedaron baixo a protecci\u00f3n de Francia e Roma .\nA diocese cat\u00f3lica de Siros foi unha diocese latina, sufrag\u00e1nea de Naxos. Os venecianos estableceran al\u00ed un bispado latino que estivo suxeito ao Arcebispado latino de Atenas ata 1525. Desde o momento da ocupaci\u00f3n da illa polos turcos no s\u00e9culo XVI, os gregos estableceron unha metropolitano ortodoxo en Siros: : Joseph co\u00f1ecido moi pronto, xunto con Sime\u00f3n, que morreu en 1594 e Ignatius en 1596. A illa era na s\u00faa maior parte cat\u00f3lica.\nA lista de bispos titulares pode atoparse en Le Quien e en Eubel. O m\u00e1is famoso deles foi John Andrew Carga, a quen os turcos estrangularon en 1617 porque se negou a converterse ao islam e porqu\u00e9 estaba axudando aos revolucionarios gregos ocultos na illa.\nLogo da segunda metade do s\u00e9culo XVII, comezou un per\u00edodo de recuperaci\u00f3n econ\u00f3mica no Exeo, culminando durante a transici\u00f3n desde o XVIII ata o s\u00e9culo XIX. O r\u00e9xime especial das illas permitiu o desenvolvemento da autonom\u00eda local. A diminuci\u00f3n da pirater\u00eda desde o comezo do s\u00e9culo XIX deu lugar \u00e1 liberaci\u00f3n gradual das rutas mar\u00edtimas do Mediterr\u00e1neo oriental.\nDe 1770 a 1774 na guerra ruso-turca, a illa foi conquistada polos rusos; tres anos m\u00e1is tarde, volveu caer baixo dominio turco.\nGrecia Independente.\nGuerra de Independencia de Grecia.\nDebido \u00e1 s\u00faa posici\u00f3n xeogr\u00e1fica fundamental, Siros chegou a ser co\u00f1ecido como un punto de escala mar\u00edtimo. Por outra banda, as condici\u00f3ns sociais, relixiosas e institucionais particulares que existen na illa conduciu \u00e1 neutralidade dos Siriotas ao comezo da revoluci\u00f3n grega en 1821, e que non tomaran parte na revolta grega. Como resultado, Siros converteuse nun refuxio seguro durante a revoluci\u00f3n, que atraeu a moitos refuxiados gregos de Asia Menor, Quios, Spetses, Psara, Aivali, Smyrna, Kydonia, Kassos e outros lugares.\nS\u00e9culo XIX.\nEn 1829 foi incorporada ao recentemente fundado reino Hel\u00e9nico. A illa volveu \u00e1 paz e a tranquilidade, Siros \u00e9 co\u00f1ecido como un cruzamento de cami\u00f1os no Exeo e como un centro comercial internacional que une Europa Occidental e o mar Mediterr\u00e1neo ao leste. A construci\u00f3n dos primeiros edificios comezou en 1822, e en 1824 constru\u00edronse a primeira igrexa ortodoxa Metamorphosis e o maior sanatorio grego.\nCoa fundaci\u00f3n do estado grego, a poboaci\u00f3n cat\u00f3lica da illa helenizouse e cambiou os seus apelidos latinos ao grego, (por exemplo, o nome da familia Vuccino a Voutsinos, Russo a Roussos, Vacondio a Vakondios, Daleggio a Dalezios, Salsa a Salsapoulos, Freri a Freris s\u00f3 por mencionar alg\u00fans).\nCon todo, non houbo ning\u00fan problema de integraci\u00f3n entre os antigos residentes de Siros, na s\u00faa maior\u00eda cat\u00f3licos romanos e os refuxiados recentemente chegados, na s\u00faa maior\u00eda ortodoxos gregos. Debido \u00e1 dominaci\u00f3n veneciana da Idade Media en diante, os insulares foran exclusivamente cat\u00f3licos. Con todo, debido \u00e1 inmigraci\u00f3n doutras illas, os cat\u00f3licos constit\u00faen na actualidade ao redor do 47% da poboaci\u00f3n. A maior\u00eda da poboaci\u00f3n \u00e9 ortodoxa grega. Eles viven en paz uns xunto aos outros. O matrimonio entre Igrexas \u00e9 moi com\u00fan en Siros.\nDurante 1831 Siros desempe\u00f1ou un papel destacado na elaboraci\u00f3n da nova Constituci\u00f3n grega. Baixo Ioannis Kapodistrias (Giovanni Capo D'Istria), o primeiro gobernador do novo estado, a poboaci\u00f3n de Herm\u00f3polis chegou a 13.805 habitantes e a cidade converteuse na sede do goberno.\nTi\u00f1a un Tribunal de leis de comercio, unha oficina de correos (unha das primeiras en Grecia), corredur\u00edas de seguros, a primeira escola p\u00fablica, unha sucursal do Banco Nacional de Grecia, galer\u00eda de arte, museo, biblioteca, club social para a sociedade da elite etc. Con todo, en 1854 o c\u00f3lera e unha serie doutras epidemias por desgraza sumiu a Siros no loito. Durante este per\u00edodo establec\u00e9ronse varias instituci\u00f3ns ben\u00e9ficas de sa\u00fade p\u00fablica e servizos sociais: orfanatos, asilos e un hospital mental.\nOs recentemente chegados, principalmente mari\u00f1os e comerciantes, deron \u00e1 illa unha nova din\u00e1mica, fundaron a cidade de Ermoupoli, que se converteu rapidamente no principal porto de Grecia, xunto co seu desenvolvemento demogr\u00e1fico e econ\u00f3mico, converteuna nun centro administrativo e cultural.\nEntre 1822 e 1865, Ermoupoli foi reconstru\u00edda en estilo neocl\u00e1sico, fusi\u00f3n do grega cl\u00e1sico con elementos do renacemento. Moitos puntos de referencia tales como o Concello (dese\u00f1ado polo famoso arquitecto alem\u00e1n Ernst Ziller), o Teatro Apolo polo arquitecto italiano Pietro Campo (unha versi\u00f3n en miniatura da Scala en Mil\u00e1n), a biblioteca principal, o hospital xeral de Siros (Vardakeio-Proio), a praza Miaoulis e outros edificios foron constru\u00eddos durante ese per\u00edodo por arquitectos europeos (principalmente alem\u00e1ns e italianos) e tam\u00e9n gregos que participaron no dese\u00f1o e planificaci\u00f3n de Herm\u00f3polis respectado a arquitectura cl\u00e1sica e o grego antigo e harmonizado co romanticismo de Occidente. Ermoupoli ten unha alta densidade da arquitectura neocl\u00e1sica. A prosperidade de Siros estaba conectado co desenvolvemento da vida social e cultural. O ciclo evolutivo completouse coa creaci\u00f3n das primeiras unidades industriais durante a d\u00e9cada de 1860 a 1870.\nA maior\u00eda dos edificios p\u00fablicos, igrexas, escolas, estadios e moitas mansi\u00f3ns foron constru\u00eddas no mesmo estilo elegante e neocl\u00e1sico, facendo de Ermoupoli no momento unha cidade moi moderna cun car\u00e1cter \u00fanico. Como resultado, Siros pasou de ser unha illa bastante tranquila a un centro vigoroso da artesan\u00eda, a industria e a produci\u00f3n. Ademais, debido ao seu gran porto de Ermoupoli, se converteu nun centro importante para a construci\u00f3n e reparaci\u00f3n de barcos. Neorion foi primeiro estaleiro de Grecia. A d\u00eda de hoxe, segue sendo un lugar onde moitos barcos son mantidos e reparados.\nDesde 1830, o comercio de tecidos, a seda, a construci\u00f3n de barcos, coiro e ferro desenvolv\u00e9ronse en Siros e ao mesmo tempo creouse un gran sistema bancario. O enorme crecemento e desenvolvemento de Herm\u00f3polis continuou ata 1860 Siros foi o porto comercial m\u00e1is importante de Grecia. Xunto co comercio e a construci\u00f3n naval, a construci\u00f3n e as obras p\u00fablicas tam\u00e9n se desenvolveron. Fundouse a Greek Steamship Company en 1856.\nDespois seguiu un per\u00edodo de declive, cando a vela foi substitu\u00edda polo vapor, a importancia da situaci\u00f3n xeogr\u00e1fica da illa reduciuse e o porto do Pireo finalmente tomou a posici\u00f3n predominante en Grecia, que xunto coa competencia de Patras tam\u00e9n reduzo a importancia comercial de Siros.\nS\u00e9culo XX.\nComezando a finais do s\u00e9culo XIX e durante varias d\u00e9cadas, tivo lugar unha recuperaci\u00f3n econ\u00f3mica temporal, debido ao desenvolvemento da industria t\u00e9xtil ( \"Foustanos-Karellas-Velissaropoulos Co\").\nA segunda guerra mundial reduciu o desenvolvemento econ\u00f3mico de Siros, como todos os centros econ\u00f3micos en Grecia. Con todo, desde a d\u00e9cada de 1980, xunto coa recuperaci\u00f3n econ\u00f3mica xeneralizada e o aumento dos niveis de vida en Grecia, elementos de mellora apareceron, co turismo como o seu eixe central. Ao mesmo tempo, a reapertura dos estaleiros Neorion, as\u00ed como unha serie doutras actividades, indican que Siros est\u00e1 nunha tendencia ascendente.\nErmoupoli hoxe conta con 7 escolas primarias, 2 secundarias, 2 escolas secundarias, 2 escolas t\u00e9cnicas e a Universidade Exea cun departamento de Belas Artes e dese\u00f1o. O Syros Island National Airport, o Casino Exeo, un bo sistema de transporte en barco de pasaxeiros e todos os demais servizos modernos axudan a atraer a moitos turistas nacionais e estranxeiros \u00e1 illa durante todo o ano.\nAdministraci\u00f3n.\nSiros \u00e9 unha unidade rexional da rexi\u00f3n do Exeo Meridional. O \u00fanico municipio da unidade rexional \u00e9 Syros-Ermoupoli. Como parte da reforma do goberno de Kallikratis de 2011, a unidade rexional de Siros creouse a partir da antiga Prefectura das C\u00edcladas. Na mesma reforma, o municipio Siros-Ermoupoli foi creado a partir dos 3 municipios anteriores:\nO municipio tam\u00e9n incl\u00fae a illa deshabitada Giaros e varios outros illotes. A superficie total do municipio \u00e9 de 102\u00b44\u00a0km\u00b2.\nProvincia.\nA provincia de Siros () foi unha das provincias da Prefectura das C\u00edcladas. O seu territorio correspond\u00edase coa das unidades rexionais actuais Siros e Mykonos foi suprimida en 2006."}
{"id": "58225", "revid": "45576", "url": "https://gl.wikipedia.org/wiki?curid=58225", "title": "Illas de Barlovento, Cabo Verde", "text": "As Illas de Barlovento son un grupo de illas do arquip\u00e9lago de Cabo Verde integrado por (de oeste para leste) Santo Ant\u00e3o, S\u00e3o Vicente, Santa Luzia (desabitada), S\u00e3o Nicolau, Sal e Boa Vista.\nFan parte a\u00ednda: illotes Branco e Raso, situados entre Santa Luzia e S\u00e3o Nicolau; illote dous Paxaros, adiante da cidade de Mindelo, na illa de S\u00e3o Vicente; illote Rabo de Xunco, nas costas da illa de Sal; illote de Sal Rei e illote do Baluarte, nas costas da illa de Boa Vista.\nAs restantes illas de Cabo Verde fan parte das Illas de Sotavento."}
{"id": "58226", "revid": "56817", "url": "https://gl.wikipedia.org/wiki?curid=58226", "title": "Illas de Sotavento, Cabo Verde", "text": "As Illas de Sotavento son o grupo de illas do arquip\u00e9lago de Cabo Verde que incl\u00faen (de leste para oeste): Maio, Santiago, Fogo e Brava.\nFan parte a\u00ednda: illote de Santa Mar\u00eda, adiante da cidade de Praia, na illa de Santiago; illote Grande, illote de Cima, illote do Rei, illote Lu\u00eds Carneiro e illote Sapado, cerca de 8\u00a0km da illa Brava e illote da Areia, xunto \u00e1s costas da mesma illa.\nAs restantes illas de Cabo Verde forman parte das Illas de Barlovento."}
{"id": "58228", "revid": "5312", "url": "https://gl.wikipedia.org/wiki?curid=58228", "title": "Partido Nacionaldemocr\u00e1tico de Alema\u00f1a", "text": "O Partido Nacionaldemocr\u00e1tico de Alema\u00f1a (en alem\u00e1n: Nationaldemokratische Partei Deutschland) \u00e9 un partido pol\u00edtico alem\u00e1n de extrema dereita fundado o 28 de novembro de 1964 como sucesor do Partido do Imperio Alem\u00e1n.\nHistoria.\nEntre 1966 e 1969 entrou en sete Landtage, Baviera (15 deputados), Baden-W\u00fcrttemberg (12), Baixa Saxonia (10), Bremen (8), Renania-Palatinado (4) e Schleswig-Holstein (4). Nas elecci\u00f3ns federais de 1969 quedou sen representaci\u00f3n no Bundestag co 4.3% dos votos e o partido entrou en crise quedando a partir de 1972 sen representaci\u00f3n en ning\u00fan parlamento estatal.\nDesde 1996 est\u00e1 dirixido por Udo Voigt e o NPD experimentou un avance electoral e estableceu acordos electorais con outro partido da extrema dereita, a Uni\u00f3n do Pobo Alem\u00e1n para non competir electoralmente, as\u00ed o NPD entrou no parlamento de Saxonia en 2004 co 9% dos votos e en 2006 (12 deputados) no de Mecklemburgo-Antepomerania co 7.3%. Nas elecci\u00f3ns federais de 2005 recibiu o 1.6% dos votos, conta con arredor de 6000 militantes (2006).\nNo ano 2003 o goberno e as d\u00faas c\u00e1maras do parlamento tentaron ilegalizar o partido pero tras unha investigaci\u00f3n descubriuse que unha parte dos dirixentes nacionais do partido eran axentes infiltrados do Ministerio do Interior e o Tribunal Constitucional non puido establecer cales eran as decisi\u00f3ns xenu\u00ednas do partido e cales influenciadas polos axentes infiltrados para favorecer a s\u00faa ilegalizaci\u00f3n.\nO NPD est\u00e1 contra a OTAN, \u00e9 cr\u00edtico coa Uni\u00f3n Europea e est\u00e1 contra a incorporaci\u00f3n de Turqu\u00eda nela, avoga por revisar as fronteiras de Alema\u00f1a para establecer o l\u00edmite oriental na Li\u00f1a Oder-Neisse."}
{"id": "58229", "revid": "23204", "url": "https://gl.wikipedia.org/wiki?curid=58229", "title": "Illas X\u00f3nicas", "text": "As Illas X\u00f3nicas (grego: \"I\u00f3nioi N\u00edsoi\") son un arquip\u00e9lago de Grecia que se atopa fronte \u00e1s costas noroccidentais da Grecia continental e peninsular, sobre o Mar X\u00f3nico. Tradicionalmente ch\u00e1maselles as Sete Illas (Heptonesos, \"Heptanisia\" ou \"Eptanisia\"), a\u00ednda que o grupo incl\u00fae moitas illas m\u00e1is pequenas ademais das sete principais.\nAt\u00f3panse entre os paralelos 39\u00ba54'16\" e 37\u00ba36'29\" de latitude norte. A extensi\u00f3n total do arquip\u00e9lago \u00e9 de 2.307\u00a0km\u00b2. A maior altitude de todo o conxunto insular en cuesti\u00f3n \u00e9 o A\u00ednos Ouros (1.628 m) situado na zona meridional da illa Cefalonia. O principal centro urbano das Illas X\u00f3nicas \u00e9 a cidade de Corf\u00fa. \nAs principais illas son de norte a sur: Corf\u00fa, Paxoi, Leucas (Leucas, Leucada ou Santa Maura), \u00cdtaca (mencionada na Odisea), Cefalonia (Kefalonia) e Zante, ad\u00f3itase contar entre as Illas X\u00f3nicas a Citerea (Kythira) e \u00e1s s\u00faas pequenas illas sat\u00e9lites: Antikythira e Elafonissos a\u00ednda que o grupo de Citerea at\u00f3pase bastante distante, ao sur do Peloponeso.\nDeste xeito as Illas X\u00f3nicas f\u00f3ra de Citerea forman unha das rexi\u00f3ns administrativas gregas chamadas \"Periferias\" (Perif\u00e9reies -\"\u03a0\u03b5\u03c1\u03b9\u03c6\u03b5\u03c1\u03b5\u03b9\u03b5\u03c2\"-).\nFisiograf\u00eda.\nO arquip\u00e9lago consta de illas eslabonadas case paralelas \u00e1 costa meridional da Pen\u00ednsula dos Balc\u00e1ns, ao ser parte dunha cordilleira, as illas son de relevo moi accidentado coas costas xeralmente moi abruptas as\u00ed como repletas de ba\u00edas e cabos. A flora t\u00edpica \u00e9 a garriga mediterr\u00e1nea, predominando os cipreses, oliveiras, mirtos, loureiro e vide. Os \u00fanicos cursos de auga superficial son pequenos regatos de moi escaso caudal que se adoitan manter secos durante o est\u00edo.\nClima.\nO clima \u00e9 o mediterr\u00e1neo, a\u00ednda que nas Illas X\u00f3nicas existe un microclima dado pola forte influencia do mar e pola alternancia dos ventos c\u00e1lidos provenientes de \u00c1frica cos fr\u00edos (vento \"B\u00f3reas\") procedentes do cuadrante nord\u00e9s. Deste xeito o arquip\u00e9lago ten un clima m\u00e1is h\u00famido que o doutras costas mediterr\u00e1neas e, a pesar dos ventos fr\u00edos, un clima c\u00e1lido que reforza caracter\u00edsticas subtropicais.\nFauna.\nNa actualidade case a totalidade da fauna maior \u00e9 dom\u00e9stica, a\u00ednda que nas praias de Zante se poden atopar grandes tartarugas mari\u00f1as da especie \"Caretta caretta\", que chegan a medir un metro e medio de lonxitude.\nHistoria.\nAs illas foron colonizadas polos gregos, posiblemente xa en 1200 aC, e seguramente no s\u00e9culo 9 aC. As illas foron na s\u00faa maior\u00eda un remanso na antig\u00fcidade grega e ocuparon un lugar irrelevante na pol\u00edtica grega. A \u00fanica excepci\u00f3n foi o conflito entre Kerkyra e a s\u00faa Cidade-nai Corinto no 434 a. C., que trouxo a intervenci\u00f3n de Atenas e provocou a Guerra do Peloponeso.\n\u00cdtaca era o nome da illa fogar de Ulises no poema \u00e9pico grego antigo A Odisea de Homero. Fix\u00e9ronse intentos para identificar a \u00cdtaca po\u00e9tica coa illa de \u00cdtaca, pero a xeograf\u00eda da illa real non se adapta \u00e1 descrici\u00f3n de Homero.\nDominaci\u00f3n romana e bizantina.\nNo s\u00e9culo IV a.C. a maior\u00eda das illas son absorbidas polo imperio de Macedonia. Alg\u00fanhas permaneceron baixo o control do reino de Macedonia ata o 146 a.C., cando a pen\u00ednsula grega foi anexionada por Roma. Logo de 400 anos de pac\u00edfica dominaci\u00f3n romana as illas pasaron ao Imperio Romano de Oriente, e formaron parte do imperio bizantino outros 900 anos, ata a destruci\u00f3n de Constantinopla durante a IV Cruzada en 1204.\nCando os aliados da Cuarta Cruzada -os gobernantes franceses do Imperio Latino con sede en Constantinopla e os venecianos, que competian cos bizantinos polo control do comercio no Mediterr\u00e1neo- dividiron o bot\u00edn dos territorios bizantinos entre eles, os venecianos adquiriron Kerkyra, Paxi, e tam\u00e9n Kythera, que utilizaron como bases para o seu comercio mar\u00edtimo co Levante. Cefalonia e Zante converteronse no Condado Palatino de Cefalonia e Zante ata 1357, cando esta entidade fusionouse con Lefkada e \u00cdtaca para converterse no Ducado de Leucadia baixo ducados franceses e italianos. Cando os gregos volveron tomar Constantinopla en 1261, liberraron brevemente algunhas das illas, pero os venecianos aumentaron gradualmente o seu control.\nDominio veneciano.\nA partir de 1204 a Rep\u00fablica de Venecia controlou Corf\u00fa e aos poucos todas as illas X\u00f3nicas, caeron baixo dominio veneciano. No s\u00e9culo 15, o Imperio Otom\u00e1n ocupou a maior parte de Grecia, pero as illas mant\u00edveronse cristi\u00e1s grazas aos venecianos. Zakynthos pasou definitivamente a Venecia en 1482, Cefalonia e Itaca en 1483, Lefkada en 1502. Kythera foi veneciana desde 1393.\nAs illas converteronse as\u00ed na \u00fanica parte do mundo de fala grega en escapar da dominaci\u00f3n otom\u00e1, o que lles deu unha unidade e unha importancia na historia grega que doutro xeito non terian. Corf\u00fa \u00e9 a \u00fanica illa grega, que nunca foi conquistada polos turcos.\nBaixo o dominio veneciano, moitas das clases altas falaban italiano (ou Veneciano, nalg\u00fans casos) e conv\u00e9rtense ao catolicismo romano, pero a maior\u00eda de xente seguiu sendo grega \u00e9tnica, ling\u00fc\u00edstica e relixiosamente.\nNo s\u00e9culo 18, empezou a xurdir o movemento de independencia nacional grego, e o estatuto das illas X\u00f3nicas, fixo de base natural para os intelectuais gregos exiliados, loitadores pola liberdade e simpatizantes estranxeiros.\n\u00c9poca napole\u00f3nica.\nEn 1797 Napole\u00f3n Bonaparte conquistou Venecia, e polo Tratado de Campo Formio os insulares atop\u00e1ronse baixo dominio franc\u00e9s, organ\u00edzanse as illas como Departamentos Mer-\u00c9g\u00e9e, ithaque e Corcyre. En 1798, o ruso Almirante Ushakov expulsou aos franceses, e estableceu a Rep\u00fablica das Sete Illas baixo protectorado ruso-otom\u00e1, foi a primeira vez que os gregos tiveron autogoberno limitado desde a ca\u00edda de Constantinopla en 1453. Con todo, en 1807 se cederon de novo aos franceses que as anexionaron directamente ao Imperio Franc\u00e9s.\nGoberno brit\u00e1nico.\nEn 1809, os brit\u00e1nicos derrotaron \u00e1 frota francesa en Zakynthos (2 de outubro de 1809) capturando Cefalonia, Zante e Citera, e tomaron Lefkada, en 1810. Os franceses mantiv\u00e9ronse en Kerkyra ata 1814. O Tratado de Par\u00eds, en 1815 converteu as illas nos \"Estados Unidos das Illas X\u00f3nicas\" baixo a protecci\u00f3n brit\u00e1nica (5 de novembro de 1815). En xaneiro de 1817, os brit\u00e1nicos concederon \u00e1s illas unha nova constituci\u00f3n. Os insulares elixiron unha Asemblea de 40 membros, que aconsellaba o Alto Comisionado Brit\u00e1nico. Os brit\u00e1nicos melloraron moito as comunicaci\u00f3ns das illas, e introduciron a educaci\u00f3n moderna e os sistemas de xustiza. Os insulares celebraron a maior parte destas reformas, e adoptaron o t\u00e9 da tarde, o cr\u00edcket e outros pasatempos brit\u00e1nicos.\nUnha vez establecida a independencia grega logo de 1830, os insulares empezaron a rexeitar a dominaci\u00f3n estranxeira e premeron a \"Enosis\" -uni\u00f3n con Grecia. O estadista brit\u00e1nico William Gladstone percorreu as illas e recomendou que se cedesen a Grecia. O goberno brit\u00e1nico resistiuse, xa que como os venecianos descubriron que as illas eran \u00fatiles bases navais. Tam\u00e9n consideraban que o rei de Grecia de orixe alem\u00e1, Otto, era pouco amigable con Gran Breta\u00f1a. Pero en 1862, Otto foi deposto e coroouse un rei pro brit\u00e1nico, Xurxo I de Grecia.\nGoberno grego.\nEn 1862 Gran Breta\u00f1a decidiu transferir as illas a Grecia, como un xesto de apoio destinado a reforzar a popularidade do novo rei. O 2 de maio de 1864, os brit\u00e1nicos foronse e as illas convert\u00e9ronse en tres provincias do Reino de Grecia, a\u00ednda que Gran Breta\u00f1a conservou o uso do porto de Corf\u00fa.\nSegunda guerra mundial.\nEn 1941, cando as forzas do Eixo ocuparon Grecia, as Illas X\u00f3nicas (ag\u00e1s Kythera) foron entregadas aos italianos, que nos seus tres anos de goberno tratou de italianizar a poboaci\u00f3n de Corfu. En 1943, os alem\u00e1ns substit\u00faen aos italianos. En 1944 a maior\u00eda das illas estaban baixo o control da EAM / ELAS movemento de resistencia, e seguiron sendo un basti\u00f3n da esquerda desde ent\u00f3n.\nO terremoto de 1953.\nAs illas foron afectadas por un terremoto de gran magnitude, magnitude 7\u00b41, o 12 de agosto de 1953. Os danos nos edificios foron grandes e o sur das illas de Cefalonia e Zante foi practicamente arrasado. As illas foron reconstru\u00eddas desde cero ao longo dos anos seguintes, baixo un estrito c\u00f3digo de construci\u00f3n. O c\u00f3digo demostrou ser sumamente eficaz, desde ent\u00f3n moitos terremotos non causaron ning\u00fan dano aos novos edificios.\nEconom\u00eda.\nNo 2005 o principal factor da econom\u00eda nas Illas X\u00f3nicas \u00e9 o turismo, s\u00e9guenlle en importancia a industria naval, a pesca, e a produci\u00f3n de aceite de oliva e vi\u00f1os.\nDemograf\u00eda.\nA maior parte da poboaci\u00f3n \u00e9 de etnia grega, a\u00ednda que se radicaron moitas persoas procedentes doutras zonas de Europa (albaneses, rusos, croatas, italianos, ingleses, alem\u00e1ns etc). O n\u00famero de habitantes cara ao 2001 roldaba as 200.000 persoas, das que a maior\u00eda vive en Corf\u00fa."}
{"id": "58230", "revid": "89787", "url": "https://gl.wikipedia.org/wiki?curid=58230", "title": "Cefalonia", "text": "Prefectura insular do noroeste de Grecia no centro do Heptonesos ou Illas X\u00f3nicas, d\u00e1lle o seu nome a illa de Kefallinia m\u00e1is co\u00f1ecida co nome de Cefalonia.\nTen unha superficie de 904\u00a0km\u00b2 e uns 35.000 habitantes.\nXeograf\u00eda.\nO tama\u00f1o da illa \u00e9 de 781\u00a0km\u00b2, e a densidade de poboaci\u00f3n actual \u00e9 de 55 habitantes por km\u00b2. A cidade de Argostoli ten un terzo dos habitantes da illa. Lixouri \u00e9 o segundo gran asentamento, e as d\u00faas cidades en conxunto representan case dous terzos da poboaci\u00f3n da prefectura.\nCefalonia est\u00e1 no coraz\u00f3n dunha zona de terremotos, decenas de tremores menores ou non rexistrados prod\u00facense cada ano. En 1953, un terremoto destru\u00edu case toda a colonia na illa, deixando s\u00f3 Fiscardo no norte sen tocar.\nAs m\u00e1is importantes marabillas naturais son as covas de Melissani e Drogarati.\nHistoria.\nHomero menci\u00f3naa baixo o nome Same ou Samos. O seu nome derivar\u00eda de C\u00e9falo que se fixo amo da illa con axuda de Anfitri\u00f3n. Herodoto \u00e9 o primeiro en dar este nome \u00e1 illa (Cefalonia). A illa estaba formada por catro estados (tetr\u00e1polis): Same, Pale, Cranis e Proni. Estes nomes derivar\u00edan, segundo a lenda, dos catro fillos de C\u00e9falo. Same e Proni (hoxe Tafio e, probablemente, antes Tafos ou Tafus) estaban na costa leste, Cranis e Pales ao oeste. Cons\u00e9rvanse tam\u00e9n as ru\u00ednas dunha cidade romana en Cabo Escala, ao sueste probablemente, constru\u00edda no s\u00e9culo I e que se chamaba Cefalenia. Hoxe en d\u00eda ten cerca o castelo de San Xurxo e est\u00e1 xunto \u00e1 chaira de Livadh\u00f3. Ao norte \u00e1chanse tam\u00e9n os restos dunha fortaleza chamada Asso, que pode ser a antiga Nesus.\nNas guerras m\u00e9dicas, s\u00f3 Pale estivo \u00e1 beira de Atenas e enviou douscentos soldados que loitaron na Platea. A illa uniuse \u00e1 confederaci\u00f3n de Delos ao comezo da guerra do Peloponeso.\nDurante as guerras cos romanos as cidades da illa opux\u00e9ronse a Roma. Etolia dominou a illa e Roma enviou a M. Fulvius cun ex\u00e9rcito en 189 adC. Tres cidades somet\u00e9ronse, pero Same resistiu e foi conquistada logo dun asedio de 4 meses. Os romanos reco\u00f1eceron a illa como cidade libre.\nAdriano deuna a Atenas, pero as cidades tiveron unha certa autonom\u00eda. En tempos do xe\u00f3grafo Claudio Tolomeo foi inclu\u00edda na provincia do Epiro.\nDominio bizantino ata o final do s\u00e9culo XI, cando foi ocupada polos normandos en 1082. Roberto Guiscardo morreu al\u00ed en 1085 logo de reprimir a revolta da illa, cando asediaba unha das cidades, e deu nome ao porto: Fiscardo. Coa s\u00faa morte volveu a Bizancio, pero despois foi ocupada polo pirata normando Margaritone de Brindisi en 1185 e en 1194 foi devolta aos bizantinos, pero conservada de feito polo conde Mateo I Orsini (neto de Margaritone) e polo conde Leone Vetrano. Vetrano foi executado polos venecians en (1206) e Orsini f\u00edxose con todo o poder.\n\u00c1 ca\u00edda de Constantinopla de 1204, pouco despois pasou aos francos e foi inclu\u00edda dentro do principado de Acaya. O feudo foi confiado a Gaius, pr\u00edncipe de Taranto que aceptou a protecci\u00f3n de Venecia en 1215; en 1224 Venecia reco\u00f1eceuna aos Orsini que non perderan o control. Logo dos Orsini pasou a N\u00e1poles en 1324. En 1357 o pr\u00edncipe de Taranto devolveuna a Venecia e foi integrada na se\u00f1or\u00eda de Zante, gobernada polos Tocco, unha familia napolitana. Cando o \u00faltimo conde, Carlos Tocco, morreu, o poder pasou ao seu fillo e \u00e1 s\u00faa muller Francesca.\nEn 1480 foi atacada polos turcos que levaron moitos habitantes e fixeron casar aos homes e mulleres con homes e mulleres de Etiop\u00eda para formar un pobo diferente para ser usado como escravos. Os venecianos reconquistaron a illa en 1482, pero a devolveron a Turqu\u00eda por un tratado en 1485, a\u00ednda que mantiveron o feudo mediante un tributo. Os turcos estableceron unha guarnici\u00f3n no castelo de San Xurxo. En 1500 a cruzada dirixida polos venecians e aragoneses recuperou a illa. Permaneceu en poder de Venecia con capital en San Xurxo, ata que este castelo foi destru\u00eddo por un terremoto en 1757 e a capital trasladouse ao porto de Argostoli.\nEn 1797, a Rep\u00fablica de Venecia foi abolida e os franceses adquiriron as s\u00faas posesi\u00f3ns. O 28 de xu\u00f1o de 1797 produciuse a ocupaci\u00f3n francesa. Os insulares recibiron aos franceses como liberadores e izaron a bandeira francesa. O 17 de outubro de 1797 pasou formalmente a Francia polo tratado de Campio Formio. O 7 de novembro de 1797 os franceses crearon os departamentos de Corf\u00fa, \u00cdtaca (que inclu\u00eda \u00cdtaca, L\u00e9ucade, Cefalonia, Preveza e Vonitsa) e Mar Exeo (Zante e outras. Permaneceu baixo dominio franc\u00e9s ata que o 9 de novembro de 1798 rusos e turcos ocuparon a illa (xa ocuparan antes Corf\u00fa). O 2 de abril de 1800 creouse a Rep\u00fablica das Sete Illas, baixo protectorado ruso e otom\u00e1n. Esta situaci\u00f3n durou ata o 20 de xullo de 1807, en que Rusia cedeu Cefalonia e as outras illas a Francia e renunciou ao protectorado. O 13 de setembro de 1807, Cefalonia foi anexionada a Francia e o 8 de outubro de 1809, pasou a formar parte das Prov\u00edncias Il\u00edricas. En outubro de 1809, os brit\u00e1nicos ocuparon a illa e mantiv\u00e9rona ocupada ata 1814, en que se decidiu constitu\u00edr unha Rep\u00fablica federal das Illas X\u00f3nicas baixo protectorado brit\u00e1nico en nome das potencias que se proclamou o 5 de novembro de 1815. Dezasete gobernadores brit\u00e1nicos rexeron a illa entre 1814 e 1863, dos cales cabe mencionar especialmente a Sir Charles Napier (12 de marzo de 1822 ata ao 1830) e en menor medida a Sir C. S. Everton (a finais da d\u00e9cada de 1840). Naquel momento viv\u00edan na illa preto de 60.000 persoas.\nEn 1863, as illas foron entregadas a Grecia polo protocolo de Londres (Corf\u00fa, Cefalonia, Zante, L\u00e9ucade, \u00cdtaca, Citera, Paxos e outras menores). O 1 de xu\u00f1o de 1864 produciuse a incorporaci\u00f3n a Grecia.\nNa illa naceu Yiannis Metaxas, primeiro ministro de Grecia durante a segunda guerra mundial. Durante esta, os italianos ocuparon a illa en 1941 e en 1943, os alem\u00e1ns, ata que en 1945 rend\u00e9ronse e a illa quedou en mans das forzas inglesas que a devolveron a Grecia. En 1953, foi arrasada por un terremoto e parte dos 365 vilas que hab\u00eda al\u00ed desapareceron. Fiscardo, o porto, resultou case intacto."}
{"id": "58231", "revid": "98629", "url": "https://gl.wikipedia.org/wiki?curid=58231", "title": "Corf\u00fa", "text": "Corf\u00fa (en ) \u00e9 unha illa grega no Mar X\u00f3nico enfronte da costa noroeste de Epiro. \u00c9, \u00e1 s\u00faa vez, unha prefectura (\"nomos\") de Grecia e a cidade m\u00e1is importante e capital da mesma. En moitos textos aparece baixo o nome arcaizante de C\u00f3rcira ou Korcyra.\nXeograf\u00eda.\nA illa de Corf\u00fa cun \u00e1rea de 593 km\u00b2 \u00e9 a maior -e das maiores, a m\u00e1is setentrional- das Illas X\u00f3nicas ou Heptonesos ou Heptanisia (Sete Illas), atop\u00e1ndose no Mar X\u00f3nico moi pr\u00f3xima ao Epiro na costa continental, da cal sep\u00e1ranlle s\u00f3 os 2\u00a0km do \"Vorion Stenon K\u00e9rkyras\" (Estreito Norte de K\u00e9rkyra). A lonxitude da illa \u00e9 de 85\u00a0km cunha ancha media de 18\u00a0km, o seu relevo \u00e9 moi accidentado, a\u00ednda que poden distinguirse d\u00faas zonas: a setentrional, moito m\u00e1is fragosa, onde se atopa a m\u00e1xima eminencia: o \"Ouros Panthokrator\" (Monte Todogobernador) con 966 m de altitude, por outra banda a zona meridional \u00e9 menos accidentada posu\u00edndo algunhas pequenas chairas .\nO \"nomo\" ou prefectura de Corf\u00fa cunha extensi\u00f3n de 641\u00a0km\u00b2 est\u00e1 constitu\u00eddo por, ademais da illa principal que lle d\u00e1 o nome, outras illas menores: Paxoi e Ant\u00edpaxoi ao sur, Mathr\u00e1ki e Eriko\u00fasa ao norte e varios illotes.\nA cidade de Corf\u00fa, capital da prefectura hom\u00f3nima, at\u00f3pase na costa oriental da illa. A\u00ednda que poboada desde hai m\u00e1is de 2500 anos dun modo continuo por hel\u00e9nicos (ou gregos) ten na s\u00faa arquitectura moitas similitudes cunha poboaci\u00f3n portuaria italiana, sinal do longo per\u00edodo no cal foi gobernada por Venecia.\nHistoria.\nHabitada desde o paleol\u00edtico, parece ser a \"Euskeria\" ou illa dos \"feacios\" mencionada na Odisea. Tam\u00e9n da mitolox\u00eda deriva o seu nome grego actual: Korkyra era o nome da ninfa coa cal o ciclope Polifemo tivo un fillo chamado Faiakas de quen se supu\u00f1an descendentes os \"faiakioi\" ou \"feacios\".\nCara ao 734 a.C. os corintios colonizaron a illa. No 435 a.C. a pugna coa metr\u00f3pole significou a alianza de Corf\u00fa con Atenas, a\u00ednda que durante a guerra entre Esparta e Atenas, dada a s\u00faa situaci\u00f3n xeogr\u00e1fica, mant\u00edvose neutral e hexemonizada polos espartanos.\nTras estar baixo o influxo do Imperio de Alexandre o Grande e os reinos de Epiro -principalmente o de Pirro- , no 229 a.C. foi incorporada ao dominio da potencia romana.\nDeste xeito pasou a ser logo parte do Imperio Romano de Oriente que deveu durante o medievo en Imperio Bizantino.\nAs\u00ed durante gran parte da Idade Media o poder sobre a illa foi exercido polo Imperio Bizantino, a\u00ednda que con alternancias xa que cambiou de mans en diversas ocasi\u00f3ns, sendo posesi\u00f3n dos \u00e1rabes no s\u00e9culo VII, e logo dos normandos establecidos en Sicilia a partir das campa\u00f1as de Roberto Guiscardo no s\u00e9culo IX, a\u00ednda que o \"basileos\" ou emperador bizantino Manuel Comneno logrou recuperar a illa en 1149, no s\u00e9culo XII comezou o influxo de Venecia, no s\u00e9culo XIII Teodoro Angelos Dukas Comneno anexouse o arquip\u00e9lago como parte do Despotado de Epiro no real independente do Imperio Bizantino. \nEn 1259 a illa caeu en poder de Carlos de Anjou. Durante o s\u00e9culo XIII o territorio estivo baixo a \u00f3rbita dos angevinos instalados en N\u00e1poles e Sicilia ata as chamadas v\u00e9speras sicilianas. Os bizantinos intentaron novamente recobrar este estrat\u00e9xico territorio. Con todo na illa reforzouse o poder veneciano. Deste xeito a rep\u00fablica de Venecia logrou exercer o seu dominio ata 1797 a pesar dos continuos asedios por parte dos turcos otom\u00e1ns. No citado ano de 1797 polo tratado de Campoformio K\u00e9rkyra ou Corf\u00fa pasou ao dominio de Francia rexida por Napole\u00f3n I, con todo os ingleses expulsaron \u00e1s tropas francesas, deste xeito en 1815 durante o Congreso de Viena, K\u00e9rkyra como todas as demais Illas X\u00f3nicas quedou baixo o dominio de Inglaterra.\nTras a forte oposici\u00f3n dos gregos \u00e1 presenza do poder ingl\u00e9s o Heptoneso (ou Illas X\u00f3nicas) foi devolto a Grecia en 1864.\nEn 1916 dada a inicial neutralidade grega na I GM Corf\u00fa foi ocupada por tropas francesas e transformada no canto de refuxio para as tropas serbias e montenegrinas, \u00e9 por este motivo que en 1917 a cidade foi sede da Declaraci\u00f3n de Corf\u00fa na cal proclam\u00e1base a creaci\u00f3n do Reino dos Serbios, Croatas e Eslovenos que logo pasou a ser Iugoslavia.\nAo conclu\u00edr a I GM en 1918, Grecia recuperou a soberan\u00eda sobre as Illas X\u00f3nicas.\nEn 1923 Mussolini fixo bombardear K\u00e9rkyra e intentou facer ocupar as Illas X\u00f3nicas xa que as consideraba parte de Italia, a ocupaci\u00f3n foi con todo facilmente rexeitada.\nDurante a II GM, a fins de 1939 o arquip\u00e9lago -como toda Grecia-, tras unha denodada resistencia, caeu baixo a ocupaci\u00f3n de Italia e Alema\u00f1a, nas postrimer\u00edas da segunda guerra mundial as tropas alem\u00e1s realizaron nesta zona masacres masivas (Cefalonia etc.) de soldados italianos ao saberse a rendici\u00f3n italiana ante os Aliados. En 1944 as forzas gregas con apoio lox\u00edstico dos demais Aliados lograron liberar a illa de K\u00e9rkyra xunto con outras illas e arquip\u00e9lagos hel\u00e9nicos.\nInmediatamente tras a segunda guerra mundial, a estrat\u00e9xica illa de K\u00e9rkyra foi teatro de combates e escaramuzas entre as forzas gregas comunistas e anticomunistas, de modo que durante o peri\u00f3do 1945-1989 a illa foi unha peza do glacis para conter ao Pacto de Varsovia. Isto significou unha moi lenta recuperaci\u00f3n econ\u00f3mica durante o per\u00edodo, recentemente tras 1974 ao instaurarse e consolidarse un estado republicano e democr\u00e1tico en Grecia e atoparse pacificado o estado grego comezouse a facer notoria unha acelerada prosperidade econ\u00f3mica baseada principalmente no turismo.\nPolo demais o 24 de xu\u00f1o de 1994 asinouse o chamado Tratado de Corf\u00fa que significou a cuarta ampliaci\u00f3n da Uni\u00f3n Europea.\nEconom\u00eda.\nTal cal se indicou, no 2005 o principal rubro econ\u00f3mico \u00e9 o turismo, actividade econ\u00f3mica xa interesante na illa desde fins de s XIX (por exemplo a emperatriz Elisabeth de Austria m\u00e1is co\u00f1ecida como \"Sissi\" posu\u00eda unha vila de descanso chamada o Achilleion nas proximidades da cidade de Corf\u00fa).\nMoi estreitamente relacionadas co turismo at\u00f3panse hoxe as outras principais actividades econ\u00f3micas do \"nomo\": produci\u00f3n de vide e vi\u00f1os, produci\u00f3n de olivas e aceite de oliva, lim\u00f3ns, laranxeiras etc, \u00e9 dicir elementos basales dunha gastronom\u00eda t\u00edpica que resulta ser un dos atractivos tur\u00edsticos. Situaci\u00f3n semellante \u00e9 a das pequenas a\u00ednda que lucrativas industrias que producen case artesanalmente t\u00e9xtiles e cer\u00e1micas.\nOutros atractivos tur\u00edsticos son os seus patrimonios edificios: igrexas bizantinas e latinas, ru\u00ednas de templos gregos e romanos etc.\nA cidade de Corf\u00fa pos\u00fae un bo porto de augas profundas cotidianamente visitado polos transbordadores e al\u00edscafos que comunican Brindisi en Italia, con Patras na Grecia Peninsular. Pos\u00fae as\u00ed mesmo un aeroporto internacional e unha excelente infraestrutura hostaleira. \u00c9 por outra banda sede dunha universidade e de dous obispados, un ortodoxo grego e outro cat\u00f3lico romano.\nPoboaci\u00f3n: O \"nomo\" de Corf\u00fa no 2001 posu\u00eda unha poboaci\u00f3n de aproximadamente 120.000 habitantes, cunha densidade de 176 hab./km\u00b2; contando a cidade cuns 31.000 habitantes.\nXentilicio: k\u00e9rkyrotas ou \"corfiotas\""}
{"id": "58232", "revid": "85894", "url": "https://gl.wikipedia.org/wiki?curid=58232", "title": "Avelino Senra Varela", "text": "Avelino Senra Varela, nado o 17 de xullo de 1935 en Forcarei, \u00e9 un onc\u00f3logo galego.\nTraxectoria.\nFoi subdirector do Instituto Nacional de Oncolox\u00eda, catedr\u00e1tico em\u00e9rito de medicina interna da Universidade de C\u00e1diz e responsable do departamento de oncolox\u00eda do Hospital Universitario de C\u00e1diz.\nObra.\n\u00c9 autor de numerosos ensaios de divulgaci\u00f3n m\u00e9dica e numerosos artigos m\u00e9dicos:"}
{"id": "58233", "revid": "2330", "url": "https://gl.wikipedia.org/wiki?curid=58233", "title": "Avelino Senra", "text": ""}
{"id": "58241", "revid": "109216", "url": "https://gl.wikipedia.org/wiki?curid=58241", "title": "Tour de Francia 2008", "text": "O Tour de Francia 2008 foi a 95\u00aa edici\u00f3n da carreira ciclista m\u00e1is importante do mundo. O percorrido de 3559 quil\u00f3metros comezou o 5 de xullo na cidade bretoa de Brest, e rematou o 27 de xullo nos Campos Elisios de Par\u00eds.\nPercorrido.\nA ronda gala sa\u00edu da cidade bretoa de Brest e chegou como decote \u00e1 cidade de Par\u00eds, onde tivo a meta nos seus Campos Elisios. A proba decorreu case totalmente por territorio franc\u00e9s, se ben pasou tam\u00e9n por Italia. Na vila de Prato Nevoso tivo lugar a chegada da 15\u00aa tirada, mentres que a 16\u00aa sa\u00edu de Cuneo, tam\u00e9n na zona alpina italiana.\nO percorrido, de 3.554 quil\u00f3metros, tivo 21 tiradas sen pr\u00f3logo, algo novidoso no conxunto das \u00faltimas edici\u00f3ns.\nHoubo d\u00faas xornadas de descanso intercaladas, cinco chegadas en alto, once tiradas ch\u00e1s, catro de media monta\u00f1a e d\u00faas contra o reloxo individuais.\nParticipantes.\n20 equipos tomaron a sa\u00edda, con 9 corredores por equipo, facendo un total de 180 participantes, dos que remataron a carreira 144.\nGalegos no Tour.\nO \u00fanico corredor galego no Tour foi \u00d3scar Pereiro, do equipo Caisse d'Epargne, partindo co dorsal 37. Pereiro tivo que retirarse logo de sufrir unha perigosa ca\u00edda na d\u00e9cimo quinta tirada.\nDopaxe.\nTres ciclistas foron acusados de empregaren substancias ou pr\u00e1cticas dopantes durante a celebraci\u00f3n desta edici\u00f3n do Tour de Francia. O primeiro caso detectado foi o do ciclista espa\u00f1ol Manuel Beltr\u00e1n, do Liquigas, ao que se lle atoparon, niveis an\u00f3malos de EPO no sangue nun control pasado na primeira tirada da proba. Foi expulsado do Tour. O segundo foi o tam\u00e9n espa\u00f1ol Mois\u00e9s Due\u00f1as, tam\u00e9n do Liquigas, e tam\u00e9n por EPO. No rexistro policial subseguinte atop\u00e1ronlle materiais dopantes, e foi detido e expulsado do Tour. O terceiro foi o italiano Riccardo Ricc\u00f2, do Saunier Duval, as\u00ed mesmo por consumo de EPO. Ricc\u00f2 obtivera a vitoria en d\u00faas tiradas da rolda gala, e figuraba \u00e1 cabeza da clasificaci\u00f3n da monta\u00f1a. Ricc\u00f2 era o l\u00edder do seu equipo, foi detido e expulsado do Tour, ao mesmo tempo que o conxunto do equipo deixaba a proba.\nClasificaci\u00f3n xeral.\nO terceiro clasificado da xeral, o austr\u00edaco Bernhard Kohl, foi eliminado da carreira tralo seu remate, por mor dun positivo nun control antidopaxe. A clasificaci\u00f3n da monta\u00f1a, liderada polo mesmo corredor, quedou sen ga\u00f1ador. "}
{"id": "58244", "revid": "98629", "url": "https://gl.wikipedia.org/wiki?curid=58244", "title": "Transpos\u00f3n", "text": "Os transpos\u00f3ns ou elementos transpo\u00f1ibles son secuencias de ADN que poden moverse dentro do xenoma dunha c\u00e9lula, no proceso chamado transposici\u00f3n. No proceso poden producirse mutaci\u00f3ns e cambiar a cantidade de ADN no xenoma. Os transpos\u00f3ns tam\u00e9n se chaman \"xenes saltaricos\" (\"jumping genes\") e son formas de elementos m\u00f3biles. Descubertos por Barbara McClintock nos inicios da s\u00faa carreira, fix\u00e9ronlle ga\u00f1ar o premio Nobel en 1983.\nHai unha ampla variedade de elementos m\u00f3biles, e poden agruparse segundo o mecanismo de transposici\u00f3n. Os elementos m\u00f3biles de clase I, ou retrotranspos\u00f3ns, m\u00f3vense no xenoma sendo primeiro transcritos a ARN, e despois de novo a ADN pola retrotranscriptase, mentres que os elementos m\u00f3biles de clase II m\u00f3vense directamente dunha posici\u00f3n a outra do xenoma utilizando unha transposase no proceso de \"corta e pega\".\nOs transpos\u00f3ns son de moita utilidade nalgunhas investigaci\u00f3ns xa que alteran o DNA interno dos organismos vivos. Conforman unha gran parte do tama\u00f1o xen\u00f3mico, evidente polo C-valor das especies eucariotas. Por exemplo, na especie humana, o 48 % do xenoma est\u00e1 composto por transpos\u00f3ns ou restos antigos deles.\nTipos de transpos\u00f3ns.\nOs transpos\u00f3ns clasif\u00edcanse en d\u00faas clases base\u00e1ndose no seu mecanismo de transposici\u00f3n.\nClase I: Retrotranspos\u00f3ns.\nOs retrotranspos\u00f3ns funcionan copi\u00e1ndose a si mesmos e inserindo as copias de novo no xenoma en m\u00faltiples lugares. En principio os retrotranspos\u00f3ns c\u00f3pianse a si mesmos a ARN por transcrici\u00f3n, pero ademais de ser transcritos, o ARN c\u00f3piase en ADN pola retrotranscriptase, a mi\u00fado codificada polo propio transpos\u00f3n, e ins\u00edrese de novo no xenoma.\nOs retrotranspos\u00f3ns te\u00f1en un comportamento moi similar \u00f3 dos retrovirus, coma o VIH, subministrando certa luz nas orixes evolutivas destes virus.\nHai tres clases principais de retrotranspos\u00f3ns:\nClase II: Transpos\u00f3ns de ADN.\nA maior diferenza entre os transpos\u00f3ns de Clase II e os retrotranspos\u00f3ns \u00e9 que nestes o mecanismo de transposici\u00f3n non implica un intermediario de ARN. Os transpos\u00f3ns de ADN m\u00f3vense normalmente por un mecanismo de \"corte e pega\" no canto do de \"copia e pega\", utilizando o encima transposase. Hai varios tipos de transposase que funcionan de xeito diferente. Alg\u00fans \u00fanense a calquera lugar do DNA, facendo que a diana poida estar en calquera lugar, mentres que outros \u00fanense a secuencias espec\u00edficas. A transposase fai un corte asim\u00e9trico, xerando extremos pega\u00f1entos, corta o transpos\u00f3n e p\u00e9gao no sitio diana. Unha polimerase ama\u00f1a os saltos resultantes dos extremos pega\u00f1entos, e unha ligase pecha a cadea de glicofosfato do DNA. As\u00ed x\u00e9ranse uns lugares de duplicaci\u00f3n e inserci\u00f3n de transpos\u00f3ns de ADN que poden identificarse polas curtas repetici\u00f3ns (o corte asim\u00e9trico pechado pola polimerase), seguidos das repetici\u00f3ns invertidas (importantes no mecanismo de excisi\u00f3n pola transposase).\nNon t\u00f3dolos transpos\u00f3ns de ADN se traspo\u00f1en mediante un mecanismo de corta e pega. Nalg\u00fans casos aparece transposici\u00f3n replicativa, na que os transpos\u00f3ns se autorreplican nun lugar diana.\n\u00c1mbalas d\u00faas clases de transpos\u00f3ns poden perder a capacidade de sintetizar a retrotranscriptase por mutaci\u00f3ns, pero continuar os seus saltos polo xenoma, xa que a\u00ednda quedan outros transpos\u00f3ns que si que poden producir os encimas necesarios.\nTranspos\u00f3ns que causan enfermidades.\nOs transpos\u00f3ns son mutax\u00e9nicos. Poden danar o xenoma da c\u00e9lula hospedeira de varias formas:\nAlgunhas enfermidades que poden ser causadas por transpos\u00f3ns son as hemofilias A e B, inmunodeficiencia combinada severa, porfiria, predisposici\u00f3ns \u00f3 cancro, e distrofia muscular de Duchenne. Ademais, alg\u00fans transpos\u00f3n conte\u00f1en promotores que inducen a transcrici\u00f3n da s\u00faa propia transposase. Estes promotores poden causar expresi\u00f3ns aberrantes de xenes ligados, causando enfermidades ou fenotipos mutantes.\nEvoluci\u00f3n dos transpos\u00f3ns.\nA evoluci\u00f3n dos transpos\u00f3ns e os seus efectos na evoluci\u00f3n dos xenomas estase a estudar intensamente hoxe en d\u00eda.\nOs transpos\u00f3ns aparecen na maior\u00eda das formas de vida. Poden terse orixinado ou non no antecesor com\u00fan, ou ter aparecido independentemente moitas veces, o quizais apareceron unha vez e foron esparex\u00e9ndose polos demais reinos pola v\u00eda da transposici\u00f3n horizontal. Mentres que os transpos\u00f3ns poden aportarlle certos beneficios \u00f3s seus hospedeiros, normalmente son considerados parasitos de ADN ego\u00edsta, que viven no xenoma das c\u00e9lulas, de forma similar \u00f3s virus. Os virus e os transpos\u00f3ns comparten caracter\u00edsticas nas s\u00faas estruturas xen\u00f3micas e capacidades bioqu\u00edmicas, facendo posible a especulaci\u00f3n sobre un antecesor com\u00fan.\nXa que a transposici\u00f3n excesiva pode levar \u00e1 destruci\u00f3n do xenoma, parece que moitos organismos desenvolveron mecanismos de reduci\u00f3n da transposici\u00f3n \u00e1 un nivel aceptable. As bacterias poden incrementar a s\u00faa taxa de deleci\u00f3n de xenes como parte do mecanismo de eliminaci\u00f3n de transpos\u00f3ns e virus do seu xenoma, mentres que os organismos eucariotas poden desenvolver mecanismos de ARN interferente (ARNi) para reducir a actividade dos transpos\u00f3ns. No nematodo \"Caenorhabditis elegans\", alg\u00fans xenes dos mecanismo ARNi tam\u00e9n reducen a actividade dos transpos\u00f3ns.\nOs transpos\u00f3ns poden ser recrutados polo sistema inmune coa fin de producir diversidade de anticorpos. O sistema de recombinaci\u00f3n V(D)J opera cun mecanismo similar \u00f3 dos transpos\u00f3ns.\nHai evidencias de que os elementos transpo\u00f1ibles poden actuar como axentes mut\u00e1xenos en bacterias.\nAplicaci\u00f3ns.\nXa que os transpos\u00f3ns se descubriron en plantas, dende cedo foron unha ferramenta \u00fatil na biolox\u00eda molecular de plantas. Alg\u00fans investigadores utilizan os transpos\u00f3ns como medio mutax\u00e9nico (ver mutax\u00e9nee de transpos\u00f3n), facendo que un transpos\u00f3n se insire nun xene e produza unha mutaci\u00f3n. A presenza do transpos\u00f3n indica o punto onde se produciu o xene mutante, \u00f3 contrario dos m\u00e9todos qu\u00edmicos de mutax\u00e9nese.\n\u00c1s veces a inserci\u00f3n dun transpos\u00f3n nun xene pode estragar a funci\u00f3n dese xene de forma reversible; unha excisi\u00f3n mediada por unha transposase do transpos\u00f3n inserido fai que o xene recupere a funci\u00f3n. As\u00ed poden producirse plantas nas que c\u00e9lulas veci\u00f1as te\u00f1an distintos xenotipos, e permit\u00edndolle \u00f3s investigadores diferenciar entre xenes que deben estar presentes dentro da c\u00e9lula para funcionar (aut\u00f3nomos) e xenes que producen efectos observables noutras c\u00e9lulas distintas das que expresan o xene.\nOs transpos\u00f3ns son tam\u00e9n unha ferramenta de mutax\u00e9nese en estudos con \"Drosophila melanogaster\", e nunha ampla variedade de bacterias para estudar a funci\u00f3n de xenes."}
{"id": "58247", "revid": "27155", "url": "https://gl.wikipedia.org/wiki?curid=58247", "title": "Elemento xen\u00e9tico m\u00f3bil", "text": "Os elementos xen\u00e9ticos m\u00f3biles (do ingl\u00e9s \"mobile genetic element\", MGE) son un tipo de ADN que pode moverse dun punto a outro dun xenoma. Incl\u00faen:\nA totalidade de elementos m\u00f3biles dun xenoma pode chamarse mobiloma."}
{"id": "58248", "revid": "27155", "url": "https://gl.wikipedia.org/wiki?curid=58248", "title": "Retrotranspos\u00f3n", "text": "Os retrotranspos\u00f3ns son elementos xen\u00e9ticos que poden autoamplificarse nun xenoma, e son compo\u00f1entes ubicuos no ADN de moitos organismos eucariotas. Son unha subclase dos transpos\u00f3ns. Particularmente abudantes en plantas, nas que forman a meirande parte da composici\u00f3n do ADN nuclear. No millo, o 49-78 % do xenoma est\u00e1 composto de retrotranspos\u00f3ns; no millo, ata o 90 % do xenoma est\u00e1 composto por secuencias repetitivas, cun 68 % de elementos m\u00f3biles. Nos mam\u00edferos, \u00f3 redor da metade do xenoma (45 % a 48 %) est\u00e1 composto de transpos\u00f3ns ou restos de transpos\u00f3ns. Un 42 % do xenoma humano son retrotranspos\u00f3ns, mentres que os transpos\u00f3ns de ADN suma un 2-3 %. Isto quere dicir que hai mill\u00f3ns de elementos, dando unha media de 3 retrotranspos\u00f3ns por cada xene.\nActividade biol\u00f3xica.\nA actividade replicativa dos retrotranspos\u00f3ns, utilizando unha transposici\u00f3n v\u00eda intermediario de ARN incrementa o n\u00famero de copias rapidamente, e pode en consecuencia aumentar o tama\u00f1o do xenoma. \u00d3 igual que os transpos\u00f3ns de ADN (transpos\u00f3ns de Clase II), os retrotranspos\u00f3ns poden inducir mutaci\u00f3ns se se insiren preto ou dentro dos xenes. As mutaci\u00f3ns inducidas por retrotranspos\u00f3ns son moi estables, porque a secuencia no punto de inserci\u00f3n mantense debido a que \u00e9 utilizada e transferida polo mecanismo de transposici\u00f3n.\nO retrotranspos\u00f3n c\u00f3piase a si mesmo o ARN e despois, utilizando a retrotranscriptase volve a transformarse en ADN. A transposici\u00f3n e supervivencia dos retrotranspos\u00f3ns dentro do xenoma hospedeiro est\u00e1 regulada tanto polos propios transpos\u00f3ns como por factores codificados polo hospedeiro, pra evitar efectos delet\u00e9reos no xenoma e no retrotranspos\u00f3n, nunha relaci\u00f3n que leva existindo mill\u00f3ns de anos entre os transpos\u00f3ns e os xenomas que os conte\u00f1en. Existen varias teses sobre os mecanismos que mante\u00f1en regulados os retrotranspos\u00f3ns nos xenomas, pero non chegan a eliminalos.\nA maior\u00eda dos retrotranspos\u00f3ns son moi antigos, e debido \u00e1 acumulaci\u00f3n de mutaci\u00f3ns perden a capacidade de retrotransposici\u00f3n.\nTipos de retrotranspos\u00f3ns.\nOs retrotranspos\u00f3ns, tam\u00e9n chamados clase I de transpos\u00f3ns, div\u00eddense en dous subtipos, os de repetici\u00f3n terminal longa (LTR) e os retrotranspos\u00f3ns sen-LTR.\nRetrotranspos\u00f3ns con LTR.\nTe\u00f1en LTRs directos cunha lonxitude dende ~100 bp ata m\u00e1is de 5 kb. Codifican varias prote\u00ednas a\u00ednda que se poden traspo\u00f1er sen algunhas delas. A continuaci\u00f3n do LTR 5' pode ir unha prote\u00edna \"gag\" (grupo espec\u00edfico antix\u00e9nico), e unha protease. Codifican unha \"pol\" (polimerase) con actividades retrotranscriptase, RNAse, e integrase, que \u00e9 a prote\u00edna implicada na transposici\u00f3n do elemento. Alg\u00fans tipos levan tam\u00e9n unha \"env\" (c\u00e1pside). A presenza da prote\u00edna \"gag\" e \"env\", necesarias para os virus pero innecesarias para a transposici\u00f3n do elemento sup\u00f3n alg\u00fan tipo de relaci\u00f3n entre os virus e este tipo de elementos. Os retrotranspos\u00f3ns con LTR poden subdividirse en similares a Ty1-copia e similares a Ty3-gypsy, base\u00e1ndose tanto no grao de semellanza de secuencias como na orde dos xenes que codifican na secuencia. Tanto os Ty1-copia coma os Ty3-gypsy at\u00f3panse en grandes cantidades (ata varios mill\u00f3ns de copias por n\u00facleo haploide en plantas de xenomas xigantes).\nOs tranpos\u00f3ns con LTR conforman ata un 8% do xenoma en humanos.\nRetrotranspos\u00f3ns sen LTR.\nSubdivididos en dous subtipos, os LINEs (elementos nucleares intercalados longos) e SINEs (elementos nucleares intercalados curtos). Tam\u00e9n poden atoparse en grandes cantidades (ata 250.000) nalg\u00fans xenomas.\nLINEs.\nOs elementos nucleares intercalados longos ou LINE (\"Long Interspersed Nuclear Elements\") son longas cadeas de secuencias de ADN (&gt;5kb) que codifican d\u00faas prote\u00ednas: unha coa capacidade pra unirse a cadeas simples de ARN, e outra con actividade retrotranscriptase e endonuclease, permitindo que o elemento se copie tanto a si mesmo como a SINEs como os elementos Alu. Un LINE t\u00edpico cont\u00e9n unha rexi\u00f3n non traducida 5' UTR, 2 orf (segmentos lexibles) seguido doutra rexi\u00f3n non traducida 3' UTR. O extremo 5' cont\u00e9n os promotores da polimerase II, e o extremo 3' cont\u00e9n o sinal poliadenilato poli-A. Debido a que os LINEs se moven copi\u00e1ndose, van alargando o xenoma. O xenoma humano cont\u00e9n uns 900.000 LINEs, que fan o 21% do xenoma. Poden empregarse para xerar pegadas x\u00e9nicas.\nSINEs.\nOs elementos nucleares intercalados curtos ou SINE (\"Short Interspersed Nuclear Elements\") son secuencias curtas de ADN (&lt;500 bases) que codifican ARNt, ARNr e outras mol\u00e9culas pequenas de ARN. Non codifican ningunha prote\u00edna funcional, e dependen das prote\u00ednas doutros elementos para moverse polo xenoma. Os SINEs m\u00e1is abundantes en primates son os elementos Alu, de 280 bp de lonxitude, e sen ningunha secuencia codificante. Poden ser reco\u00f1ecidos pola enzima de restrici\u00f3n AluI, de a\u00ed o seu nome. Os SINEs te\u00f1en sobre 1 mill\u00f3n de copias no xenoma humano, formando un 13%. A\u00ednda que se adoitaba crer que eran ADN lixo, algunhas investigaci\u00f3ns recentes indican que tanto os LINEs coma os SINEs te\u00f1en un papel importante na evoluci\u00f3n dos xenes, na estrutura xen\u00f3mica e na transcrici\u00f3n. Tam\u00e9n parece que est\u00e1n relacionados con enfermidades xen\u00e9ticas e cancros.\nOs retrovirus, coma o VIH ou o HTLV comp\u00f3rtanse coma retrotranspos\u00f3ns, e conte\u00f1en tanto a retrotranscriptase coma a integrase. A integrase \u00e9 o equivalente nos retrotranspos\u00f3ns da transposase dos transpos\u00f3ns de ADN."}
{"id": "58249", "revid": "98629", "url": "https://gl.wikipedia.org/wiki?curid=58249", "title": "Disimilaci\u00f3n", "text": "A disimilaci\u00f3n \u00e9 un fen\u00f3meno fonol\u00f3xico que forma parte da ling\u00fc\u00edstica hist\u00f3rica.\nA trav\u00e9s deste fen\u00f3meno alg\u00fans sons conson\u00e1nticos ou vog\u00e1licos dunha palabra dan en facerse menos similares nalg\u00fan trazo. \u00c1s veces arg\u00faese que a disimilaci\u00f3n produce formas m\u00e1is f\u00e1ciles de reco\u00f1ecer polo o\u00ednte (mentres que a asimilaci\u00f3n producir\u00eda formas m\u00e1is f\u00e1ciles de pronunciar para o falante), coa consecuencia de que tales resultados son de feito c\u00e1usaa dos cambios. Pero todas estas especulaci\u00f3ns non se sustentan en datos obxectivos. \u00c9 m\u00e1is, a disimilaci\u00f3n, incluso en maior grao c\u00e1 asimilaci\u00f3n, adoita aparecer por unha articulaci\u00f3n inadecuada.\nDe calquera modo, ambos procesos poden comportar un cambio na pronunciaci\u00f3n dun segmento adxacente \u00f3 afectado ou separados por outros; e poden inducir un cambio relacionado cunha parte precedente ou posterior no voc\u00e1bulo. As\u00ed como a asimilaci\u00f3n, a disimilaci\u00f3n anterior \u00e9 moito m\u00e1is com\u00fan c\u00e1 posterior; pero xusto \u00f3 contrario c\u00f3 outro fen\u00f3meno, a maior\u00eda das disimilaci\u00f3ns afectan a partes non contiguas \u00e1 inicial. Amais, mentres que moitos tipos de asimilaci\u00f3n te\u00f1en fonte nunha lei fon\u00e9tica, relativamente poucos procesos disimilatorios se relacionan directamente con elas. A maior\u00eda te\u00f1en natureza de feito accidental ocorrido sobre unha forma l\u00e9xica.\nExemplos.\nDe disimilaci\u00f3n anterior a distancia (con moito a m\u00e1is com\u00fan) \nDisimilaci\u00f3n anterior dunha zona contigua (moi rara)\nDisimilaci\u00f3n posterior a distancia (bastante com\u00fan)\nDisimilaci\u00f3n posterior dun segmento contiguo (algo rara)"}
{"id": "58250", "revid": "56817", "url": "https://gl.wikipedia.org/wiki?curid=58250", "title": "Absorci\u00f3n fon\u00e9tica", "text": "A absorci\u00f3n \u00e9 o fen\u00f3meno polo cal unha vogal desaparece \u00f3 se incorporar a un son conson\u00e1ntico veci\u00f1o, concretamente, pola acci\u00f3n dunha soante veci\u00f1a.\nEstar\u00eda relacionado co fen\u00f3meno gramatical da am\u00e1lgama."}
{"id": "58251", "revid": "25871", "url": "https://gl.wikipedia.org/wiki?curid=58251", "title": "Cambio fon\u00e9tico", "text": "O cambio fon\u00e9tico \u00e9 un tipo de cambio ling\u00fc\u00edstico que se d\u00e1 no nivel fon\u00e9tico-fonol\u00f3xico dunha lingua, consistente en altera-la articulaci\u00f3n dun determinado fonema. Un cambio fon\u00e9tico pode ser puramente fon\u00e9tico se o inventario b\u00e1sico de fonemas da lingua queda inalterado e simplemente alg\u00fans fonemas reciben unha articulaci\u00f3n diferente \u00e1 usual antes do cambio, ou pode ser un cambio fonol\u00f3xico se o inventario b\u00e1sico de fonemas queda alterado, ben porque se perdan contrastes e polo tanto o n\u00famero de fonemas se reduza ou aparezan contrastes relevantes novos, o cal aumenta o n\u00famero de fonemas.\nTam\u00e9n se usa a expresi\u00f3n cambio fon\u00e9tico para designar \u00f3 proceso polo cal unha lingua altera o seu sistema fonol\u00f3xico co tempo. Este fen\u00f3menoo forma parte do cambio ling\u00fc\u00edstico, o proceso universal e inevitable polo cal as linguas cambian no tempo e polo cal estadios da lingua de diferentes \u00e9pocas poden chegar a perder intelixibilidade.\nOs cambios espont\u00e1neos ou non sistem\u00e1ticos prod\u00facense aleatoriamente e afectan a palabras particulares, en xeral consid\u00e9ranse suxeitos a accidentes hist\u00f3ricos e modas varias. No proceso de cambio ling\u00fc\u00edstico constit\u00faen s\u00f3 unha parte dos cambios fon\u00e9ticos obervados. Doutra banda, os cambios condicionados ou sistem\u00e1ticos prod\u00facense en determinados contextos fixos e non distribu\u00eddos \u00f3 azar. Te\u00f1en lugar como resultado da influencia doutros sons adxacentes.\nOs cambios fon\u00e9ticos poden deberse a induci\u00f3n, subtracci\u00f3n, adici\u00f3n ou transposici\u00f3n.\nInduci\u00f3n.\nA induci\u00f3n \u00e9 debida \u00e1 influencia doutros sons da cadea fon\u00e9tica ou morfol\u00f3xica. Poden adoptar varias formas, mais sempre responden a unha tendencia inconsciente a aforrar enerx\u00eda articulatoria.\nAsimilaci\u00f3n.\n\u00c9 un proceso polo cal un fonema ou son adquire trazos fon\u00e9ticos que o fan m\u00e1is asemellado ou \"asimilan\" a un fonema ou grupo de fonemas adxacentes ou pr\u00f3ximos. Entre as formas de asimilaci\u00f3n est\u00e1n a sonorizaci\u00f3n, o enxordecemento, a nasalizaci\u00f3n, a labializaci\u00f3n e a velarizaci\u00f3n.\nDisimilaci\u00f3n.\n\"Para a disimilaci\u00f3n das consoantes aspiradas, v\u00e9xase Lei de Grassmann\"\nA disimilaci\u00f3n d\u00e9bese \u00e1 acci\u00f3n exercida por un son sobre outro da mesma palabra, co que pos\u00fae todos ou alg\u00fans elementos articulatorios com\u00fans, que consiste en lle facer perder estes trazos com\u00fans. Pode chegar incluso a facelos desaparecer, d\u00e1ndose ent\u00f3n unha subtracci\u00f3n.\nInduci\u00f3n morfol\u00f3xica.\nA induci\u00f3n morfol\u00f3xica pode deberse a alteraci\u00f3ns de prefixos e de s\u00edlabas iniciais (de AUS- a es-, como AUSC\u016cLT\u0100RE &gt; escoitar), a cruzamentos l\u00e9xicos (R\u016aG\u012aRE &gt; ruxir + R\u012cNG\u0114RE &gt; renxer = runxir) ou a unha etimolox\u00eda popular (DELPH\u012aNU &gt; golfi\u00f1o por influencia de \"golfo\").\nSubtracci\u00f3n.\nA subtracci\u00f3n \u00e9 a perda dun dos sons da cadea fon\u00e9tica. Pode ser por af\u00e9rese (ao inicio da palabra, como ATT\u014eN\u012cTU &gt; tonto), por s\u00edncope (no medio, como L\u0112GAL\u012cT\u0100TE &gt; lealdade) ou por ap\u00f3cope (ao final, como C\u0114NTU &gt; cento &gt; cen). Amais, est\u00e1n os casos de haplolox\u00eda, cando se perde unha s\u00edlaba enteira, e monotongaci\u00f3n.\nAdici\u00f3n.\nA adici\u00f3n \u00e9 a aparici\u00f3n dun novo elemento na cadea fon\u00e9tica. Pode ser por pr\u00f3tese (ao inicio da palabra, como PALP\u0100RE &gt; apalpar), ep\u00e9ntese (no medio, como ST\u0112LLA &gt; estrela) ou paragoxe (ao final), amais dos casos de anaptixe e ditongaci\u00f3n (\u014eR\u012aGA\u012aNU &gt; ourego).\nTransposici\u00f3n.\nA transposici\u00f3n \u00e9 o proceso de mudanza no lugar dun fonema ou grupo fon\u00e9tico na cadea sonora dunha palabra. Adoita deberse \u00e1 necesidade de face-la pronunciaci\u00f3n da palabra m\u00e1is sinxela. Pode darse por met\u00e1tese (unidades segmentais, como S\u016cPER &gt; sobre) ou por hiperbibasmo (unidades suprasegmentais, mudando o punto de acentuaci\u00f3n).\nSe o son que se despraza mant\u00e9n contacto co son que se agrupa etimoloxicamente \u00e9 unha met\u00e1tese de contacto. Se dous sons cambian os seus lugares respectivos \u00e9 unha met\u00e1tese dobre ou rec\u00edproca."}
{"id": "58252", "revid": "5863", "url": "https://gl.wikipedia.org/wiki?curid=58252", "title": "Cambio ling\u00fc\u00edstico", "text": "Cambio ling\u00fc\u00edstico \u00e9 o proceso de modificaci\u00f3n e transformaci\u00f3n que, na s\u00faa evoluci\u00f3n hist\u00f3rica, experimentan t\u00f3dalas linguas en xeral, e as unidades ling\u00fc\u00edsticas de cada un dos seus niveis en particular.\nO cambio ling\u00fc\u00edstico difer\u00e9nciase da variaci\u00f3n ling\u00fc\u00edstica en que no primeiro as modificaci\u00f3ns son diacr\u00f3nicas e, polo tanto, estudadas pola ling\u00fc\u00edstica hist\u00f3rica, mentres que no segundo caso, xa que as \"variaci\u00f3ns\" son sincr\u00f3nicas, son analizadas, entre outras disciplinas, pola socioling\u00fc\u00edstica.\nDous factores que intervi\u00f1eron dende sempre no cambio ling\u00fc\u00edstico foron os pr\u00e9stamos e a analox\u00eda.\nOs cambios ling\u00fc\u00edsticos agr\u00fapanse por conveniencia en tres niveis: o cambio fon\u00e9tico, o cambio morfosint\u00e1ctico e o cambio l\u00e9xico-sem\u00e1ntico.\nEnfoque socioling\u00fc\u00edstico.\nNa ling\u00fc\u00edstica do s\u00e9culo XIX, a linguaxe consider\u00e1base como un ser biol\u00f3xico co seu nacemento, desenvolvemento ou evoluci\u00f3n, e morte. Cada fase do desenvolvemento est\u00e1 marcada por unha serie de cambios ling\u00fc\u00edsticos.\nNos \u00faltimos anos do s\u00e9culo XX, as\u00ed a todo, a socioling\u00fc\u00edstica introduciu novas teor\u00edas, grazas \u00f3s traballos de William Labov, os seus disc\u00edpulos e seguidores, que achegaron modificaci\u00f3ns radicais \u00f3s postulados cl\u00e1sicos do cambio ling\u00fc\u00edstico propugnados polos neogram\u00e1ticos. Para Labov \u00e9 axiom\u00e1tico que a fala de t\u00f3dolos individuos sexa variable, isto \u00e9, manifeste m\u00e1is dunha forma. Esta variabilidade \u00e9 observable tam\u00e9n nas comunidades das falas \u00e1s que pertencen os individuos. Con esta variabilidade estase po\u00f1endo de relevo que existe unha motivaci\u00f3n social.\nCausas externas do cambio ling\u00fc\u00edstico.\nNo cambio ling\u00fc\u00edstico chamamos causas externas \u00e1s que est\u00e1n motivadas por factores socioling\u00fc\u00edsticos relacionados coa historia dos falantes da lingua, como os seus contactos con outras persoas doutras linguas, os factores demogr\u00e1ficos e as s\u00faas influencias culturais.\nCausas internas do cambio ling\u00fc\u00edstico.\nAs causas internas do cambio ling\u00fc\u00edstico son aquelas relacionadas coa estrutura da propia lingua e o equilibrio que toda lingua debe manter entre facilidade de produci\u00f3n e facilidade de comprensi\u00f3n. As causas internas manif\u00e9stanse na existencia de cambios ling\u00fc\u00edsticos que se presentan xuntos, as\u00ed por exemplo a perda de certas consoantes finais en lat\u00edn erosionou a flexi\u00f3n nominal e iso \u00e1 s\u00faa vez fixo que, para seguir expresando sen ambig\u00fcidade as relaci\u00f3ns sint\u00e1cticas, a orde de palabras fose m\u00e1is fixa (suxeito-verbo-obxecto).\nA analox\u00eda reco\u00f1ecida como un dos motores do cambio ling\u00fc\u00edstico a nivel morfosint\u00e1ctico \u00e9 unha das causas internas mellor co\u00f1ecidas. Para alg\u00fans ling\u00fcistas certas innovaci\u00f3ns ling\u00fc\u00edsticas anal\u00f3xicas d\u00e9bense \u00f3 proceso psicol\u00f3xico da \"abduci\u00f3n\" no cal un falante aplica a un feito ling\u00fc\u00edstico concreto unha suposta lei xeral."}
{"id": "58254", "revid": "98629", "url": "https://gl.wikipedia.org/wiki?curid=58254", "title": "Ling\u00fc\u00edstica diacr\u00f3nica", "text": "A ling\u00fc\u00edstica diacr\u00f3nica, tam\u00e9n chamada ling\u00fc\u00edstica hist\u00f3rica ou glotolox\u00eda, \u00e9 a disciplina ling\u00fc\u00edstica que estuda o cambio das linguas co tempo e o proceso de cambio ling\u00fc\u00edstico. Polo tanto, a ling\u00fc\u00edstica diacr\u00f3nica ocupa un lugar destacado no estudo da evoluci\u00f3n das linguas e a s\u00faa relaci\u00f3n ou parentesco xen\u00e9tico.\nOs resultados da ling\u00fc\u00edstica diacr\u00f3nica poden ser frecuentemente comparados cos doutras disciplinas como a historia, a arqueolox\u00eda ou a xen\u00e9tica. Nos estudos interdisciplinares deste tipo o que se pretende \u00e9 reconstru\u00ed-la cronolox\u00eda relativa de contactos entre pobos, rutas de expansi\u00f3n e influencias culturais mutuas.\nO nome ling\u00fc\u00edstica comparada, ou gram\u00e1tica comparada, ref\u00edrese propiamente a unha das t\u00e9cnicas principais da ling\u00fc\u00edstica hist\u00f3rica.\nM\u00e9todos de reconstruci\u00f3n ling\u00fc\u00edstica.\nReconstruci\u00f3n externa: M\u00e9todo comparativo.\nAs similitudes intraling\u00fc\u00edsticas obedecen a unha de tres causas posibles: Casualidade, pr\u00e9stamos ou herdanza.\nCando as similitudes entre palabras de distintas linguas son debidas a unha orixe com\u00fan, estas palabras ch\u00e1manse cognados. Ditos cognados serven para determina-lo grao de relaci\u00f3n entre distintas linguas en distintos aspectos ling\u00fc\u00edsticos.\nSe t\u00f3dalas linguas dun grupo emparentado en forma filoxen\u00e9tica comparten un trazo, supomos que este se achaba presente na lingua nai. O indoeuropeo foi reconstru\u00eddo principalmente mediante o m\u00e9todo comparativo.\nReconstruci\u00f3n interna.\nEste m\u00e9todo tenta reconstru\u00edr sistemas ling\u00fc\u00edsticos antigos partindo dos datos dunha soa lingua. Bas\u00e9ase en que as irregularidades do presente remiten a procesos que no pasado foron regulares. Este m\u00e9todo util\u00edzase basicamente con aquelas linguas illadas das que se desco\u00f1ecen parentes ou en combinaci\u00f3n coa reconstruci\u00f3n externa. Os resultados da reconstruci\u00f3n externa melloran cando se practica previamente unha reconstruci\u00f3n interna dentro de cada lingua.\nGlotocronolox\u00eda.\nEste m\u00e9todo parte de certos supostos da retenci\u00f3n de \u00edtems de vocabulario b\u00e1sico. O m\u00e9todo compara a porcentaxe de cognados (palabras xeneticamente relacionadas) com\u00fan \u00e1s linguas comparadas.\nPara moitos ling\u00fcistas os supostos b\u00e1sicos son pouco realistas, e non te\u00f1en en conta os factores sociopol\u00edticos e culturais que poden influ\u00edr de maneira puntualmente importante na evoluci\u00f3n dunha lingua.\nAs\u00ed a todo, a pesar desas cr\u00edticas o m\u00e9todo popularizouse porque existe un conxunto de estimaci\u00f3ns glotocronol\u00f3xicas que dan resultados razoablemente concordantes con datos hist\u00f3ricos e arqueol\u00f3xicos. Ademais cando non existen fontes escritas mediante as cales se poida investiga-lo pasado de dita lingua, \u00e9 frecuentemente unha das poucas alternativas existentes.\nOrixes da ling\u00fc\u00edstica hist\u00f3rica.\nIdeas b\u00e1sicas.\nA historia desta disciplina ling\u00fc\u00edstica ten a s\u00faa orixe a finais do s\u00e9culo XVIII, cando por primeira vez se tomou conciencia de que as linguas se transforman co paso do tempo.\nD\u00faas ideas son as que fundamentan naquel momento o desenvolvemento da nova forma de estudo ling\u00fc\u00edstico:\nDesta segunda idea concl\u00faese que, para que o cambio pos\u00faa regularidade, asemella necesario que respecte a organizaci\u00f3n gramatical da lingua e s\u00f3 altere a palabra a trav\u00e9s da s\u00faa organizaci\u00f3n interna. Polo demais, sux\u00edrese tam\u00e9n ent\u00f3n que esa regularidade pode darse tam\u00e9n no compo\u00f1ente fon\u00e9tico; de aqu\u00ed que no s\u00e9culo XIX se consolidase o estudo das leis fon\u00e9ticas, un dos terreos onde a ling\u00fc\u00edstica hist\u00f3rica obtivo os seus maiores \u00e9xitos.\nO comparatismo como metodolox\u00eda.\nAd\u00f3itase sinalar 1816 como a data de nacemento da ling\u00fc\u00edstica hist\u00f3rica coa aparici\u00f3n da obra \"Sistema de conxugaci\u00f3n da lingua s\u00e1nscrita, comparado co das linguas grega, latina, persa e xerm\u00e1nica\" do ling\u00fcista alem\u00e1n Franz Bopp. O t\u00edtulo describe perfectamente a metodolox\u00eda empregada, o chamado \"comparatismo\" ou \"gram\u00e1tica comparada\", t\u00e9cnica empregada por varios ling\u00fcistas da \u00e9poca entre os que se incl\u00faen a von Schlegel, J.L.C. Grimm, A. Schleicher e R. Rask. As caracter\u00edsticas do \"comparatismo\" son as seguintes:"}
{"id": "58255", "revid": "408", "url": "https://gl.wikipedia.org/wiki?curid=58255", "title": "Ling\u00fc\u00edstica hist\u00f3rica", "text": ""}
{"id": "58257", "revid": "55340", "url": "https://gl.wikipedia.org/wiki?curid=58257", "title": "Revoluci\u00f3n Rusa", "text": "Revoluci\u00f3n Rusa pode referirse a:"}
{"id": "58258", "revid": "736", "url": "https://gl.wikipedia.org/wiki?curid=58258", "title": "Revoluci\u00f3n de 1905", "text": ""}
{"id": "58262", "revid": "7594", "url": "https://gl.wikipedia.org/wiki?curid=58262", "title": "Marcela Gracia Ibeas e Elisa S\u00e1nchez Loriga", "text": "Marcela Gracia Ibeas e Elisa S\u00e1nchez Loriga foron d\u00faas mestras galegas. As d\u00faas mulleres constitu\u00edron o segundo matrimonio entre persoas do mesmo sexo do que hai constancia, sendo o primeiro datado en per\u00edodo medieval. Casaron o 8 de xu\u00f1o de 1901 na Coru\u00f1a, \u00e1s sete da ma\u00f1\u00e1 na igrexa parroquial de San Xurxo, e para acadalo Elisa tivo que adoptar unha identidade masculina.\nA nova da s\u00faa voda difundiuse axi\u00f1a por toda Espa\u00f1a e por varios pa\u00edses europeos. A\u00ednda non se sabe o que aconteceu con elas trala s\u00faa fuxida \u00e1 Arxentina.\nA s\u00faa uni\u00f3n matrimonial realizouse m\u00e1is de cen anos antes de que a lei permitise o matrimonio entre persoas do mesmo sexo, co que este feito pode considerarse un precedente do matrimonio homosexual en Espa\u00f1a.\nPrimeiro encontro, separaci\u00f3n e reencontro.\nMarcela e Elisa co\u00f1ec\u00e9ronse mentres estudaban na Escola Normal de Mestras da Coru\u00f1a, onde se formaban as futuras profesoras de ensinanza primaria. A s\u00faa amizade deu paso a unha relaci\u00f3n m\u00e1is \u00edntima. Os pais de Marcela, vendo que a amizade \u00eda al\u00e9n do socialmente permitido e temendo un posible esc\u00e1ndalo, enviaron a s\u00faa filla a Madrid. Pasou o tempo e ambas, unha na Coru\u00f1a e outra en Madrid, remataron os seus estudos. Atopar\u00edanse de novo cando Elisa foi destinada como mestra interina a Couso, unha pequena parroquia de Coristanco. Preto, en Vimianzo, na aldea de Calo, instalouse Marcela xa coma mestra superior. Decidiron vivir xuntas en Calo, onde Elisa exerc\u00eda. En 1889, Marcela tivo que ir dar clases a Dumbr\u00eda mentres Elisa ficaba en Calo, a\u00ednda que Elisa percorr\u00eda polas noites varios quil\u00f3metros para poder ver a s\u00faa amante.\nIdentidade falsa e matrimonio.\nEn 1901 Elisa adoptou un aspecto masculino (co cal se presentou na Escola Normal para solicitar un certificado de estudos), inventou un pasado e converteuse en Mario. Para este pasado inventado tomou como referencia un curm\u00e1n seu morto nun naufraxio. Inventou tam\u00e9n que pasara a infancia en Londres e que o seu pai era ateo. Ante esta \u00faltima circunstancia, o padre Cortiella, p\u00e1rroco de San Xurxo, bautizou a Mario o 26 de maio de 1901 e administroulle a primeira comu\u00f1\u00f3n, e posteriormente casou a parella o 8 de xu\u00f1o de 1901 trala publicaci\u00f3n das amoestaci\u00f3ns. A cerimonia foi breve, os padri\u00f1os deron fe da s\u00faa validez e a parella pasou a noite de vodas na pensi\u00f3n Corcubi\u00f3n, na r\u00faa de Santo Andr\u00e9.\nConsecuencias.\nFinalmente, os veci\u00f1os non puideron seguir indiferentes ante o que, a partir dese intre, se deu en co\u00f1ecer como o \u201cmatrimonio sen home\u201d. A parella foi portada de xornais galegos e madrile\u00f1os e, como consecuencia disto, foron excomungadas, perderon o seu emprego e ditouse unha orde de busca e captura. Semella que para que tivese lugar a excomu\u00f1\u00f3n, o p\u00e1rroco pediulle a un doutor que examinase a Mario para comprobar se era home ou muller. Mario accedeu e, cando o doutor emitiu o seu diagn\u00f3stico, tentou pasar por un hermafrodita cuxa condici\u00f3n fora diagnosticada en Londres. A Garda Civil perseguiunas at\u00e9 a localidade de Dumbr\u00eda, onde ambas exerc\u00edan coma mestras. Tense constancia de que pasaron por Vigo e Porto (Portugal) na s\u00faa fuxida. Nesta cidade, Elisa f\u00edxose chamar Pepe e, de novo baixo a aparencia dunha parella heterosexual, as mulleres viviron como marido e muller durante dous meses.\nO 1 de xullo de 1901 o xu\u00edz Pedro Calvo Camina acordou procesalas e ordenar a s\u00faa busca e captura. O 18 de agosto, a petici\u00f3n da polic\u00eda espa\u00f1ola, foron detidas e encarceradas. Foron liberadas trece d\u00edas despois porque un movemento solidario liderado por activistas portuguesas esixiu a s\u00faa liberdade, realiz\u00e1ndose ademais varias colectas p\u00fablicas para axudalas economicamente. Entre tanto, Elisa xuraba que era un home para xustificar a situaci\u00f3n. Por\u00e9n, os dous m\u00e9dicos que a reco\u00f1eceron conclu\u00edron que o seu sexo era feminino e foi obrigada a vestirse de muller. A pesar do rebumbio, a administraci\u00f3n espa\u00f1ola solicitou a extradici\u00f3n da parella e Portugal aceptouna. Non obstante, antes de ser enviadas a Espa\u00f1a, foron xulgadas e absoltas polos delitos que se lles imputaban nese pa\u00eds.\nAntes de escapar do Porto cara a Am\u00e9rica, Elisa e Marcela transform\u00e1ranse nunha familia, pois Marcela dera a luz unha nena o 6 de xaneiro de 1902. Subiron ent\u00f3n nun barco cara \u00e1 Arxentina, coma tantos outros galegos da \u00e9poca, onde pasaron a l\u00faa de mel e, finalmente, ficaron a vivir. O desembarco en Buenos Aires, ese mesmo ano non foi doado. Traballaron como criadas durante un ano, mais o salario non daba para manter unha familia, polo que tiveron que recorrer a novas estratexias para superar as circunstancias que impu\u00f1an a separaci\u00f3n. Para iso Elisa, que nese pa\u00eds se identificaba como Mar\u00eda S\u00e1nchez Loriga, casou en 1903 co dinamarqu\u00e9s Christian Jensen, un home vinte e catro anos m\u00e1is vello ca ela, para apousentarse nun fogar ao que facer chegar despois a Marcela, baixo a identidade de Carmen, como se fose a s\u00faa irm\u00e1, e a s\u00faa filla.\nCo tempo e a negativa de Elisa (Mar\u00eda) a consumar o matrimonio co seu home, xurdiron as sospeitas deste, o que o levou a pescudar e descubrir que Mar\u00eda e Carmen eran efectivamente as c\u00e9lebres Elisa e Marcela das que tempo atr\u00e1s informara a prensa. V\u00edronse de novo enfrontadas aos tribunais ao tratar Jensen de anular o seu matrimonio. A sentenza ditaminou que o matrimonio si era v\u00e1lido por realizarse entre un home e unha muller, polo que non houbo cargos contra Elisa (Mar\u00eda). Neste momento (1904) perd\u00e9uselles a pista. Alg\u00fans veci\u00f1os de Dumbr\u00eda espallaron un rumor, varios anos despois, sobre o falecemento de Elisa e o posterior casamento de Marcela cun home. Alg\u00fans medios publicaron en 1909 o suposto suicidio de Elisa en Veracruz, hip\u00f3tese da que non hai evidencias.\nEn 2018 unha muller arxentina considerou a posibilidade de que a s\u00faa bisavoa fose Marcela Gracia Ibeas.\nImpacto social e legado.\nEn 1902 publicouse o libro \"La sed de amar\", do escritor estreme\u00f1o Felipe Trigo, que tivo unha gran repercusi\u00f3n na \u00e9poca. Esta obra incorpora a historia de Marcela e Elisa d\u00e1ndolles os nomes de Rosa e Claudia. O perfil das mulleres e a historia da s\u00faa relaci\u00f3n transcribe con case total equivalencia a historia real. O propio autor fai constar a p\u00e9 de p\u00e1xina nalgunhas versi\u00f3ns publicadas que a historia \u00e9 real e que ocorreu na Coru\u00f1a en 1901.\nEn 2003, o redactor xefe da cadena SER Isa\u00edas Lafuente publicou o libro \"Agrup\u00e9monos Todas\" (2003), no que fixo un percorrido polo m\u00e1is destacado do feminismo no s\u00e9culo XX. Nesa obra sinala a historia de Marcela e Elisa como un dos feitos m\u00e1is significativos relacionados con este movemento acontecidos en Galicia xunto coa figura de Emilia Pardo Baz\u00e1n.\nO 18 de decembro de 2008 presentouse no paraninfo da Universidade da Coru\u00f1a o libro de Narciso de Gabriel \"Elisa e Marcela - Al\u00e9n dos homes\", traballo de m\u00e1is de 300 p\u00e1xinas que recolle o periplo da parella entre que fuxiron da Coru\u00f1a en xu\u00f1o de 1901 ata o ano 1904.\nA finais de 2011, a Universidade da Coru\u00f1a presentou na sala \"La Normal\", unha exposici\u00f3n sobre o momento hist\u00f3rico vivido por estas mulleres as\u00ed como a s\u00faa propia historia. Nun dos paneis cont\u00e1base que a prensa mexicana anunciara en 1909 o suicidio de Elisa.\nEn 2017 a compa\u00f1\u00eda de teatro A Panadar\u00eda coproduciu co Centro Dram\u00e1tico Galego e os concellos de Rianxo, Vimianzo e A Coru\u00f1a a obra \"Elisa e Marcela\" que narra a historia delas.\nEn 2018, o concello da Coru\u00f1a inaugurou en San Roque de F\u00f3ra unha r\u00faa co nome Marcela e Elisa.\nEn 2019 estreouse o filme \"Elisa y Marcela\", dirixido por Isabel Coixet.\nMatrimonios homosexuais baixo a lei 13/2005.\nNo ano 2005 f\u00edxose legal o matrimonio homosexual en Espa\u00f1a coa modificaci\u00f3n do C\u00f3digo Civil que o regula. Deste xeito, o primeiro matrimonio de persoas homosexuais baixo a nova lei 13/2005 tivo lugar o 11 de xullo de 2005. Celebrouse en Tres Cantos (Madrid), entre Emilio Men\u00e9ndez e Carlos Baturin, que levaban convivindo como parella m\u00e1is de 30 anos. O primeiro casamento entre mulleres baixo a nova lei celebrouse en Barcelona, once d\u00edas despois."}
{"id": "58265", "revid": "1131", "url": "https://gl.wikipedia.org/wiki?curid=58265", "title": "Cambio l\u00e9xico-sem\u00e1ntico", "text": "O cambio l\u00e9xico-sem\u00e1ntico \u00e9 un cambio ling\u00fc\u00edstico experimentado na evoluci\u00f3n hist\u00f3rica do compo\u00f1ente l\u00e9xico-sem\u00e1ntico dun idioma. Dos compo\u00f1entes da linguaxe, o l\u00e9xico-sem\u00e1ntico \u00e9 o m\u00e1is propenso \u00f3 cambio porque reflicte de forma moi clara as modificaci\u00f3ns e transformaci\u00f3ns (t\u00e9cnicas, psicol\u00f3xicas, sociol\u00f3xicas, epistemol\u00f3gicas...) propias da evoluci\u00f3n das culturas humanas, con independencia de que o l\u00e9xico b\u00e1sico permaneza inalterado.\nHai varios factores que cooperan para que se produza este fen\u00f3meno:\nClasificaci\u00f3n dos cambios l\u00e9xico-sem\u00e1nticos.\nDado un concepto ou noci\u00f3n fixa, denom\u00ednase cambio l\u00e9xico \u00f3 cambio da palabra habitualmente usada para designar ese concepto ou noci\u00f3n. \nEn contraposici\u00f3n, ch\u00e1mase cambio sem\u00e1ntico \u00e1 modificaci\u00f3n do significado dunha palabra, mediante ampliaci\u00f3n dos usos a outros conceptos similares (xeneralizaci\u00f3n ou met\u00e1fora) ou reduci\u00f3n dos usos (restrici\u00f3n). Con frecuencia un cambio l\u00e9xico sup\u00f3n simultaneamente un cambio sem\u00e1ntico nas outras palabras de significado que interfiren coa primeira.\nOs cambios sem\u00e1nticos poden clasificarse do seguinte xeito:\nCausas dos cambios sem\u00e1nticos.\nMoitas son as causas que poden orixina-los cambios l\u00e9xico-sem\u00e1nticos. O que asemella certo \u00e9 que estes cambios non te\u00f1en lugar nas palabras illadas sen\u00f3n nas palabras ou unidades l\u00e9xicas como membros de campos sem\u00e1nticos. A desviaci\u00f3n individual \u00e9 probablemente unha das causa m\u00e1is probables do cambio. Esta desviaci\u00f3n est\u00e1 causada \u00e1s veces por erros repetidos, por exemplo, o constante uso do verbo \"prometer\" por \"asegurar\", ou o de \"deter\" por \"ostentar\", ou por necesidades expresivas, de iron\u00eda, de xogo de palabras, de \u00e9nfase, de prestixio social etc., moitas veces baseada na analox\u00eda.\nClasificaci\u00f3n psicol\u00f3xica dos cambios sem\u00e1nticos.\nNo cambio de significados das palabras desempe\u00f1an un papel varios factores, uns de natureza extraling\u00fc\u00edstica, outros derivados do dobre plano do signo ling\u00fc\u00edstico (significado/significante), e outros que te\u00f1en que ver coa psicolox\u00eda dos falantes e da s\u00faa actitude fronte \u00e1 linguaxe. Se temos en conta este \u00faltimo punto, p\u00f3dese elaborar unha \"clasificaci\u00f3n psicol\u00f3xica\" dos cambios sem\u00e1nticos baseada nas asociaci\u00f3ns ou relaci\u00f3ns que os falantes establecen entre os significantes ou os significados das palabras.\nEstas asociaci\u00f3ns poden ser:\nCambio sem\u00e1ntico"}
{"id": "58267", "revid": "23204", "url": "https://gl.wikipedia.org/wiki?curid=58267", "title": "The Polar Express", "text": "The Polar Express \u00e9 un libro infantil ingl\u00e9s escrito e ilustrado por Chris Van Allsburg, un antigo profesor da Rhode Island School of Design. No ano 2004 foi adaptado para o cinema co t\u00edtulo hom\u00f3nimo de \"The Polar Express\".\nO libro est\u00e1 considerado xeralmente como un cl\u00e1sico de Nadal para lectores novos. Foi louvado polas s\u00faas detalladas ilustraci\u00f3ns e pola relaxante e tranquila historia. En 1986 ga\u00f1ou a Caldecott Medal de literatura para nenos.\nSinopse.\nConta a historia dun rapaz que na Noiteboa est\u00e1 comezando a deixar de crer en Santa Claus. Por\u00e9n, un tren m\u00e1xico chamado o Polar Express chega fronte \u00e1 s\u00faa casa e conv\u00eddao a viaxar ao Polo Norte. En chegando ao Polo Norte, o p\u00edcaro \u00e9 escollido por Santa Claus para recibir o primeiro regalo de Nadal. El escolle un ax\u00f3uxere brillante e prateado da zorra de Santa e que fai un fermos\u00edsimo son. Ao pasaren os anos, a xente do seu contorno dinlle que o ax\u00f3uxere non funciona xa que non lle escoitan o son, mesmo os pais e a irm\u00e1. Mais tam\u00e9n hai persoas que a\u00ednda poden o\u00edlo, aqueles que a\u00ednda cren verdadeiramente en Santa Claus."}
{"id": "58268", "revid": "98116", "url": "https://gl.wikipedia.org/wiki?curid=58268", "title": "Ambig\u00fcidade", "text": "A ambig\u00fcidade na pragm\u00e1tica existe cando unha forma ten dous ou m\u00e1is significados.\nAmbig\u00fcidade l\u00e9xica.\nAmbig\u00fcidade en forma de morfema ou palabra. D\u00e1se cando nun lexic\u00f3n unha entrada permita m\u00e1is dunha interpretaci\u00f3n para unha soa palabra, \u00e9 dicir, d\u00e1se cando unha mesma palabra admite dous ou m\u00e1is significados distintos. Ofrece problemas de comprensi\u00f3n \u00f3 receptor, a \u00fanica soluci\u00f3n \u00e9 recorrer \u00f3 contexto ou \u00e1 situaci\u00f3n.\nHomonimia.\nAs palabras soan igual pero os seus significados son diferentes. Hai unha coincidencia gr\u00e1fica de d\u00faas ou m\u00e1is palabras que te\u00f1en significados distintos. Prod\u00facense por coincidencia dos significantes de diversos signos.\nHomofon\u00eda.\nPalabras que se pronuncian igual pero a s\u00faa escrita e os seus significados son diferentes.\nHomograf\u00eda.\nPalabras cuxa escrita e pronunciaci\u00f3n son id\u00e9nticas, a\u00ednda que os seus significados sexan distintos.\n\"acha\" (anaco de madeira), \"acha\" (verbo).\nAmbig\u00fcidade estrutural.\nD\u00e1se nunha oraci\u00f3n ou frase cando ten dous ou m\u00e1is significados debido \u00e1 estrutura, xa sexa polo agrupamento ou a distinta funci\u00f3n gramatical:\nAmbig\u00fcidade de agrupamento.\nOraci\u00f3n que ten d\u00faas estruturas posibles, por exemplo, o seguinte letreiro: \"Al\u00fagase vivenda con garaxe / para mozas / con calefacci\u00f3n\" (\u00bfas mozas te\u00f1en que ter calefacci\u00f3n?) ou a secuencia \"V\u00e9ndense zapatos de pel de se\u00f1ora\".\nAmbig\u00fcidade funcional.\nD\u00e1se cando unha palabra ou frase completa dous ou m\u00e1is relaci\u00f3ns gramaticais, os morfemas e grupos son iguais para ambos significados: \"Pasarei s\u00f3 este ver\u00e1n aqu\u00ed\"."}
{"id": "58269", "revid": "85894", "url": "https://gl.wikipedia.org/wiki?curid=58269", "title": "Alfredo Gonz\u00e1lez Vilela", "text": "Alfredo Gonz\u00e1lez Vilela, nado o 11 de febreiro de 1951 en Becerre\u00e1, \u00e9 un m\u00fasico galego.\nTraxectoria.\nFoi membro do grupo Petapouco, co\u00f1ecido por recoller a tradici\u00f3n da m\u00fasica de taberna galega, con Mariano Alonso formou o d\u00fao Lembranzas. Residente en Barcelona desde 1977 onde fundou o grupo folk Zoa."}
{"id": "58270", "revid": "111586", "url": "https://gl.wikipedia.org/wiki?curid=58270", "title": "Literatura infantil e xuvenil", "text": "A literatura infantil e xuvenil \u00e9 un ramo da literatura, dedicada especialmente tanto a nenos e nenas como a rapaces e rapazas adolescentes. Isto incl\u00fae historias ficticias infant\u00eds e xuven\u00eds, biograf\u00edas, novelas, poemas, obras folcl\u00f3ricas e/ou culturais ou simplemente obras contendo/explicando feitos da vida real (ex: artes, ciencias, matem\u00e1tica etc).\nTemas e caracter\u00edsticas.\nNaturalmente, o contido dentro dunha obra infantil e xuvenil depende da idade do lector; en canto obras literarias destinadas a meni\u00f1os de dous a catro anos de idade est\u00e1n case sempre constitu\u00eddas de poucas palabras e pos\u00faen moitas cores e/ou pos\u00faen moitas imaxes e fotos, obras literarias destinadas aos adolescentes moitas veces s\u00f3 te\u00f1en texto.\nHistoria.\nA literatura infantil e xuvenil comeza con antigos contos folcl\u00f3ricos e f\u00e1bulas que eran transmitidos oralmente de xeraci\u00f3n en xeraci\u00f3n. Charles Perrault, no s\u00e9culo XVII, foi un dos primeiros en dar forma escrita a contos populares como \"Cincenta\" ou \"A Bela Dormente,\" inspirada nun conto de Giambattista Basile que \u00e1 s\u00faa vez se inspirou en fontes tradicionais. Contos como \"La bonne petite souris,\" escrito por Madame d'Aulnoy (a inventora do termo \"conto de fadas\") est\u00e1n no l\u00edmite do que se considera \"para adultos\" ou \"para nenos\", con elementos de ambos. Moitos dos contos cl\u00e1sicos te\u00f1en un grande abano de versi\u00f3ns en culturas diversas e distantes. No s\u00e9culo XIX, os Irm\u00e1ns Grimm e Hans Christian Andersen, seguiron a tradici\u00f3n, recollendo e escribindo historias que se converter\u00edan en cl\u00e1sicos universais; alg\u00fan deles te\u00f1en versi\u00f3ns noutras culturas, como \"O ourizo e a lebre\" que \u00e9 similar \u00e1 f\u00e1bula \"A lebre e a tartaruga\" de Esopo. No s\u00e9culo XX, autoras como Enid Blyton e Astrid Lindgren introduciron personaxes de aventuras con grande \u00e9xito, que marcaron a infancia de moitos; outros como Louisa May Alcott, Roald Dahl ou Michael Ende exploraron temas complexos adaptados a un p\u00fablico novo, e outros como Jules Verne escribiron obras de ciencia ficci\u00f3n moi acces\u00edbeis para os lectores adolescentes.\nLiteratura infantil e xuvenil en galego.\nA literatura deste x\u00e9nero en lingua galega ten con certeza ra\u00edces moi antigas, como a maior\u00eda de culturas que conservaron unha tradici\u00f3n oral. Remont\u00e1ndonos \u00e1 Idade Media coa l\u00edrica galego-portuguesa que conservou romances, contos e lendas para os m\u00e1is novos, ou historias como as da materia da Breta\u00f1a que foron reformuladas por autores contempor\u00e1neos, como \"Merl\u00edn e familia\" de Cunqueiro.\nOs S\u00e9culos escuros, tam\u00e9n nisto, supuxeron unha \u00e9poca de declive para a lingua. Mant\u00edvose viva a chama da narrativa oral e mesmo escrita con poemas como as panxoli\u00f1as e pezas teatrais como o \"Entrem\u00e9s famoso sobre a pesca do r\u00edo Mi\u00f1o\", que buscaba a risa co uso de golpes, como os teatros de monicreques de \"cachiporra\", tradici\u00f3n que logo foi seguida por Barriga Verde. Co Rexurdimento no s\u00e9culo XIX, houbo un florecemento da literatura en galego, tam\u00e9n a destinada ao p\u00fablico m\u00e1is xove, con autoras como Rosal\u00eda de Castro, de cuxa obra se fixeron escolmas e adaptaci\u00f3ns para nenos. \nNos s\u00e9culos XX e XXI houbo un desenvolvemento deste x\u00e9nero grazas a autores como Manuel Lugr\u00eds Freire, Xos\u00e9 Mar\u00eda \u00c1lvarez Bl\u00e1zquez, \u00c1nxel Fole, Luis Pimentel, Concha Blanco, Xos\u00e9 Neira Vilas, Agust\u00edn Fern\u00e1ndez Paz, Fina Casalderrey, Mar\u00eda Victoria Moreno, Xos\u00e9 A. Perozo, Ant\u00eda Y\u00e1\u00f1ez, Ledicia Costas, An Alfaya, Marica Campo, Rosa Aneiros, Neira Cruz, Xos\u00e9 Mar\u00eda \u00c1lvarez C\u00e1ccamo, ou \"Hematocr\u00edtico\", con obras ilustradas por autores como Alberto V\u00e1zquez. Outros ilustradores destacados deste x\u00e9nero son Miguelanxo Prado, Manel Cr\u00e1neo ou Leandro Lamas."}
{"id": "58272", "revid": "98629", "url": "https://gl.wikipedia.org/wiki?curid=58272", "title": "Zante", "text": "Zakynthos (, \"Z\u00e1kynthos\", ) ou Zante (, \"Tz\u00e1nte\" , ; do Veneciano), \u00e9 unha illa do grupo das illas X\u00f3nicas que conforma unha prefectura de Grecia. A capital \u00e9 a cidade de Zakynthos tam\u00e9n chamada \"Chora\", \u00e9 dicir -a cidade-, que ten uns 15.000 habitantes. A illa e prefectura ten unha poboaci\u00f3n de 42.000 persoas (102 hab./km\u00b2) e uns 405,55\u00a0km\u00b2. A s\u00faa li\u00f1a costeira mide 123\u00a0km e mide uns 40\u00a0km de longo por 20 de ancho. O seu punto m\u00e1is alto \u00e9 o monte Vrachionas, de 758 metros. O nome, como todos os nomes similares que terminan en -nthos, \u00e9 premic\u00e9nico ou Pelasgo en orixe. En mitolox\u00eda grega dic\u00edase que a illa deb\u00eda o seu nome a Zakynthos, o fillo dun lendario xefe D\u00e1rdano de Arcadia.\nHistoria.\nO nome orixinal da illa ser\u00eda Hyrie, pero recibiu o de Zakynthos (lat\u00edn Zacynthus) porque foi colonizada por Zakynthos o fillo de Dardano, procedente de Psofis en Arcadia (polo que a acr\u00f3pole da cidade de Zakynthos foi chamada Psofis). Tuc\u00eddides di que a illa foi colonizada polos aqueos do Peloponeso no segundo milenio antes da nosa era. A tradici\u00f3n di que a cidade fundou unha colonia, que foi Sagunt, en colaboraci\u00f3n con Rutulos de Ardea (supostamente antes da guerra de Troia). Os habitantes da illa foron host\u00eds aos lacedemonios e a alg\u00fans fugitivos de Esparta que se refuxiaron en Zakynthos.\nNa guerra do Peloponeso a illa foi aliada de Atenas e no 430 a.C. os espartanos atacaron a cidade. Pouco tempo despois os atenienses utiliz\u00e1rona de base naval na s\u00faa expedici\u00f3n a Pilos. No 415 a.C. foron aliados dos atenienses na expedici\u00f3n a Sicilia. Logo da guerra do Peloponeso a illa foi aliada de Esparta (404-373 a.C.).\nNo -374 Timoteo, comandante ateniense, de regreso de Corcira, deixou alg\u00fans exiliados de Zakynthos que se estableceron nun lugar fortificado para loitar contra o goberno proespartano que pediu axuda a Esparta, que enviou unha frota de 25 barcos a Zakynthos, pero non puido impedir a toma do poder polos dem\u00f3cratas. A illa axudou a Di\u00f3n na s\u00faa expedici\u00f3n a Siracusa para expulsar ao tirano Dionisio I (-357)\nCaeu baixo dominio de Macedonia cara ao -217, co rei Filipo V de Macedonia. No -211 o pretor romano M. Valerio Lavino ocupou a cidade de Zakynthos con excepci\u00f3n da cidadela, pero foi devolta a Macedonia. Ene o -208 foi conclu\u00edda en Atamania baixo o goberno conxunto de Filipo de Megal\u00f3pole e Hierocles de Akragas, que durou ata o -191, en que se integrou na Liga Aquea, pero os macedonios ced\u00e9rona ent\u00f3n a Roma. Durante as guerras mitrid\u00e1ticas foi atacada polo xeneral Arquelao, que foi rexeitado.\nPertenceu ao Imperio Romano e despois ao bizantino.\nNo 1185 foi ocupada polo pirata Margaritone de Brindisi, ao servizo dos normandos de Sicilia pero nacido na illa. No 1194 o emperador Henrique IV ocupou N\u00e1poles e Margaritone, que desde o 1192 fora chamado conde de Malta, foi encarcerado. Henrique IV reco\u00f1eceu a soberan\u00eda bizantina de Zante (e Cefalonia), pero a posesi\u00f3n da illa (e de Cefalonia e Corf\u00fa) foi conservada polos xenros de Margaritone (en Cefalonia e Zante por Ricardo Orsini e en Corf\u00fa por Leone Vetrano). Os Orsini foron reco\u00f1ecidos no 1205 como condes de Cefalonia e se\u00f1ores de Zante ao caer o Imperio como feudatarios de Venecia, e impux\u00e9ronse logo de loitar cun pretendente feudataria do Imperio Latino no 1224. Despois foron d\u00e9spotas de Epiro, e no 1324 Margarita Orsini recibiu a metade da se\u00f1or\u00eda da illa en feudo de N\u00e1poles e no 1328 o seu marido Guillerme II Tocco (un nobre napolitano co que casou cara ao 1311) recibiu a investidura por dereito uxor e gobernou a illa ata o 1357; no 1358 \u00e1 morte de Nic\u00e9foro II Orsini (fillo de Xo\u00e1n II Orsini, que ti\u00f1a a outra metade de Zante e toda Cefalonia) os seus dereitos pasaron a Leonardo I Tocco, fillo de Guillerme II e de Margarida. No 1386 a soberan\u00eda retornou a Venecia e os Tocco continuaron como se\u00f1ores con Carlos I Tocco (1381-1429), Carlos II Tocco (1429-1448), Leonardo III Tocco (1448-1479, baixo rexencia da nai de 1448 ao 1460) e Antonio Tocco (1481-1485), mentres desde o 1479 ao 1481 en que foi ocupada polos otom\u00e1ns. Venecia anexionouse a illa e dominouna despois do 1485.\nDo 1797 ao 1799 foi ocupada por Francia \u00e1 que estivera cedida polo Tratado de paz de Campo Formio o 17 de outubro de 1797 e foi inclu\u00edda (7 de novembro de 1797) no departamento do mar Exeo (que inclu\u00eda tam\u00e9n as illas Kythira, Stofadhes, e Karaiskakis). O 23 de outubro de 1798 foi ocupada polos rusos con axuda dos otom\u00e1ns. O xefe local Antonio Martinegos asumiu o control da illa e cando se proclamou a Rep\u00fablica das Sete Illas baixo protecci\u00f3n conxunta de rusos e otom\u00e1ns (2 de abril de 1800), non a quixo reco\u00f1ecer e permaneceu rebelde na illa ata 1807. O 20 de xullo de 1807 a illa, xunto coas outras illas X\u00f3nicas e os portos continentais, foi cedida a Francia que a anexionou o 13 de setembro de 1807 e o 8 de outubro de 1809 uniuna \u00e1s Provincias Il\u00edricas. O 16 de outubro de 1809 os brit\u00e1nicos ocuparon Zante e despois as outras illas (1809-1810) e o 5 de novembro de 1815 proclamouse a rep\u00fablica federal das Illas X\u00f3nicas baixo protectorado dos poderes e \"de facto\" protectorado brit\u00e1nico. Como o resto das illas X\u00f3nicas pasou a Grecia o 1 de xu\u00f1o de 1864.\nFoi ocupada polos italianos o 28 de marzo de 1941, aos que substitu\u00edron os alem\u00e1ns o 8 de setembro de 1943, e abandonaron a illa o 12 de outubro de 1944.\nFoi parcialmente destru\u00edda por un terremoto o 12 de agosto de 1953. Terremotos de menos intensidade produc\u00edronse en abril de 2006.\nEconom\u00eda e clima.\nA illa componse de chairas f\u00e9rtiles ao sur e de monta\u00f1as ao oeste. O clima \u00e9 mediterr\u00e1neo. Pos\u00fae vexetaci\u00f3n densa. Produce aceite de oliva, uva e c\u00edtricos. A illa ten aeroporto e ch\u00e1mase Aeroporto de Dionisos Solomos e est\u00e1 situado ao sueste. Tam\u00e9n ao suroeste est\u00e1 o parque nacional mari\u00f1o da illa de Zante coas famosas tartarugas da illa, as \"Caretta caretta\" unha especie en perigo de extinci\u00f3n que se atopa principalmente na Ba\u00eda de Laganas. \u00c9 famosa a uva doce da illa coa cal prod\u00facese a \"Zante currant\" ou pasa de Zante.\nPatrimonio.\nOs puntos principais de interese son a ba\u00eda Shipwreck, o cabo Skinari e a cova azul. Na parte monta\u00f1osa, as Anafontria, desde onde hai unha espl\u00e9ndida vista, cun mosteiro pr\u00f3ximo. A vila monta\u00f1esa de Keri, ao sur, ten un faro. As mellores praias son Porto Limnionas, Porto Vromi e Porto Zoro. Na illa d\u00e1se un fen\u00f3meno natural que son uns pozos ou fontes do que fornece auga gasificada a presi\u00f3n. Est\u00e1n a uns 20 Km da capital na ba\u00eda de Chieri nun val h\u00famido. Hai na illa outras fontes minerais, probablemente de orixe volc\u00e1nico.\nCidade de Zakynthos.\nA cidade de Zante ou Zakynthos est\u00e1 na costa oriental. Non ten restos da antiga cidade excepto algunhas columnas e inscrici\u00f3ns. Est\u00e1 nunha ba\u00eda semicircular. A acr\u00f3pole estaba no lugar onde despois se constru\u00edu o castelo veneciano que a\u00ednda est\u00e1."}
{"id": "58273", "revid": "23204", "url": "https://gl.wikipedia.org/wiki?curid=58273", "title": "Citerea", "text": "Citera (ou Citerea) grego \"Kythera\", lat\u00edn \"Cythera\", italiano \"C\u00e8rigo\" \u00e9 unha illa grega nas Illas X\u00f3nicas, na prefectura do \u00c1tica e ao suroeste do Peloponeso. A extensi\u00f3n da illa \u00e9 de 284 Km\u00b2 e ten 5.000 habitantes. Na \u00e9poca do rococ\u00f3 creouse unha imaxe de citerea como lugar de libertinaxe. Como reflexo diso o pintor Watteau pintou o \"Embarque a Citerea\". \nTam\u00e9n \u00e9 un dos nomes da deusa Afrodita na mitolox\u00eda grega.\nTen uns 30\u00a0km de longa por 15 de ancho, pero \u00e9 irregular.\nPero foi un estado independente e non se atoparon moedas insulares e s\u00f3 algunhas de f\u00f3ra (romanas e bizantinas).\nO seu nome atrib\u00faese a Citeros, o fillo de F\u00e9nix e tam\u00e9n lla chamou Porfirs ou Porfirusa. Foi centro do culto a Afrodita, que a mitolox\u00eda fai nacer na illa levada polas ondas. A illa produce vi\u00f1o e mel.\nHistoria.\nHistoria antiga.\nOs fenicios tiveron unha factor\u00eda que comerciaba coa costa de Laconia. Logo da conquista d\u00f3rica dependeu de Argos xunto coa costa de Laconia do Peloponeso oriental. Nun momento posterior e non datado pasou aos espartanos que a gobernaron por medio dun maxistrado anual que levaba o t\u00edtulo de \"Cytherodice\", e ti\u00f1a guarnici\u00f3n espartana. Na guerra do Peloponeso, o xeneral ateniense Nicias ocup\u00f3u a illa (-424) desde a que atacou a costa de Laconia. Neste tempo a illa ti\u00f1a tres ciutadades: Scandeia, Citera de mar e Citera de terra; 10 trirremes de Nicias ocuparon Scandeia e as outras 50 desembarcaron preto de Citera de mar e ocuparon esta e despois a Citera de terra. Scandeia \u00e9 probablemente a actual Citera ou Cerigo; al\u00ed hab\u00eda un lugar para desembarcar que se chamaba Fo\u00e9nicos (segundo Xenofonte) e que probablemente estaba na desembocadura do actual regato Avl\u00e9mona e a vila deste nome, que polo seu nome cabe supor que foi o lugar do antigo establecemento fenicio. A uns 5\u00a0km ven os restos dunha cidade, hoxe chamada Pale\u00f3polis, seguramente Citera de terra, onde estaba o templo de Afrodita.\nOs atenienses perd\u00e9rona no 413 a.C., pero no 393 a.C. recuperouna Con\u00f3n, inmediatamente logo da batalla naval de Cnido. Permaneceu en poder de Atenas ata a dominaci\u00f3n romana.\nDominio romano.\nDurante o mandato de Augusto, este cedeuna como propiedade privada a Euricles. No 365 foi arrasada por un terremoto.\nO templo de Afrodita foi centro do culto pag\u00e1n ata finais do s\u00e9culo IV e os emperadores Teodosio I (379-395) e Arcadio (395-408), intentaron extirpar estes cultos sen \u00e9xito. O lugar de Kastri xurdiu no s\u00e9culo V e foi habitado ata a menos o s\u00e9culo VII, en que foi abandonado polos ataques dos eslavos (que no 623 xa desembarcaran en Creta). E os \u00e1rabes chegaron cara ao 651 e no 655 atacaron Creta). Tres igrexas existen destes ano: Aghios Panteleimon na monta\u00f1a de Palaiokastro, Aghios Kosmas e Damianos, e Aghios Georgios tou Bounou (que despois foi mosteiro).\nAbandono e soberan\u00eda bizantina.\nA illa permaneceu abandonada e ata a triunfal expedici\u00f3n bizantina dirixida por Stravrakios ao centro e sur de Grecia no 783 non se comezou a restaurar o dominio bizantino, pero non parece que tampouco houbese establecementos permanentes militares ata despois de que Creta fose reconquistada no 961. Osios Theodoros, que visitou a illa en tempos de Romano II (959-963) non atopou ning\u00fan. Theodoros morreu como ermit\u00e1n na illa nunha igrexa que atopou no centro; outro acompa\u00f1ante, Antonio, que era moi grande, houbo de marchar pola falta de comida. O corpo de Theodoros foi achado por visitantes do Peloponeso e os d\u00e9spotas de Esparta ordenaron enterralo no que foi a orixe do mosteiro de Osios Theodoros.\nOs Eudaimonoioannis de Monemv\u00e0sia e os Venieri.\nA finais do s\u00e9culo XII que a familia Eudaimonoioannis tivo a illa como propiedade privada; esta familia xunto cos Mamonades e os Sophianoi, dominaban en Monemvasia e aguantaran o asedio dos normandos en 1147. No 1204 Citera non foi mencionada na repartici\u00f3n do Imperio, pero se d\u00e1 por suposto que estaba dentro da zona veneciana; no 1205 a\u00ednda estaba gobernada por Nikolaos Eudaimonoioannis, pero no 1207 foi nomeado marqu\u00e9s (Marquese dei C\u00e8rigo, o nome italiano Cerigo deriva do eslavo Tzer\u00edgo) o patricio veneciano Marco Venieri (que como tam\u00e9n ti\u00f1a terras en Creta preferiu vivir al\u00ed). Pero non por iso acabouse o poder da familia Eudaimonoioannis; no 1238 os Venieri e os Eudaimonoioannis enlazaron por matrimonio (a filla de Nikolaos e o fillo de Marco, Bartolomeo Venieri) e Nikolaos cedeu a illa como dote \u00e1 s\u00faa filla.\nNo 1248 a cidade de Monemvasia, de quen nominalmente a\u00ednda depend\u00eda a illa foi tomada polos venecianos e franceses logo de tres anos de asedio, e iso fixo diminu\u00edr a influencia da familia grega, e os Venieri, ocupados en Creta, non se preocuparon dela. Logo de 1261 coa recuperaci\u00f3n de Constantinopla, os emperadores bizantinos tomaron posesi\u00f3n da illa sen oposici\u00f3n, sen d\u00fabida pola submisi\u00f3n voluntaria do seu gobernador, un membro da familia dos Eudaimonoioannis. No 1275 un enviado de Venecia chegou a Citera, que era gobernada por un oficial bizantino de nome Paulus Savastos, (?homine domini Imperatoris et capitaneus dicti loci Cedrigi') que era membro da familia dos Monoioannis, unha rama dos Eudaimonoioannis. Nos anos 80 estivo na illa Licarios, gran duque da frota bizantina, polo que de feito o dominio veneciano non se exerceu ata que en 1309 os Venieri, con outro enlace matrimonial, conseguiron controlar outra vez a illa. Os catro netos de Bartolomeo Venieri dividiron a illa en 24 feudos, e quedaron seis cada un; a illa enteira foi asignada a un deles como marqu\u00e8s (Nicol\u00f2 Venieri), pero exclu\u00eda a \u00e1rea de Palaipolis (Kastri) e as terras pr\u00f3ximas a Kapsali que quedaron indivisas. Os habitantes foron convertidos en servos e a illa usada s\u00f3 como base contra os ent\u00f3n inimigos de Venecia.\nPronto uns piratas turcos establec\u00e9ronse na illa e levaron un continxente de 900 soldados desde Creta para expulsalos. Tam\u00e9n os venecianos levaron alimentos para os habitantes; as relaci\u00f3ns entre os Venieri e Venecia empeoraron progresivamente porque os Venieri permit\u00edan a pirater\u00eda contra os aliados de Venecia e pola falta de cooperaci\u00f3n na guerra contra X\u00e9nova; cando no 1354 os Venieri pediron unha licenza de exportaci\u00f3n conced\u00e9uselles s\u00f3 a metade do solicitado, os Venieri convert\u00e9ronse en oposici\u00f3n ao goberno da Rep\u00fablica e favoreceron a revolta en Creta e a proclamaci\u00f3n en Creta da Rep\u00fablica de San Titus (1363). Pero a derrota dos rebeldes derivou nun maior control veneciano das posesi\u00f3ns nos mares Exeo e X\u00f3nico. Os catro irm\u00e1ns Venieri foron depostos e 11 dos 24 feudos f\u00f3ronlles confiscados; a illa foi declarada posesi\u00f3n veneciana administrada por un gobernador ou \"Castellani\". Establec\u00e9ronse posici\u00f3ns fortificadas en Kapsali, Mylopotamos e especialmente en Palaiochora, (a cidade grega onde est\u00e1 Aghios Demetrios, fundada polos Eudaimonoioannis antes do 1205) e os portos de Kapsali e Aghios Nikolaos (Avlemon) foron reforzados, e quixeron levantar un castelo \u00e1 beira de Aghios Georgios, que nunca foi constru\u00eddo.\nDominio veneciano.\nA partir do 1301 Citera era sede dun obispado ortodoxo dependente de Monemv\u00e0sia (o \"Chysobullon\"), e o dominio veneciano directo desde o 1365 non cambiou a liberdade relixiosa dos gregos, pero pronto o bispo converteuse no \"protopapas\", t\u00edtulo equivalente a delegado episcopal. No s\u00e9culo XV os bispos recuperaron o seu t\u00edtulo.\nCuandos os turcos conquistaron o Peloponeso no 1461, Korone, Modone, Monemv\u00e0sia e Citera permaneceron en mans de Venecia, e os venecianos dominaron a illa sen un inminente perigo turco ata o 1537 cando foi ocupada polos otomans dirixidos por Barbarroxa e algunhas cidades foron destru\u00eddas (entre elas Palaiochora que ti\u00f1a m\u00e1is de sete mil habitantes e era sede do bispo). Miles de cativos foron feitos polos otom\u00e1ns e vendidos como escravos e os seguintes gobernadores venecianos, fixeron chamamentos para o establecemento de colonos, pero non conseguiron recuperar a situaci\u00f3n. Monemvasia caeu en mans dos otom\u00e1ns en 1540 e o \"castellani\" de Cerigo ofreceu aos seus habitantes reacollerse na illa, pero moi poucos fix\u00e9rono e case todos marcharon a Creta, Chipre, Cefalonia ou Corf\u00fa. No 1540 os bispos recibiron o dereito exclusivo de ordenar sacerdotes en Creta. Ao final do s\u00e9culo XVI o bispo Maximos Margounios foi un famoso erudito grego, te\u00f3logo, poeta e escritor. No 1715 os turcos desembarcaron en Citera e ocuparon unha parte da illa, pero se retiraron no 1718.\nFranceses e brit\u00e1nicos.\nNo 1797 pasou a Francia e foi inclu\u00edda nas provincias Il\u00edricas. No 1798 a illa foi outra vez arrasada por un terremoto. Desde o 1800 formou parte da Rep\u00fablica das Sete Illas e logo da segunda ocupaci\u00f3n francesa (1807-1809), foi ocupada polos brit\u00e1nicos en outubro de 1809 e en 1815 integrada na Rep\u00fablica das Illas X\u00f3nicas. Coas illas x\u00f3nicas pasaron a Grecia en 1864.\nTempos modernos dentro de Grecia.\nNo 1903 outra vez foi teatro dun devastador terremoto. No 1917 unha ef\u00e9mera administraci\u00f3n aut\u00f3noma instal\u00e1ronse na illa durante a confusi\u00f3n da guerra, pero a soberan\u00eda grega nunca estivo en discusi\u00f3n. Na segunda guerra mundial a illa foi ocupada polos alem\u00e1ns. A resistencia organizouse sobre todo en Potamos e foi liberada polos partisanos o 4 de setembro de 1944. A illa continuou perdendo poboaci\u00f3n pola emigraci\u00f3n e nos anos oitenta eran s\u00f3 tres mil persoas, pero ultimamente o turismo fixo que se recupere levemente."}
{"id": "58274", "revid": "98629", "url": "https://gl.wikipedia.org/wiki?curid=58274", "title": "Illas Carolinas", "text": " \nAs Illas Carolinas (en ingl\u00e9s \"Caroline Islands\") son un arquip\u00e9lago da Micronesia, ao oeste do oc\u00e9ano Pac\u00edfico. Te\u00f1en unha extensi\u00f3n de 1.194\u00a0km\u00b2 e 126.000 habitantes. Est\u00e1 formado por case un milleiro de atois e illas, algunhas de orixe volc\u00e1nico, ao norte do ecuador.\nAs principais illas son Pohnpei, a m\u00e1is extensa e elevada, Truk, Kosrae, Yap e Palau. As catro primeiras, as m\u00e1is orientais, formaron os Estados Federados de Micronesia, en tanto que Palau, a m\u00e1is occidental, constitu\u00edse en rep\u00fablica.\nAs illas gozan de clima ecuatorial e existen explotaci\u00f3ns de cocoteiros, mandioca e cana de azucre. Tam\u00e9n existen xacementos de bauxita ou fosfatos.\nHistoria.\nAs illas Carolinas foron descubertas o 22 de agosto de 1526 polo explorador espa\u00f1ol Toribio Alonso de Salazar, avistando a illa de San Bartolomeu ou Taongui. O 1 de xaneiro de 1528 o descubridor Alonso de Saavedra tomou posesi\u00f3n en nome do rei de Espa\u00f1a das illas de Uluti, sendo visitado o arquip\u00e9lago en 1542 (Illas Matelotes), 1543, 1545 e por Legazpi en 1565.\nCo nome de \"Illas das Irm\u00e1s\", \"Homes Pintados\" e \"Os Xard\u00edns\" eran co\u00f1ecidas a\u00ednda que se perdeu as noticias delas ata que Francisco de Lezcano en 1686 chegou a Yap e chamoulles Carolinas en honra do rei de Espa\u00f1a Carlos II, facendo extensible o nome \u00e1s Palau, Marshall e Gilbert.\nEn 1787 cesaron as relaci\u00f3ns coas Carolinas, a\u00ednda que despois renov\u00e1ronse adquirindo car\u00e1cter comercial e con frecuentes altercados con ingleses e alem\u00e1ns no s\u00e9culo XIX. Un dos episodios m\u00e1is graves produciuse en agosto de 1885, cando Alema\u00f1a provocou un conflito internacional ao esixir dereitos de soberan\u00eda nas Illas Carolinas, establecendo un posto na illa de Iac. A mediaci\u00f3n do Papa Le\u00f3n XIII resolveu o conflito, reco\u00f1ecendo a soberan\u00eda espa\u00f1ola das illas.\nTras a derrota de Espa\u00f1a na guerra contra Estados Unidos na que se perdeu a illa de Guam nas Marianas, o 12 de febreiro de 1899 o resto das Marianas, as Carolinas e Palau foron vendidas a Alema\u00f1a por 25 mill\u00f3ns de pesetas.\nO Xap\u00f3n ocupou as illas en 1914, recibindo en 1920 un mandato da Liga de Naci\u00f3ns sobre as illas. No transcurso da segunda guerra mundial, o arquip\u00e9lago foi conquistado por tropas estadounidenses. Ao finalizar a guerra, quedou baixo o control das Naci\u00f3ns Unidas e, de 1947 a 1986, foi administrado polos Estsfos Unidos, data na que os Estados Federados de Micronesia se proclamaron independentes. A rep\u00fablica de Palau decidiu non unirse \u00e1 federaci\u00f3n micronesia e independizarse, o que levou a cabo en 1994."}
{"id": "58275", "revid": "25871", "url": "https://gl.wikipedia.org/wiki?curid=58275", "title": "Lexic\u00f3n", "text": "O lexic\u00f3n \u00e9 o \"dicionario\" en que se rexistran as palabras que co\u00f1ece un falante. Este \"dicionario\" especifica os trazos idiosincr\u00e1ticos das pezas l\u00e9xicas (palabras).\nAlg\u00fans modelos gramaticais formais basean a xeraci\u00f3n de oraci\u00f3ns no procesamento dos trazos das unidades do lexic\u00f3n. Nestes modelos, o lexic\u00f3n non \u00e9 parte da gram\u00e1tica, sen\u00f3n que proxecta os seus trazos a trav\u00e9s de mecanismos inherentes \u00e1s gram\u00e1ticas.\nClases de unidades l\u00e9xicas.\nSegundo a s\u00faa natureza, as unidades do lexic\u00f3n poden distinguir entre:\nClases de trazos l\u00e9xicos.\nAs unidades l\u00e9xicas distinguen tres tipos de trazos (non t\u00f3dolos modelos gramaticais utilizan os mesmos trazos l\u00e9xicos. O que se d\u00e1 a continuaci\u00f3n \u00e9 unha xeneralizaci\u00f3n):"}
{"id": "58276", "revid": "12452", "url": "https://gl.wikipedia.org/wiki?curid=58276", "title": "Aleutas", "text": ""}
{"id": "58278", "revid": "4945694", "url": "https://gl.wikipedia.org/wiki?curid=58278", "title": "Carta Magna", "text": "A Carta Magna (\"Gran Carta\" en lat\u00edn), tam\u00e9n co\u00f1ecida como Magna Carta Libertatum, \u00e9 un documento ingl\u00e9s de 1215 que limitou o poder dos monarcas de Inglaterra, especialmente o do rei Xo\u00e1n sen Terra, quen a asinou, impidindo as\u00ed o exercicio do poder absoluto. Foi o resultado dos desencontros entre Xo\u00e1n, o Papa e os nobres ingleses sobre as prerrogativas do soberano. De acordo \u00f3s termos da Carta Magna, Xo\u00e1n deb\u00eda renunciar a certos dereitos e respectar determinados procedementos legais, reco\u00f1ecendo que a vontade do rei estar\u00eda suxeita \u00e1 lei. Consid\u00e9rase \u00e1 Carta Magna coma o primeiro cap\u00edtulo dun longo proceso hist\u00f3rico que levar\u00eda ao xurdimento do constitucionalismo.\nPor extensi\u00f3n, tam\u00e9n se denomina Carta Magna \u00e1 Constituci\u00f3n dun Estado, que \u00e9 a norma suprema que forma todo o seu ordenamento xur\u00eddico."}
{"id": "58281", "revid": "22570", "url": "https://gl.wikipedia.org/wiki?curid=58281", "title": "Arpexo", "text": "Un arpexo, ou arpexio, \u00e9 un acorde interpretado tocando as notas que o forman en sucesi\u00f3n, no canto de simultaneamente. A palabra prov\u00e9n do italiano \"arpeggio\", que significa \"\u00e1 maneira da arpa\". As formas m\u00e1is estendidas de executalos son:"}
{"id": "58285", "revid": "75439", "url": "https://gl.wikipedia.org/wiki?curid=58285", "title": "Rub\u00e9n Ruibal", "text": "Rub\u00e9n Ruibal Armesto, nado en Ribadeo en 1970, \u00e9 un actor e autor teatral galego.\nTraxectoria.\nFormouse xunto ao dramaturgo Roberto Vidal Bola\u00f1o co que colaborou na compa\u00f1\u00eda Teatro do Aqu\u00ed en obras como \"A \u00f3pera de a patac\u00f3n\" (1994) ou \"Rastros\" (1998). No ano 2000 crea, xunto con Carlos Losada, a compa\u00f1\u00eda Teatro Cachuzo, que leva \u00e1s t\u00e1boas as s\u00faas primeiras obras \"Fume\" (2000) e \"Nunca durmo, de Erik Cachuzo\" (2003).\nTras a morte de Vidal Bola\u00f1o en 2002, e o feche de Teatro do Aqu\u00ed, cesa a s\u00faa actividade teatral sobre as t\u00e1boas e c\u00e9ntrase en escribir. \"Traffic: arroz mubi\" (2004) e \"\u00a1Triumfadores!\" (2005) foron representadas por Patat\u00edn &amp; Patat\u00e1n Superproductions.\nA obra \"Limpeza de sangue (o sangue fai ru\u00eddo)\" foi levada no 2010 aos escenarios por Espello C\u00f3ncavo, baixo a direcci\u00f3n de Arturo L\u00f3pez, e o seu texto recibiu tam\u00e9n o Premio Mar\u00eda Casares \u00f3 mellor texto orixinal en 2011. Est\u00e1 prevista a adaptaci\u00f3n cinematogr\u00e1fica da obra.\nActualmente \u00e9 o coordinador da Aula de Teatro e Danza da Universidade da Coru\u00f1a."}
{"id": "58287", "revid": "2340", "url": "https://gl.wikipedia.org/wiki?curid=58287", "title": "Tse Hsi", "text": ""}
{"id": "58288", "revid": "2340", "url": "https://gl.wikipedia.org/wiki?curid=58288", "title": "Tz'u-hsi", "text": ""}
{"id": "58289", "revid": "98629", "url": "https://gl.wikipedia.org/wiki?curid=58289", "title": "Wallace Fard Muhammad", "text": "Wallace Fard Muhammad, nado contra 1891, foi un predicador e activista, ademais de creador da organizaci\u00f3n relixiosa afroamericana Naci\u00f3n do Islam.\nTraxectoria.\nEn 1934 desaparece misteriosamente e o seu lugar pasa a ser ocupado por Elijah Muhammad. As s\u00faas orixes son controvertidas, segundo os arquivos do FBI Wallace Fard Muhammed ser\u00eda en realidade Wallace Dodd Ford, nacido o 25 de febreiro de 1891, dunha familia cun proxenitor europeo e outro polinesio. Dub\u00eddase de se o seu nacemento tivo lugar nos Estados Unidos ou en Nova Zelandia, a\u00ednda que se sabe que nos anos 20 xa estaba en terra norteamericana. Hazel Dodd, esposa de Wallace Dodd Ford reclamou sempre a identidade de Fard Muhammad co seu desaparecido esposo, reivindicando tam\u00e9n a paternidade do seu fillo. Isto levou a Fard Muhammad a ofrecer publicamente unha cuantiosa cantidade de cartos a quen puidese traer unha proba que demostrase isto. Nunca se presentou, e o problema foi esquecido. Naci\u00f3n do Islam, pola s\u00faa parte, acreditou sempre na versi\u00f3n dada polo propio Fard Muhammad, segundo a cal vir\u00eda directamente dende a Meca, e calcula o seu nacemento en torno ao ano 1877.\nNaci\u00f3n do Islam.\nSe as teor\u00edas que identifican a Fard Muhammad con Wallace Dodd Ford son certas, estar\u00eda envolto en distintas organizaci\u00f3ns musulm\u00e1s da cidade de Chicago nos anos 20, as\u00ed como relacionado con algunhas mortes e outros sucesos relacionados con elas, sen que chegase a ser acusado por ning\u00fan deles.\nNo ano 1929 funda a organizaci\u00f3n Naci\u00f3n do Islam en Detroit, M\u00edchigan, e comeza a predicar entre a comunidade afroestadounidense. En novembro de 1932 \u00e9 investigado por unha morte ritual acontecida no interior da organizaci\u00f3n. A\u00ednda que non chega a ser acusado de nada, p\u00eddeselle formalmente que abandone a cidade en 1933, cousa que fai para regresar encubertamente ao ano seguinte. \u00c9 descuberto e impelido de novo a marchar. Antes de facelo delega o liderado da organizaci\u00f3n en Elijah Muhammad, que comeza a predicar que Fard Muhammad \u00e9 o Mahdi, unha figura dalgunhas tradici\u00f3ns isl\u00e1micas que se considera a reencarnaci\u00f3n de Al\u00e1. Fard Muhammad desaparece o ano 1934. Os seus seguidores creron que fora asasinado pola polic\u00eda, at\u00e9 que Naci\u00f3n do Islam aceptou a visi\u00f3n oficial de que regresara \u00e1 Meca. Moitos dos que cren que Elijah Muhammad ordenou o asasinato de Malcom X cren tam\u00e9n que \u00e9 o respons\u00e1bel da desaparici\u00f3n e morte de Fard Muhammad. Outras teor\u00edas sit\u00faano \u00e1 fronte dunha mesquita de Oakland, ou ben defenden que volveu a Nova Zelandia.\nIdeolox\u00eda.\nA ideolox\u00eda de Fard Muhammad sust\u00e9ntase en diversos mitos de orixe incerta como o de Yakub ou o da Tribo dos Shabazz. O seu legado mitol\u00f3xico d\u00e1 unha orixe prof\u00e9tica \u00e1 di\u00e1spora africana, estabelecendo que os pobos negros, verdadeiros donos do mundo, viven un per\u00edodo de escravitude a mans dos brancos, seres inferiores ou demon\u00edacos. Estas ideas supremacistas compl\u00e9tanse coa crenza de que todos os pobos non brancos te\u00f1en a s\u00faa orixe com\u00fan en Asia. A verdadeira relixi\u00f3n ser\u00eda a s\u00faa particular visi\u00f3n do islam, e recolle especialmente a mensaxe deste de que cristianismo e xuda\u00edsmo son versi\u00f3ns corruptas da palabra divina. O seguidores de Naci\u00f3n do Islam cambiaron os seus nomes por versi\u00f3ns ar\u00e1bicas.\nGran parte das crenzas de Naci\u00f3n do Islam son consideradas blasfemas pola corrente principal do islam."}
{"id": "58290", "revid": "22570", "url": "https://gl.wikipedia.org/wiki?curid=58290", "title": "Amplitude", "text": "A amplitude \u00e9 a medida escalar negativa da magnitude da oscilaci\u00f3n, ou sexa, a magnitude da distorsi\u00f3n m\u00e1xima no medio durante un ciclo de onda.\n\u00c1s veces esta distancia ch\u00e1mase amplitude pico, para diferenciala doutros conceptos de amplitude, e util\u00edzase de xeito especial en enxe\u00f1ar\u00eda el\u00e9ctrica: o RMS ou amplitude ra\u00edz cadrada media, def\u00ednese como a ra\u00edz cadrada da media temporan do cadrado da distancia vertical da gr\u00e1fica dende o eixo horizontal. A utilizaci\u00f3n da amplitude pico \u00e9 precisa para ondas sim\u00e9tricas e peri\u00f3dicas, como unha onda sinusoidal, unha onda cadrada ou unha onda triangular. Para ondas asim\u00e9tricas (pulsos peri\u00f3dicos nunha direcci\u00f3n, por exemplo), o pico de amplitude \u00e9 ambiguo porque o valor obtido \u00e9 distinto segundo se mida o sinal positivo m\u00e1ximo respecto \u00e1 media, o sinal negativo m\u00e1ximo respecto \u00e1 media ou o sinal positivo m\u00e1ximo respecto \u00f3 sinal negativo m\u00e1ximo (a amplitude pico a pico) e dividida por dous.\nPara ondas complexas, especialmente sinais non repetitivos coma o ru\u00eddo, util\u00edzase a amplitude RMS xa que \u00e9 inequ\u00edvoca e ademais ten un significado f\u00edsico. Por exemplo, a media da potencia transmitida por unha onda ac\u00fastica ou electromagn\u00e9tica, ou por un sinal el\u00e9ctrico, \u00e9 proporcional \u00f3 cadrado da amplitude RMS (e xeralmente non o \u00e9 \u00f3 cadrado da amplitude pico).\nHai distintos xeitos de representar matematicamente a amplitude:\nNa ecuaci\u00f3n de onda simple\nformula_2 \u00e9 a amplitude da onda.\nAs unidades da amplitude depende do tipo de onda.\nPara ondas nunha corda, ou nun medio coma a auga, a amplitude \u00e9 o desprazamento.\nA amplitude das ondas sonoras ou de son (tam\u00e9n chamado volume) adoita referirse \u00e1 amplitude da presi\u00f3n do ar na onda, a\u00ednda que \u00e1s veces ref\u00edrese \u00e1 amplitude do desprazamento das part\u00edculas (movementos do aire ou do diafragma do altofalante). O logaritmo da amplitude \u00f3 cadrado m\u00eddese normalmente en dB, as\u00ed que unha amplitude nula corresponde a -\u221e\u00a0dB. O volume est\u00e1 relacionado coa amplitude e coa intensidade e \u00e9 unha das cualidades m\u00e1is importantes dun son, a\u00ednda que xeralemente os sons poden reco\u00f1ecerse independentemente da amplitude.\nPara radiaci\u00f3ns electromagn\u00e9ticas, a amplitude corresponde co campo el\u00e9ctrico da onda. O cadrado da amplitude \u00e9 proporcional \u00e1 intensidade da onda.\nA amplitude pode ser constante (neste caso a onda \u00e9 unha onda continua) ou pode variar co tempo e posici\u00f3n. O xeito de variar da amplitude denom\u00ednase envoltura da onda."}
{"id": "58291", "revid": "98629", "url": "https://gl.wikipedia.org/wiki?curid=58291", "title": "C\u00e9lula fotoel\u00e9ctrica", "text": "Unha c\u00e9lula solar ou c\u00e9lula fotoel\u00e9ctrica \u00e9 un dispositivo que transforma a luz en electricidade. \u00c1s veces o termo \"c\u00e9lula solar\" empr\u00e9gase s\u00f3 en dispositivos de captura de enerx\u00eda solar, mentres que \"c\u00e9lula fotoel\u00e9ctrica\" util\u00edzase cando a fonte da luz \u00e9 inespec\u00edfica.\nFundamentalmente, o dispositivo s\u00f3 precisa ter d\u00faas funci\u00f3ns: fotoxeraci\u00f3n de electr\u00f3ns cargados, e ocos nun material de absorci\u00f3n de luz, e separar os electr\u00f3ns cargados a un contacto condutor que transmite a electricidade (levando simplemente os electr\u00f3ns a trav\u00e9s dun contacto met\u00e1lico a outro circu\u00edto). Esta conversi\u00f3n \u00e9 o \"efecto fotoel\u00e9ctrico\", e o campo que o estuda \u00e9 a fotovoltaica.\nAs c\u00e9lulas fotoel\u00e9ctricas te\u00f1en numerosas aplicaci\u00f3ns. Poden empregarse en zonas onde non se pode levar a enerx\u00eda el\u00e9ctrica por rede, como en \u00e1reas illadas, sat\u00e9lites en \u00f3rbita e probas espaciais, bens de consumo, como poden ser calculadoras ou reloxos, radiotel\u00e9fonos e bombas de auga. Recentemente \u00e1ndanse a aplicar ensamblaxes de m\u00f3dulos solares (panel fotovoltaico) conectados coa rede el\u00e9ctrica mediante un investidor, e combinados cun contador de luz.\nCatro xeraci\u00f3ns de desenvolvemento.\nPrimeira.\nA primeira xeraci\u00f3n fotovoltaica consiste en grandes capas simples de d\u00edodos de tipo p-n, capaces de xerar enerx\u00eda el\u00e9ctrica utilizable de fontes de luz coa lonxitude de onda da luz solar. Estas c\u00e9lulas obt\u00e9\u00f1ense de obleas de silicona. Son a tecnolox\u00eda que domina a produci\u00f3n comercial de c\u00e9lulas solares, con m\u00e1is do 86% do mercado.\nSegunda.\nA segunda xeraci\u00f3n de materiais fotovoltaicos bas\u00e9ase no uso de dep\u00f3sitos en capa fina de semicondutores. Estes dispositivos foron dese\u00f1ados coma c\u00e9lulas fotoel\u00e9ctricas de m\u00faltiples uni\u00f3ns con alto rendemento. M\u00e1is tarde a utilizaci\u00f3n materiais en capas finas pra reducir a masa amosouse como unha grande vantaxe, precedendo unha forte diminuci\u00f3n nos custos destes dispositivos. Hoxe en d\u00eda (2007) invest\u00edgase sobre moitos materiais semicondutores pra produci\u00f3n masiva de c\u00e9lulas, como por exemplo s\u00edlice amorfa, s\u00edlice policristalina, telurato de cadmio, sulfato/seleniato de cobre-indio... \u00d3s rendementos de c\u00e9lulas solares de capa fina son inferiores \u00e1s s\u00edlices de oblea, pero os custos de fabricaci\u00f3n tam\u00e9n son moito menores, acadando un custo por vatio moi inferior. Tam\u00e9n permiten a colocaci\u00f3n destes materiais lixeiros en tellados e materiais lixeiros e flexibles, coma tecidos.\nTerceira.\nA terceira xeraci\u00f3n de fotoel\u00e9ctricas \u00e9 moi diferente dos dispositivos semicondutores anteriores, xa que non se basea na uni\u00f3n p-n tradicional para separar os electr\u00f3ns fotoxerados. Estes novos materiais incl\u00faen c\u00e9lulas fotoelectroqu\u00edmicas, c\u00e9lulas solares polim\u00e9ricas e c\u00e9lulas solares nanocristalinas.\nCuarta.\nA cuarta xeraci\u00f3n xunta a tecnolox\u00eda fotoel\u00e9ctrica co emprego de pol\u00edmeros e nanopart\u00edculas que poden mesturarse para facer unha cama simple multiespectral. Posteriormente amor\u00e9anse estas capas finas pra facer c\u00e9lulas solares multiespectrais moito m\u00e1is eficientes e baratas. A primeira capa converte diferentes tipos de luz, logo hai outra capa que aproveita a luz que a atravesa, e logo a\u00ednda hai unha capa para os ultravermellos, convertendo tam\u00e9n parte da calor do conglomerado en electricidade.\nHistoria.\nO termo \"fotovoltaico\" ven do grego \u03c6\u03ce\u03c2: \"phos\" \"luz\", e \"voltaico\": el\u00e9ctrico, do nome do f\u00edsico italiano Volta, que tam\u00e9n lle deu nome a unidade de medida voltio.\nO efecto fotoel\u00e9ctrico foi descrito por primeira en 1839 polo f\u00edsico franc\u00e9s Alexandre-Edmond Becquerel. Pero non foi ata 1883 cando se constru\u00edu a primeira c\u00e9lula solar, por Charles Fritts, quen cubriu un selenio semicondutor cunha capa moi fina de ouro para facer as xuntas. O dispositivo s\u00f3 ti\u00f1a un 1% de eficiencia. Russell Ohl patentou a c\u00e9lula solar moderna en 1946. Sven Ason Berglund xa ti\u00f1a unha patente anterior acerca dos m\u00e9todos de incremento da capacidade de c\u00e9lulas fotosens\u00edbles.\nA idade moderna da tecnolox\u00eda de enerx\u00eda solar chegou en 1954, cando nos Laboratorios Bell experimentando con semicondutores acharon accidentalmente que o silicio dopado con certas impurezas era moi sensible \u00e1 luz.\nAs\u00ed chegouse \u00e1 produci\u00f3n das primeiras c\u00e9lulas solares pr\u00e1cticas, cunha conversi\u00f3n enerx\u00e9tica dun 6%. Este fito fixo medrar o interese na produci\u00f3n e lanzamento de sat\u00e9lites xeostacionarios para comunicaci\u00f3ns, d\u00e1ndolle unha fonte de enerx\u00eda viable. Rusia lanzou o primeiro sat\u00e9lite artificial en 1957, e os Estados Unidos o seu en 1958. O sat\u00e9lite ruso Sputnik 3 (\"Sat\u00e9lite 3\"), lanzado no 15 de maio de 1958, foi o primeiro en empregar placas solares. Foi un desenvolvemento crucial que canalizou fondos de moitos gobernos cara a investigaci\u00f3n de c\u00e9lulas solares m\u00e1is eficientes.\nEn 1970 cre\u00e1ronse as primeiras c\u00e9lulas solares de heteroestrutura de AgAs, feitas por Zhores Alferov e o seu equipo na URSS.\nAplicaci\u00f3ns.\nAs celas solares a mi\u00fado est\u00e1n conectadas e encapsuladas nun m\u00f3dulo. Os m\u00f3dulos fotovoltaicas acostuman ter unha capa de cristal temperado na cara frontal (cara solar), que permite que a luz chege \u00e1 cela protexendo as obleas de semicondutor dos elementos (choiva, saraiba etc.). As c\u00e9lulas solares con\u00e9ctanse en paralelo e en serie nos paneis, creando unha voltaxe aditiva. As c\u00e9lulas conectadas en paralelo te\u00f1en unha sa\u00edda de m\u00e1is intensidade, mentres que en serie aumentan a voltaxe. Os m\u00f3dulos intercon\u00e9ctanse entre si, en serie ou paralelo, creando unha matriz co pico de voltaxe continuo e intensidade requiridas.\nA potencia de sa\u00edda da matriz solar m\u00eddese en watios ou kilowatios. Pra calcular a enerx\u00eda que precisa un aparello util\u00edzase a unidade de watios-hora, kilowatio-hora ou kilowatio-hora diario.\nTeor\u00eda.\nExplicaci\u00f3n sinxela.\nOpcionalmente:\nFotoxeraci\u00f3n de transportadores de cargas.\nCando un fot\u00f3n peta nun anaco de silicio, pode pasar unha destas tres cousas:\n\u00c9 importante que se o fot\u00f3n \u00e9 un \"m\u00faltiplo enteiro\" da enerx\u00eda da banda prohibida pode crear m\u00e1is dun par electr\u00f3n-oco. De t\u00f3dolos xeitos este efecto non \u00e9 importante nas c\u00e9lulas solares. A parte de \"enteiros m\u00faltiples\" \u00e9 resultado da mec\u00e1nica cu\u00e1ntica e da cuantizaci\u00f3n da enerx\u00eda.\nCando se absorbe un fot\u00f3n, a s\u00faa enerx\u00eda pasa a un electr\u00f3n da capa cristalina. Este electr\u00f3n est\u00e1 case sempre na banda de valencia, e est\u00e1 fortemente fixado en enlaces covalentes entre os \u00e1tomos veci\u00f1os, facendo que sexa imposible que se mova moi lonxe. A enerx\u00eda que adquire fai que se \"excite\" ata a banda condutora, onde \u00e9 libre para moverse ata calquera punto do semicondutor. O enlace covalente que ocupaba o electr\u00f3n antes do salto carece agora dun electr\u00f3n, formando un oco. A presenza dun enlace covalente con oco fai que os electr\u00f3ns dos enlaces de \u00e1tomos pr\u00f3ximos poidan moverse cara o \"oco\", deixando un novo oco no sitio do que ve\u00f1en, e facendo que o oco se desprace polo cristal. As\u00ed pode resumirse que os fot\u00f3ns absorbidos polo semicondutor crean pares electr\u00f3n-oco m\u00f3biles.\nUn fot\u00f3n precisa s\u00f3 ter unha enerx\u00eda maior que a da banda prohibida para excitar un electr\u00f3n dende a capa de valencia ata a banda condutora. A frecuencia do espectro solar aprox\u00edmase \u00f3 espectro dun corpo negro a ~6000 K, facendo que a maior\u00eda da radiaci\u00f3n que chega \u00e1 Terra estea composta por fot\u00f3ns cunha enerx\u00eda maior que a da banda prohibida do silicio. Estes fot\u00f3ns de alta enerx\u00eda ser\u00e1n absorbidos pola c\u00e9lula solar, pero \u00e1 diferenza de enerx\u00eda entre estes fot\u00f3ns e a banda prohibida do silicio conv\u00e9rtese en calor (mediante as vibraci\u00f3ns do cristal, chamadas fon\u00f3ns, antes que en enerx\u00eda el\u00e9ctrica utilizable.\nSeparaci\u00f3n de transportadores de carga.\nHai dous modos principais de separaci\u00f3n de carga nunha c\u00e9lula solar:\nNas c\u00e9lulas solares de uni\u00f3ns p-n m\u00e1is empregadas, o modo principal de separaci\u00f3n de cargas \u00e9 o transporte. Nas c\u00e9lulas solares de uni\u00f3ns non-p-n (t\u00edpicas da terceira xeraci\u00f3n de c\u00e9lulas solares, como as c\u00e9lulas de pel\u00edcula e de capa fina), nas que se confirmou que non existe un campo electrost\u00e1tico o modo de separaci\u00f3n principal \u00e9 a difusi\u00f3n das cargas.\nUni\u00f3n p-n.\nAs c\u00e9lulas solares m\u00e1is co\u00f1ecidas son unha uni\u00f3n p-n de grande \u00e1rea feita de silicio. De xeito sinxelo, pode imaxinarse como unha capa de silicio de tipo n en contacto directo cunha capa de silicio de tipo p. Na pr\u00e1ctica as uni\u00f3ns p-n das c\u00e9lulas solares non se fan as\u00ed, sen\u00f3n difundindo un dopante de tipo n sobre unha cara da oblea de tipo p, ou viceversa.\nSe se pon unha peza de silicio de tipo p en estreito contacto con outra de tipo n, hai unha difusi\u00f3n de electr\u00f3ns dende a rexi\u00f3n de alta concentraci\u00f3n de electr\u00f3ns (a cara de tipo n) cara \u00e1 rexi\u00f3n de baixa concentraci\u00f3n de electr\u00f3ns (a cara de tipo p). Cando os electr\u00f3ns se difunden a trav\u00e9s da uni\u00f3n p-n, comb\u00ednanse cos ocos da cara de tipo p. A difusi\u00f3n de cargas non ocorre indefinidamente, xa que se crea un campo el\u00e9ctrico polo desequilibrio de cargas inmediatamente a cada lado da uni\u00f3n. Este campo el\u00e9ctrico crea un d\u00edodo que fai que a corrente el\u00e9ctrica fl\u00faa s\u00f3 nun sentido \u00f3 atravesar a uni\u00f3n. Os electr\u00f3ns poden pasar da capa tipo n \u00e1 tipo p, e os ocos poden pasar da cara tipo p \u00e1 tipo n. Esta rexi\u00f3n onde os electr\u00f3ns fl\u00faen a trav\u00e9s da uni\u00f3n \u00e9 a zona de carga espacial e non cont\u00e9n transportadores de carga. Tam\u00e9n se co\u00f1ece como \"zona esgotada\"."}
{"id": "58293", "revid": "1131", "url": "https://gl.wikipedia.org/wiki?curid=58293", "title": "Premios de Teatro Castelao", "text": "Cando facemos referencia ao Premio Castelao debemos ter en conta a realizaci\u00f3n de dous certames diferentes, por unha parte o que tivo lugar en Galiza entre 1963 e 1966 e por outra parte o que se celebrou na Arxentina en 1975.\nNo \u00e1mbito galego, e tendo como antecedente o Certame de Teatro do Mi\u00f1o (celebrado en Lugo en 1960), xorden en 1963 os Premios de Teatro Castelao (tam\u00e9n co\u00f1ecidos como Concurso de Teatro Castelao), os cales se prolongar\u00e1n at\u00e9 o ano 1966. A celebraci\u00f3n deste acto \u00e9 un dos acontecementos que marcan o inicio da renovaci\u00f3n do teatro galego.\nAs obras ga\u00f1adoras foron as seguintes:\nO final dos Premios de Teatro Castelao produciuse como consecuencia do nacemento do teatro independente en Galicia, supo\u00f1endo este \u00faltimo feito (na opini\u00f3n de autores como Laura Tato Fonta\u00ed\u00f1a ou Manuel F. Vieites) o inicio dunha nova etapa do Teatro Galego.\nPor outra banda, no ano 1975 o Instituto Argentino de Cultura Gallega (Bos Aires) convocou un certame literario que tam\u00e9n se denominar\u00eda Premio Castelao polo 25 aniversario da morte do escritor Alfonso Daniel Rodr\u00edguez Castelao.\nO premio galego.\nContexto literario e sociocultural.\nO proceso de recuperaci\u00f3n cultural, xa iniciado na d\u00e9cada dos anos 50 coa creaci\u00f3n da Editorial Galaxia e a Editorial Monterrey, verase acentuado desde 1960, o que tam\u00e9n mellorar\u00e1 a situaci\u00f3n da literatura galega. Desta maneira, no ano 1960 celebrarase en Lugo a primeira e \u00fanica edici\u00f3n do Certame de Teatro do Mi\u00f1o, que ver\u00e1 a s\u00faa continuaci\u00f3n nos Premios de Teatro Castelao.\nAs\u00ed, o ano 1963 foi unha data clave, pois a primeira edici\u00f3n deste \u00faltimo certame literario ter\u00e1 lugar o mesmo ano en que se celebra por primeira vez o D\u00eda das Letras Galegas e no cal ve a luz a Revista Grial, que ser\u00e1 un \u00f3rgano de vital importancia no \u00e1mbito literario e cultural.\nObxectivos.\nOs Premios de Teatro Castelao nacen como resposta \u00e1 necesidade de promover un teatro galego perdur\u00e1bel e m\u00e1is elaborado, unha das preocupaci\u00f3ns mais destac\u00e1beis no \u00e1mbito da cultura galega.\nA Agrupaci\u00f3n Cultural O Galo que xogou un papel esencial en relaci\u00f3n ao x\u00e9nero dram\u00e1tico, decidiu recadar mediante a \"campa\u00f1a do peso\" o importe necesario para o premio.\nA iniciativa de celebrar os Premios de Teatro Castelao xurdiu como resposta ao rechazo ao cal a lingua galega estaba exposta nos diversos certames literarios que se realizaban. Por outra banda, a ralizaci\u00f3n dunha actividade destas caracter\u00edsticas permitir\u00eda facer chegar a literatura \u00e1 poboaci\u00f3n galega, d\u00e1ndolle a oportunidade de descubrir obras dunha excelente calidade (como ser\u00eda o caso de \"A revolta\" de Jenaro Marinhas del Valle e d' \"A outra banda do Iberr\" de Xohana Torres).\nO concurso reun\u00eda a personalidades importantes do \u00e1mbito do galeguismo implicadas na recuperaci\u00f3n do teatro, como Otero Pedrayo e en moitos artigos da prensa f\u00edxose referencia ao \u00e9xito do premio.\nO asociacionismo galego e a s\u00faa importancia.\n\u00c9 importante facer referencia \u00e1 situaci\u00f3n do asociacionismo en Galiza, pois foi a Agrupaci\u00f3n Cultural O Galo, fundada en 1961 en Santiago de Compostela, a que se encargar\u00eda de recadar os fondos que fixeron pos\u00edbel a celebraci\u00f3n do Premio de Teatro Castelao.\nOs inicios desta asociaci\u00f3n enc\u00e1dranse nun per\u00edodo marcado pola censura e a prohibici\u00f3n de representaci\u00f3n de obras por seren consideradas unha ameaza para o r\u00e9xime, sendo esta a primeira mostra de asociacionismo en Galiza. A pesar destas limitaci\u00f3ns, O Galo conseguiu manter a s\u00faa actividade at\u00e9 a actualidade. \nNo \u00e1mbito teatral, destaca tam\u00e9n a formaci\u00f3n en 1965 do Grupo de Teatro O Facho, ligado \u00e1 Agrupaci\u00f3n Cultural O Facho. O seu labor estaba destinado a crear unha conciencia nacionalista, actuando de forma independente, sen apoiarse en ningunha instituci\u00f3n ou organismo. Inaugurouse a s\u00faa fundaci\u00f3n, dirixida por Manuel Lourenzo, cunha representaci\u00f3n teatral na Sala de Exposici\u00f3ns da Casa da Cultura e foi este acto unha das primeiras mostras de teatro independente en Galicia.\nObras ga\u00f1adoras e finalistas.\nAs obras ga\u00f1adoras das diferentes edici\u00f3ns do certame foron: \"Cando morren os farois\", de \u00c1ngel de la Pe\u00f1a, \"A revolta\", de Jenaro Marinhas del Valle e \"Un Hotel de Primeira sobre o R\u00edo\", de Xohana Torres, a\u00ednda que desta \u00faltima escritora tam\u00e9n merece ser mencionada \"A outra banda do iberr\". Esta foi finalista na edici\u00f3n de 1964 dos premios, na cal o xurado recomendou a s\u00faa publicaci\u00f3n, que posteriormente, en 1965, foi dirixida e editada por Galaxia.\nA segunda das obras triunfantes, \"A revolta\", narra unha historia propia da \u00e9poca na que se encadra. Ab\u00f3rdanse temas como a pobreza, a emigraci\u00f3n e o sometemento, mais tam\u00e9n a loita.\nO premio arxentino.\nNo ano 1975 cumpr\u00edanse 25 anos da morte de Alfonso Daniel Rodr\u00edguez Castelao e na Arxentina organiz\u00e1ronse ao longo dese ano numerosos actos en homenaxe ao escritor e l\u00edder galeguista.\nUnha das iniciativas levadas a cabo para lembrar ao escritor foi a realizaci\u00f3n dun certame literario que levar\u00eda o seu nome. Este premio xurdiu como proposta do Instituto Argentino de Cutura Gallega (pertencente ao Centro Gallego de Buenos Aires ).\nAcept\u00e1ronse como participantes a este certame todas aquelas obras que amosasen compromiso por Galiza. Por outra banda, o premio que se entregou foi unha r\u00e9plica en bronce dunha escultura de Castelao, modelada e fundida na f\u00e1brica de cer\u00e1mica de Pontecesures, como ben se informou na edici\u00f3n 197 do Correo de Galicia publicada o 20 de outubro de 1975.\nO ga\u00f1ador deste valioso premio foi Ram\u00f3n Otero Pedrayo, que foi tam\u00e9n reco\u00f1ecido ese mesmo ano como patriarca da cultura galega."}
{"id": "58294", "revid": "88215", "url": "https://gl.wikipedia.org/wiki?curid=58294", "title": "Trofeo Teresa Herrera", "text": "O Trofeo Teresa Herrera \u00e9 un torneo futbol\u00edstico de car\u00e1cter amig\u00e1bel que ten lugar cada ano na cidade da Coru\u00f1a, desde 1946. Disp\u00fatase dende os seus inicios no estadio de Riazor, sendo organizado primeiro polo Concello da Coru\u00f1a e dende o ano 2000 polo Deportivo da Coru\u00f1a.\n\u00c9 o torneo amig\u00e1bel de f\u00fatbol que m\u00e1is edici\u00f3ns leva celebradas no mundo de xeito ininterrompido e est\u00e1 considerado como un dos m\u00e1is prestixiosos debido \u00e1 m\u00e1xima categor\u00eda que te\u00f1en os equipos que participaron na s\u00faa historia. Dende a edici\u00f3n inicial que ga\u00f1ou o Athletic Club de Zarra, pasaron polo torneo entre outros o Santos de Pel\u00e9, o Botafogo de Garrincha, o Benfica de Eus\u00e9bio, o Real Madrid de Amancio e Gento (ademais do de Butrague\u00f1o, o dos \"gal\u00e1cticos\" ou o de Cristiano Ronaldo), o Bayern de M\u00fanic de Beckenbauer e M\u00fcller, o Ferencv\u00e1rosi de Fl\u00f3ri\u00e1n Albert, o Estrela Vermella de D\u017eaji\u0107, o Ajax de Cruyff e Neeskens, o M\u00f6nchengladbach de Heynckes, o Fluminense de Rivellino, o Dynamo de K\u00ediv de Oleg Blokhin, o PSV de Koeman, o FC Barcelona de Stoichkov e Laudrup, a Sampdoria de Mancini, a Juventus de Zidane e Del Piero, o Boca Juniors de Riquelme e Palermo, ou o Milan de Cafu, Gattuso e Pirlo.\nO Deportivo da Coru\u00f1a non participou ata a d\u00e9cima edici\u00f3n e s\u00f3 o fixo en dez ocasi\u00f3ns nos corenta primeiros anos do torneo, debido a que se buscaban equipos con m\u00e1is prestixio internacional. Nos anos 90, inicio da mellor \u00e9poca do club, o Deportivo pasou a ser un fixo do torneo todos os anos, e acabou por converterse no equipo con m\u00e1is t\u00edtulos, superando ao Real Madrid.\nNos seus comezos o torneo xurdiu como unha idea para recadar fondos para os hospitais da cidade, motivo polo que leva o nome de Teresa Herrera, unha fil\u00e1ntropa coru\u00f1esa que a finais do s\u00e9culo XVIII doou os seus bens para a construci\u00f3n dun hospital p\u00fablico. Desde a s\u00faa primeira edici\u00f3n en 1946, houbo edici\u00f3ns do trofeo con dous, tres e catro equipos. Os partidos x\u00f3ganse habitualmente no mes de agosto, formando parte do programa de festas da Coru\u00f1a, a\u00ednda que non sempre \u00e9 as\u00ed. Durante d\u00e9cadas o torneo tivo unha grande afluencia de p\u00fablico, enchendo en numerosas ocasi\u00f3ns o estadio de Riazor. Nos d\u00edas da final, no que habitualmente se disputaban dous partidos consecutivos, as bancadas convert\u00edanse nunha especie de festa gastron\u00f3mica, con empanadas, embutidos, vi\u00f1o e todo tipo de alimentos.\nDende 2013 disp\u00fatase tam\u00e9n o Trofeo Teresa Herrera Feminino.\nHistoria.\nD\u00e9cada de 1940: As orixes.\nO torneo naceu en 1946 baixo o amparo do Concello da Coru\u00f1a e a Xunta Local de Beneficencia, co obxectivo de recadar fondos para os hospitais da cidade nunha \u00e9poca de penurias. O seu ide\u00f3logo foi Cristino \u00c1lvarez, concelleiro de beneficencia, que lle presentou a s\u00faa idea ao alcalde Eduardo Ozores, e este aceptouna. Os equipos elixidos para a disputa da primeira edici\u00f3n foron o Sevilla FC, campi\u00f3n de liga na tempada 1945/46, e o Athletic de Bilbao, campi\u00f3n da Copa do Xeneral\u00edsimo de 1945. O Sevilla cobrou unhas 45.000 pesetas pola s\u00faa participaci\u00f3n e o Athletic unhas 40.000, mentres que o custo do trofeo que se puxo en xogo foi doutras 40.000 pesetas. Os prezos das entradas oscilaron entre as 7 pesetas da localidade m\u00e1is barata ata as 26 da m\u00e1is cara, e o estadio de Riazor, inaugurado menos de dous anos antes, rexistrou entre 20.000 e 25.000 espectadores segundo as cr\u00f3nicas da \u00e9poca. Telmo Zarra anotou o primeiro gol do torneo no minuto 13 de xogo tras unha asistencia de Jos\u00e9 Luis Panizo, e a\u00ednda que o dianteiro bisca\u00ed\u00f1o marcou a\u00ednda un segundo gol, non foi suficiente para contrarrestar os tres goles sevillistas, obra de Araujo, Arza e Dom\u00e9nech, polo que o primeiro trofeo acabou sendo para o equipo adestrado polo galego Ram\u00f3n Encinas.\nO primeiro equipo internacional chegou na segunda edici\u00f3n do torneo, en 1947, na que repetiu participaci\u00f3n o Athletic de Bilbao, enfront\u00e1ndose esta vez ao Vasco da Gama brasileiro, que ga\u00f1ara o Campionato Carioca en 1945 e que ga\u00f1ar\u00eda tam\u00e9n o dese ano. A pesar de contar con numerosos xogadores da selecci\u00f3n brasileira ou que formar\u00edan parte dela nos seguintes anos como Augusto, Alfredo II, Ely, Fria\u00e7a, Maneca, Lel\u00e9, Chico ou o c\u00e9lebre porteiro Barbosa, o Vasco non puido co Athletic, que ga\u00f1ou o trofeo con tres tantos anotados na primeira media hora de partido, obra de Ga\u00ednza, Iraragorri e Iriondo.\nO \u00e9xito desa segunda edici\u00f3n, cun Riazor ateigado con preto de 40.000 espectadores, propiciou que se seguise convidando a equipos estranxeiros, ocorrendo isto en case todas as edici\u00f3ns das seguintes d\u00e9cadas. As\u00ed, o FC Barcelona de C\u00e9sar e o Real Madrid de Miguel Mu\u00f1oz e Pahi\u00f1o conquistaron as seguintes d\u00faas edici\u00f3ns fronte ao FC Porto e o Racing de Par\u00eds respectivamente.\nD\u00e9cada de 1950: Consolidaci\u00f3n.\nEn xu\u00f1o de 1950 a Lazio de Puccinelli e Flamini foi o primeiro equipo estranxeiro en conquistar o trofeo, tras derrotar por 3-1 con goles de Magrini, Sentimenti III e Alzani a un Atl\u00e9tico de Madrid campi\u00f3n de liga que xogou reforzado con varios futbolistas emprestados como C\u00e9sar, Babot e Rafael Lesmes, debido \u00e1 ausencia de varios dos seus xogadores por mor da disputa da Copa do Mundo do Brasil. O torneo recadou unha cifra r\u00e9cord de 540.000 pesetas. O FC Barcelona foi o primeiro en ga\u00f1ar un segundo trofeo, tras derrotar en 1951 por 4-2 ao Young Boys su\u00edzo, con dous goles de Kubala, un de C\u00e9sar e outro de Chech\u00e9 Mart\u00edn, o primeiro galego e o primeiro coru\u00f1\u00e9s en marcar un gol no torneo.\nNas seguintes d\u00faas edici\u00f3ns os equipos for\u00e1neos convidados foron dous franceses: o Olympique de Roubaix-Tourcoing, que caeu derrotado contra o Valencia, e o hoxe desaparecido Toulouse FC, que recibiu a maior goleada da historia do torneo por parte do Real Madrid, 8-1, con catro goles de Olsen, dous de Britos, un de Atienza e outro de P\u00e9rez Pay\u00e1. O Sevilla de Helenio Herrera conquistou o trofeo en 1954, tras derrotar por 3-2 ao Helsingborgs, subcampi\u00f3n da liga sueca.\nEn 1955 o trofeo \u00eda disputarse por primeira vez en agosto, enfrontando ao Stade de Reims, campi\u00f3n franc\u00e9s, co Athletic de Bilbao. Con todo, pouco antes do partido anunciouse que o Stade de Reims non pod\u00eda viaxar por non ter xogadores suficientes, contando con numerosas ausencias como as de Raymond Kopa, sendo substitu\u00eddo ent\u00f3n o club franc\u00e9s polo Deportivo da Coru\u00f1a. A pesar de que o concello da Coru\u00f1a recorreu ao Deportivo por non poder conseguir a participaci\u00f3n de ning\u00fan outro club de m\u00e1is categor\u00eda, o torneo foi todo un \u00e9xito e o club galego acabou levando o trofeo na s\u00faa primeira participaci\u00f3n, no que a prensa da \u00e9poca definiu como un dos d\u00edas m\u00e1is memor\u00e1beis da historia do f\u00fatbol coru\u00f1\u00e9s. O Athletic, que co checoslovaco Ferdinand Dau\u010d\u00edk no banco vi\u00f1a de ga\u00f1ar a Copa do Xeneral\u00edsimo, e que ga\u00f1ar\u00eda ese ano liga e Copa, adiantouse no minuto 41 por mediaci\u00f3n de Artetxe, cun disparo que golpeou nas costas de Man\u00edn antes de entrar na porter\u00eda defendida por Otero. Aos poucos minutos de comezar a segunda parte logrou o empate o hist\u00f3rico Pahi\u00f1o, que marcou a\u00ednda dous goles m\u00e1is que foron anulados. Co tempo cumprido e o empate no marcador xogouse unha pr\u00f3rroga ao final da cal o partido a\u00ednda segu\u00eda 1-1, polo que se engadiu m\u00e1is tempo extra que rematar\u00eda cando un dos equipos marcase. Finalmente, no minuto 130 de partido, Pahi\u00f1o bateu de novo a Carmelo Cedr\u00fan para darlle ao Deportivo o seu primeiro t\u00edtulo.\nTrala edici\u00f3n de 1954 na que o Atl\u00e9tico de Madrid bateu ao FC K\u00f6ln por 4-1, tomaron o protagonismo os equipos de Am\u00e9rica do Sur, participando en tres anos cinco equipos deste subcontinente, catro deles do Brasil. As\u00ed, na edici\u00f3n de 1957 reeditouse o partido de 1947 entre o Vasco da Gama e o Athletic de Bilbao, desquit\u00e1ndose o equipo brasileiro daquela derrota cunha contundente vitoria por 4-2, cun gol de Laerte III e un triplete de Walter Marciano. Ao ano seguinte disputouse a primeira edici\u00f3n sen equipos espa\u00f1ois, enfront\u00e1ndose o Nacional de Montevideo contra o Flamengo de R\u00edo de Xaneiro, ga\u00f1ando o equipo uruguaio por 2-1 con goles de H\u00e9ctor N\u00fa\u00f1ez e Guillermo Escalada.\nEn 1959 disputouse unha hist\u00f3rica edici\u00f3n que enfrontou ao Santos de Pel\u00e9 co Botafogo de Garrincha. O Santos chegaba \u00e1 Coru\u00f1a como l\u00edder do Campionato Paulista, que acabar\u00eda ga\u00f1ando uns meses despois coa escandalosa cifra de 143 goles, 58 deles de Pel\u00e9. Pola s\u00faa banda o Botafogo vi\u00f1a de facer un gran Campionato Carioca en 1958, quedando empatado na primeira posici\u00f3n co Flamengo e o Vasco da Gama, sendo necesarios dous torneos triangulares de desempate ata que o t\u00edtulo se decidiu a favor do Vasco no que foi chamado o \"Super Super Campionato\". Os 40.000 espectadores que ateigaron Riazor naquel Teresa Herrera viron sobre o terreo de xogo a 7 campi\u00f3ns do mundo, membros da selecci\u00f3n brasileira que vi\u00f1a de ga\u00f1ar o Mundial de Suecia o ano anterior: Pel\u00e9, Zito e Pepe polo Santos e Garrincha, Didi, Nilton Santos e M\u00e1rio Zagallo polo Botafogo. O hist\u00f3rico extremo esquerdo santista Pepe, que pisaba por primeira vez Galicia, terra dos seus pais, abriu o marcador antes do descanso e marcou un segundo tanto na segunda parte, na que tam\u00e9n anotaron os seus compa\u00f1eiros Coutinho e Pel\u00e9, que contaba con s\u00f3 17 anos e que foi a gran figura do partido. O partido rematou 4-1 para o equipo adestrado por Lula, tam\u00e9n fillo de galegos, que sumou as\u00ed un novo t\u00edtulo ao seu longo palmar\u00e9s.\nD\u00e9cada de 1960: Primeiros cuadrangulares.\nO Sevilla ga\u00f1ou en 1960 o seu terceiro t\u00edtulo fronte ao Newcastle, o primeiro club ingl\u00e9s en disputar o torneo, e ao ano seguinte o Sporting de Lisboa derrotou ao campi\u00f3n franc\u00e9s, o Stade de Reims. En 1962 os organizadores convidaron por segunda vez ao Deportivo da Coru\u00f1a, para enfrontarse ao poderoso Benfica de Eus\u00e9bio e M\u00e1rio Coluna, que vi\u00f1a de conquistar d\u00faas Copas de Europa consecutivas. Nun Riazor cheo, o Deportivo despregou un gran xogo, vencendo ao equipo portugu\u00e9s por 4-2 con goles de Montalvo, Veloso, Ruiz e Jaime Blanco. Ao ano seguinte participou por terceira vez o Vasco da Gama, sendo derrotado polo M\u00f3naco, campi\u00f3n da liga e a copa francesas, con tres goles do franc\u00e9s Andr\u00e9 Hess.\nEn 1964 participaron por primeira vez catro equipos, disput\u00e1ndose o torneo en tres d\u00edas con formato de semifinais e final. Ademais os encontros xog\u00e1ronse de noite, utilizando por primeira vez en partidos de f\u00fatbol a iluminaci\u00f3n artificial de Riazor, que fora inaugurada uns d\u00edas antes nos Mundiais Militares de Atletismo. Na primeira semifinal o Deportivo derrotou por 2-0 ao FC Porto, mentres que na segunda o Sporting de Lisboa deixou f\u00f3ra \u00e1 Roma. Na final o Deportivo goleou por 4-0 ao vixente campi\u00f3n da Recopa de Europa e o capit\u00e1n Veloso, autor de tres goles, dous deles na final, recolleu das mans de Francisco Franco o terceiro t\u00edtulo do club coru\u00f1\u00e9s.\nAs seguintes d\u00faas edici\u00f3ns disput\u00e1ronse de novo a partido \u00fanico. En 1965 o Atl\u00e9tico de Madrid campi\u00f3n de Copa derrotou por 2-1 ao Vit\u00f3ria de Set\u00fabal, campi\u00f3n da Copa portuguesa, cun gol de Luis Aragon\u00e9s e outro do ecuatoguineano Miguel Jones. Ao ano seguinte o Real Madrid de Amancio, que vi\u00f1a de ga\u00f1ar a s\u00faa sexta Copa de Europa, derrotou por 2-0 ao Deportivo acabado de ascender a Primeira, cun gol de Grosso e outro do ex deportivista Veloso.\nEn 1967 a organizaci\u00f3n do torneo correu a cargo do presidente do Deportivo, Antonio Gonz\u00e1lez, que volveu presentar un formato de catro equipos, sendo por primeira vez na historia do trofeo, todos os clubs galegos. As\u00ed, os contendentes foron o Pontevedra adestrado por H\u00e9ctor Rial, \u00fanico equipo galego en Primeira Divisi\u00f3n, e os tres clubs galegos de Segunda: Deportivo, Celta e Racing de Ferrol. Na primeira semifinal o Celta eliminou ao Pontevedra na pr\u00f3rroga mentres que na segunda o Racing acabou co Deportivo na quenda de penaltis, despois de que unha pr\u00f3rroga de 30 minutos e outra de 10 non servisen para desfacer o empate a dous goles. Finalmente o Racing de Ferrol de Satur Grech derrotou por 3-0 ao Celta no derradeiro partido, con goles de Ledo, Arroyo e Varillas, levantando o trofeo na s\u00faa \u00fanica participaci\u00f3n.\nTras o fracaso da edici\u00f3n de 1968 na que o Vit\u00f3ria de Set\u00fabal se impuxo ao Rapid Viena ante s\u00f3 6000 espectadores o torneo volveu alzar o voo ao ano seguinte, disput\u00e1ndose por terceira vez con catro equipos e por primeira vez coa mediaci\u00f3n de Fernando Torcal, que ser\u00eda clave no \u00e9xito do torneo na seguinte d\u00e9cada. O favorito era o Bayern de M\u00fanic de Beckenbauer e M\u00fcller, campi\u00f3n ese ano de liga e copa no seu pa\u00eds, pero o equipo alem\u00e1n rematou o torneo na derradeira posici\u00f3n tras perder nas semifinais co Nacional de Montevideo, o cal logo caeu \u00e1 s\u00faa vez derrotado na final contra o Deportivo, que vi\u00f1a de eliminar na outra semifinal ao Olympic Charleroi belga cun gol na pr\u00f3rroga de Luis Su\u00e1rez, xogador do Inter de Mil\u00e1n e reforzo estrela do equipo coru\u00f1\u00e9s.\nD\u00e9cada de 1970: Vitorias de Pe\u00f1arol e irrupci\u00f3n de Juanito.\nA d\u00e9cada de 1970 comezou cos triunfos do Ferencv\u00e1rosi e o Estrela Vermella de Belgrado, os dous primeiros equipos de pa\u00edses socialistas que participaban no torneo. Foron tam\u00e9n os dous primeiros en ga\u00f1ar o trofeo xa co caracter\u00edstico dese\u00f1o no que se reproduce a Torre de H\u00e9rcules. O equipo h\u00fangaro, liderado polo \"emperador\" Fl\u00f3ri\u00e1n Albert ga\u00f1ou en 1970 a primeira edici\u00f3n decidida na quenda de penaltis, derrotando ao San Lorenzo de Almagro que ga\u00f1ara a liga arxentina un ano e medio antes e no que xogaban futbolistas como Cocco, Fischer ou o galego Ameijenda. Ao ano seguinte o trofeo disputouse entre o Deportivo da Coru\u00f1a e o Estrela Vermella, campi\u00f3n da liga iugoslava en 1968, 1969 e 1970 e considerado un dos mellores equipos de Europa. Os homes de Arsenio non puideron co equipo serbio que lle marcou tres goles a Seoane, o primeiro deles obra da grande estrela do equipo, Dragan D\u017eaji\u0107.\nTras unha edici\u00f3n con tres equipos que ga\u00f1ou o FC Barcelona adestrado por Rinus Michels, en 1973 o torneo disputouse con catro equipos, formato que ser\u00eda o usado en todas as edici\u00f3ns das seguintes d\u00e9cadas. A grande atracci\u00f3n do trofeo de 1973 era o Ajax, campi\u00f3n da \u00faltima liga neerlandesa e das tres \u00faltimas Copas de Europa. Completaban o cartel o Atl\u00e9tico de Madrid, campi\u00f3n da liga espa\u00f1ola, e os equipos dominadores nos \u00faltimos anos das ligas h\u00fangara e checoslovaca, o \u00dajpest D\u00f3zsa e o Spartak Trnava. A pesar de que o favorito era o conxunto neerland\u00e9s, no que xogaban estrelas como Cruyff e Neeskens, estes caeron goleados 5-3 fronte ao Spartak Trnava liderado no campo por Jozef Adamec, e finalmente acabaron na derradeira posici\u00f3n do torneo despois de perder tam\u00e9n cos h\u00fangaros. A final ga\u00f1ouna o Atl\u00e9tico de Madrid adestrado polo arxentino de orixe galega Juan Carlos Lorenzo, precisando d\u00faas pr\u00f3rrogas para superar aos checoslovacos con goles de Javier Irureta e G\u00e1rate, o \u00faltimo deles no minuto 137 de partido. Ese ano comezou a entregarse tam\u00e9n o trofeo ao mellor xogador do torneo, que foi parar na s\u00faa primeira edici\u00f3n ao h\u00fangaro Ferenc Bene.\nCruyff e Neeskens volveron a Riazor ao ano seguinte, esta vez nas filas do FC Barcelona. Pe\u00f1arol foi o seu rival na primeira semifinal, na que tras unha lea Cruyff e Hugo Fern\u00e1ndez foron expulsados. O equipo uruguaio, liderado por Fernando Morena, acabou por ga\u00f1ar ese partido e tam\u00e9n a final, onde derrotaron ao Borussia M\u00f6nchengladbach despois de remontar os dous goles iniciais de Jupp Heynckes. Os charr\u00faas volveron ao ano seguinte e, nunha final considerada como unha das mellores da historia do torneo, venceron na quenda de penaltis ao Cruzeiro de Nelinho e Palhinha, sendo o primeiro equipo en levar dous trofeos consecutivos.\nOs anos que van de 1976 a 1980 est\u00e1n marcados pola participaci\u00f3n en todos eles do Real Madrid, que logrou conquistar catro das cinco edici\u00f3ns. Na primeira delas debutou cos brancos o dan\u00e9s Henning Jensen, sendo elixido mellor xogador do torneo ao remate do mesmo. O Real Madrid derrotou nas semifinais ao bicampi\u00f3n Pe\u00f1arol e na final ao Cruzeiro, despois de que fose expulsado o astro do equipo brasileiro, Jairzinho. En 1977 o Real Madrid caeu fronte ao Dukla Praha, campi\u00f3n checoslovaco, e o trofeo foi para o Fluminense, que goleou 4-1 na final aos checoslovacos con goles de Luiz Carlos Tatu, Zez\u00e9, Marinho Chagas e o arxentino de orixe galega Narciso Doval. O Real Madrid, con futbolistas como Camacho, Del Bosque ou Santillana, ga\u00f1ou as seguintes tres edici\u00f3ns, vencendo na final da primeira delas ao Flamengo, e nas d\u00faas seguintes ao Sporting de Xix\u00f3n de Quini e Manuel Jim\u00e9nez. O dianteiro madridista Juanito, elixido mellor xogador en 1977, marcou oito goles durante eses anos, coloc\u00e1ndose como o m\u00e1ximo goleador da historia do torneo.\nD\u00e9cada de 1980: De Blokhin a Quique Seti\u00e9n.\nO Dynamo de K\u00ediv, \u00fanico equipo sovi\u00e9tico na historia do torneo, ga\u00f1ou as edici\u00f3ns de 1981 e 1982, tendo como m\u00e1xima figura a Oleg Blokhin, galardoado co Bal\u00f3n de Ouro uns anos antes e autor de tres goles en Riazor. O equipo adestrado por Valerii Lobanovskyi derrotou na final de 1981 ao Atl\u00e9tico de Madrid e na do ano seguinte ao FC Barcelona, o cal recibiu grandes apupos do p\u00fablico coru\u00f1\u00e9s por non ali\u00f1ar no campo \u00e1 s\u00faa recente fichaxe estrela, Diego Armando Maradona. A continuaci\u00f3n triunfaron o Athletic de Bilbao, que venceu na final a Pe\u00f1arol, e a Roma, que ga\u00f1ou o seu \u00fanico t\u00edtulo ao superar na quenda de penaltis ao Vasco da Gama de Roberto Dinamite. O Atl\u00e9tico de Madrid f\u00edxose co torneo nos dous anos seguintes, con Luis Aragon\u00e9s no banco e con futbolistas como Julio Salinas, Quique Seti\u00e9n ou o galego Tom\u00e1s. Na final de 1985 derrotou ao Porto de Fernando Gomes e Paulo Futre e na seguinte ao Santos de Rodolfo Rodr\u00edguez e Dunga. Quique Seti\u00e9n foi elixido mellor xogador nas d\u00faas ocasi\u00f3ns.\nEn 1987 o Deportivo da Coru\u00f1a venceu ao Sporting de Xix\u00f3n e meteuse na final, cousa que a\u00ednda non consegu\u00eda dende que o torneo se pasara a disputar entre catro equipos. Enfrontouse ao Benfica nunha intensa final con pr\u00f3rroga e tres expulsados, sendo o triunfo final para os portugueses na quenda de penaltis. Foi ademais o derradeiro partido do defensa branquiazul Javier Sagarzazu, que faleceu subitamente s\u00f3 uns d\u00edas despois.\nEn 1988 o PSV Eindhoven vi\u00f1a de ga\u00f1ar todos os t\u00edtulos (liga, Copa e Copa de Europa) e tras eliminar \u00e1 Real Sociedad plantouse na final fronte ao Atl\u00e9tico de Madrid, que goleou na outra semifinal ao Liverpool por 5-1 cun hat-trick do brasileiro Baltazar. Orejuela marcou un gol para os madrile\u00f1os, que foi igualado case ao final do partido por Stan Valckx. Xa na pr\u00f3rroga dous goles de Ronald Koeman e Gerald Vanenburg converteron o PSV de Guus Hiddink no \u00fanico equipo neerland\u00e9s cun Teresa Herrera nas vitrinas. Estes volveron ao ano seguinte pero caeron eliminados nas semifinais fronte ao Bayern de M\u00fanic adestrado por Heynckes. Na outra semifinal o Real Madrid non puido co Steaua de Bucarest, subcampi\u00f3n da \u00faltima Copa de Europa. Os romaneses, liderados no campo por Gheorghe Hagi xogaron a final contra o Bayern, sendo a vitoria para os alem\u00e1ns por 4-1.\nD\u00e9cada de 1990: Aparici\u00f3n do S\u00faper D\u00e9por.\nA partir de 1990 o Deportivo da Coru\u00f1a participou en todas as edici\u00f3ns do trofeo, despois de ter estado presente s\u00f3 en 4 ocasi\u00f3ns nos \u00faltimos 17 anos. Fran foi o mellor futbolista dese torneo de 1990, pero o equipo de Arsenio caeu nas semifinais contra o FC Barcelona, no que militaban ent\u00f3n varios futbolistas que xa disputaran o torneo con outros equipos, como Zubizarreta, Koeman ou Salinas. O Benfica deixou f\u00f3ra ao Bayern de M\u00fanic e xogou a final contra o Bar\u00e7a, sendo a vitoria final para o equipo de Cruyff por 2 goles a 0, obra de Txiki Begiristain e Goikoetxea. Ao ano seguinte o Real Madrid de Radomir Anti\u0107 caeu na primeira semifinal ante o FC Porto de Carlos Alberto Silva, mentres que na segunda o Deportivo, que acababa de lograr o ascenso a Primeira case d\u00faas d\u00e9cadas despois, eliminou cun xogo de contenci\u00f3n e un solitario gol de Luis L\u00f3pez Rekarte ao Ajax de Leo Beenhakker, no que xogaban futbolistas como Frank de Boer e Dennis Bergkamp. Na final os xogadores do equipo galego non conseguiron bater a V\u00edtor Ba\u00eda e un gol de Alo\u00edsio no desconto fixo que o trofeo da torre marchase para o Porto.\nEn 1992 o Barcelona, flamante campi\u00f3n de Europa, volveu chegar \u00e1 final despois de deixar f\u00f3ra ao Deportivo, mentres que o Pe\u00f1arol caeu fronte ao S\u00e3o Paulo, que vi\u00f1a de ga\u00f1ar o campionato brasileiro, o campionato paulista e a Copa Libertadores. Cando s\u00f3 transcorreran un par de minutos da final, o Barcelona adiantouse cun gol de Salinas, pero este foi igualado antes dos dez minutos polo brasileiro M\u00fcller. Na segunda parte o equipo paulista culminou a remontada cun gol de Mauricinho e tras a expulsi\u00f3n de Zubizarreta, sentenciou con dous goles m\u00e1is de Ra\u00ed. O Barcelona-S\u00e3o Paulo reeditouse uns meses despois na Copa Intercontinental, de novo con vitoria suramericana, e en agosto de 1993 ambos equipos volveron alcanzar a final do Teresa Herrera. O Barcelona f\u00edxoo deixando atr\u00e1s de novo ao Deportivo, mentres que o S\u00e3o Paulo venceu nun brusco partido con catro expulsados \u00e1 Lazio adestrada por Dino Zoff. Na gran final o Barcelona conseguiu vencer finalmente ao equipo de Tel\u00ea Santana cun gol doutro brasileiro, Rom\u00e1rio.\nEn 1994 volveu o Real Madrid, e comezou a competici\u00f3n eliminado \u00e1 Sampdoria de Sven-G\u00f6ran Eriksson con dous goles de Zamorano e Laudrup. Na segunda xornada o Deportivo de Arsenio desf\u00edxose do Porto con dous goles de Jos\u00e9 Luis Ribera e Julio Salinas. Na final o equipo branco conseguiu a vitoria pola m\u00ednima a pesar da expulsi\u00f3n de Luis Enrique e do bo xogo de Fran, que levou para a s\u00faa casa por terceira vez o trofeo ao mellor xogador do torneo. A final do ano seguinte, a do 50\u00ba aniversario, tivo os mesmos dous protagonistas, unha semana antes de que se enfrontasen outras d\u00faas veces na Supercopa de Espa\u00f1a. O Deportivo accedeu tras vencer ao Flamengo por 3-0 con dous goles de Bebeto e un de Manjar\u00edn, mentres que o Madrid ga\u00f1ou 2-0 ao Benfica, con goles anotados por Amavisca e Ra\u00fal. Na gran final, a boa actuaci\u00f3n do porteiro Canales e dous goles do ruso Radchenko e de Bebeto permitiron ao equipo galego levar para as s\u00faas vitrinas o valioso trofeo, unha edici\u00f3n especial en prata e ouro dese\u00f1ada por Eladio Mui\u00f1os para conmemorar o medio s\u00e9culo do torneo. Os branquiazuis levaban 26 anos sen ga\u00f1ar o trofeo.\nA edici\u00f3n de 1996 reuniu na Coru\u00f1a ademais do Deportivo, aos dous \u00faltimos campi\u00f3ns de Europa (Ajax e Juventus) e ao campi\u00f3n brasileiro (Botafogo). Na primeira semifinal o Deportivo enfrontouse ao Botafogo, que volv\u00eda ao torneo 37 anos despois da edici\u00f3n que perderan fronte ao Santos de Pel\u00e9. A\u00ednda que os coru\u00f1eses se adiantaron cedo cun gol de Txiki Begiristain de penalti, non puideron evitar a remontada dos cariocas, con tantos de Bentinho e T\u00falio Maravilha. Na outra semifinal a Juventus de Lippi, na que destacaba un medio do campo con Conte, Zidane e Deschamps, pasou por riba do Ajax de Van Gaal cun contundente 6-0, con goles de Alessandro Del Piero, Amoruso, Di Livio e un triplete de Padovano. Ao d\u00eda seguinte, cando Juventus e Botafogo saltaron ao c\u00e9spede de Riazor o \u00e1rbitro obrigou aos brasileiros, que actuaban como locais, a cambiar de camisetas, pois ti\u00f1an as mesmas cores que as do equipo italiano. Dado que viaxaran s\u00f3 co primeiro equipamento tiveron que vestir as camisetas branquiazuis do Deportivo, feito que motivou que os afeccionados de Riazor animasen ao Botafogo durante todo o partido. O partido foi dunha alta intensidade, con leas, nove cart\u00f3ns amarelos, catro vermellos, oito goles, pr\u00f3rroga e quenda de penaltis. O tempo regulamentario acabou con 4-4 no marcador, sendo os goleadores da \"Juve\" Vieri e por tres veces Amoruso, mentres que polos brasileiros anotaron T\u00falio Maravilha (2), Fran\u00e7a e Ferrara en propia porta. Nos penaltis os italianos non estiveron atinados e erraron todos os lanzamentos, polo que o trofeo marchou para R\u00edo de Xaneiro, sendo o Botafogo o quinto e \u00faltimo equipo brasileiro en ga\u00f1ar o Teresa Herrera.\nEn 1997 o trofeo quedou na Coru\u00f1a, despois de que un Deportivo con ata 5 brasileiros no campo (Mauro Silva, Donato, Djalminha, Rivaldo e Luiz\u00e3o) ademais do propio adestrador Carlos Alberto Silva, golease 4-0 ao Vasco da Gama e vencese na final ao PSV, campi\u00f3n neerland\u00e9s, nunha quenda de penaltis na que o porteiro portugu\u00e9s Nuno foi o heroe parando dous dos lanzamentos. Dita edici\u00f3n do Teresa Herrera estivo marcada pola pol\u00e9mica fichaxe polo FC Barcelona de Rivaldo, e foron os dous \u00fanicos partidos nos que o brasileiro coincidiu no Deportivo co seu compatriota Djalminha, que fac\u00eda o seu debut en Riazor e que foi elixido mellor xogador do torneo.\nO Deportivo venceu tam\u00e9n en 1998, xa con Javier Irureta no banco, ga\u00f1ando ambos partidos por 2-0, o primeiro deles contra o Atl\u00e9tico de Madrid de Arrigo Sacchi e o segundo contra a Lazio. Ao ano seguinte o Celta de Vigo rexistrou a s\u00faa segunda participaci\u00f3n, produc\u00edndose no primeiro partido unha nova edici\u00f3n do derbi co Deportivo. O triunfo no derbi foi para os vigueses por 1-3, con goles de Kaviedes, Tom\u00e1s e Juanfran, e estes ga\u00f1aron tam\u00e9n a final superando pola m\u00ednima ao Boca Juniors de Riquelme e Palermo.\nD\u00e9cada de 2000: Decaemento.\nCo comezo do s\u00e9culo XXI o Teresa Herrera sufriu un pronunciado decaemento tanto no nivel dos equipos participantes como no n\u00famero de asistentes ao estadio de Riazor, un efecto que xa comezara a sufrirse na d\u00e9cada anterior e que atravesaron tam\u00e9n na mesma \u00e9poca outros torneos estivais como o Ram\u00f3n de Carranza ou o Colombino. No ano 2000, cando o torneo levaba varios anos sendo deficitario, o concello da Coru\u00f1a encabezado por Paco V\u00e1zquez transferiulle a organizaci\u00f3n ao Deportivo, como parte do convenio que club e concello asinaron sobre o uso do Estadio Municipal de Riazor. Nos seguintes anos o presidente branquiazul, Augusto C\u00e9sar Lendoiro, inclu\u00edu a participaci\u00f3n no torneo como condici\u00f3n para os equipos cos que negociaba traspasos e cesi\u00f3ns de diversos futbolistas. Deste xeito disputaron o torneo entre outros Cruz Azul, Am\u00e9rica e Nacional como contrapartida polas sucesivas cesi\u00f3ns de Sebasti\u00e1n Abreu, o Atl\u00e9tico de Madrid por Emerson e Jes\u00fas Mu\u00f1oz, ou o Pe\u00f1arol por Pandiani. Ata 2009 o formato continuou sendo de catro equipos coas excepci\u00f3ns dos anos 2000 e 2005, con partido \u00fanico e triangular respectivamente. A asistencia ao estadio caeu especialmente a partir do ano 2003, superando dende ent\u00f3n en poucas ocasi\u00f3ns os 15.000 espectadores e chegando a haber nalg\u00fan partido menos de 1000 afeccionados.\nDeportivamente, o club anfitri\u00f3n exerceu un dominio absoluto dende 2000 a 2008, ga\u00f1ando nove trofeos consecutivos e superando amplamente en n\u00famero de t\u00edtulos ao Real Madrid, ata ent\u00f3n o equipo m\u00e1is laureado. Destacaron as vitorias do ano 2000, fronte \u00e1 Lazio campioa de liga e Copa; a de 2001, derrotando na final con goles de Makaay e Diego Trist\u00e1n ao Real Madrid de Vicente del Bosque, que ti\u00f1a como m\u00e1ximas figuras a Figo e Zidane; a de 2006, cun 3-1 ao Milan de Ancelotti; ou a de 2007, de novo contra o Real Madrid, xa con Bernd Schuster como adestrador. No 2005 o trofeo xogouse a modo de triangular e os equipos convidados foron Nacional e Pe\u00f1arol. Estes disputaron na segunda xornada en Riazor a \u00fanica edici\u00f3n do Cl\u00e1sico do f\u00fatbol uruguaio xogada f\u00f3ra do continente americano, sendo a vitoria para o Nacional, adestrado por Mart\u00edn Lasarte e onde xogaba un nov\u00edsimo Luis Su\u00e1rez.\nEn 2009 volveuse ao formato de partido \u00fanico e o Atl\u00e9tico de Madrid acabou coa xeira de triunfos deportivistas cunha vitoria na quenda de penaltis despois de rematar con empate a un gol.\nD\u00e9cada de 2010.\nDespois de perder en tres quendas de penaltis consecutivas ante Atl\u00e9tico de Madrid, Newcastle e Sevilla entre 2009 e 2011, o Deportivo volveu levantar un trofeo en 2012, nunha nova quenda de penaltis fronte ao Atl\u00e9tico do Cholo Simeone. En 2013 volveu ao Teresa Herrera Carlo Ancelotti, esta vez como t\u00e9cnico dun Real Madrid no que brillaba Cristiano Ronaldo. O equipo galego non conseguiu bater a Iker Casillas, mentres que o gardameta arxentino do Deportivo, Germ\u00e1n Lux, encaixou goles de Casemiro, Morata e dous do Kak\u00e1 do Real Madrid (hab\u00eda outro Kak\u00e1 xogando no equipo rival). Foi o noveno e \u00faltimo t\u00edtulo dos brancos e a edici\u00f3n con m\u00e1is p\u00fablico da d\u00e9cada.\nEn 2014 volveuse xogar unha edici\u00f3n do Teresa Herrera con catro equipos, sendo estes ademais do anfitri\u00f3n, o Sporting de Xix\u00f3n, o Sporting de Lisboa e o Nacional de Montevideo. O Deportivo desf\u00edxose en semifinais do Nacional, batendo tres veces a meta uruguaia defendida por Mun\u00faa (con dous goles de Fari\u00f1a e un de Toch\u00e9), e na final derrotou pola m\u00ednima ao conxunto asturiano do Sporting. O Deportivo ga\u00f1ou o trofeo nos seguintes dous anos, fronte a Sporting de Braga e Sevilla. Para 2017 o equipo convidado foi o West Brom, que volv\u00eda ao trofeo 38 anos despois. No equipo destacaban xogadores como o porteiro Ben Foster, o venezolano Salom\u00f3n Rond\u00f3n ou o internacional ingl\u00e9s de orixe coru\u00f1\u00e9s Jay Rodriguez. O equipo ingl\u00e9s quedou con 10 na primeira parte pola expulsi\u00f3n de Livermore, e o Deportivo conquistou o seu 20\u00ba trofeo con dous goles de Bruno Gama e Borja Valle.\nEn 2018 o Athletic de Berizzo ga\u00f1ou o terceiro Teresa Herrera para o club vasco. O partido decidiuse nos penaltis despois de rematar con empate a dous, con goles de Christian Santos e Sa\u00fal por parte coru\u00f1esa e de I\u00f1igo C\u00f3rdoba e Aritz Aduriz por parte bilba\u00edna. Ao ano seguinte a torre quedou na Coru\u00f1a, tras vencer o Deportivo cun solitario gol de Eneko B\u00f3veda ao Betis, debutante no torneo.\nD\u00e9cada de 2020.\nEn 2020 a pandemia de COVID-19 paralizou as competici\u00f3ns deportivas en case todo o mundo e cando estas regresaron fix\u00e9rono a porta pechada ou con importantes restrici\u00f3ns de p\u00fablico. Con esta situaci\u00f3n e cos problemas do Deportivo, afundido en Segunda Divisi\u00f3n B, parec\u00eda que o ano rematar\u00eda sen Teresa Herrera, pero en decembro anunciouse que a 75\u00aa edici\u00f3n do torneo se celebrar\u00eda o d\u00eda 20 entre o Deportivo e un combinado de xogadores do f\u00fatbol modesto coru\u00f1\u00e9s. Limitouse a asistencia a 1000 espectadores e toda a recadaci\u00f3n, as\u00ed como o di\u00f1eiro que se invest\u00eda habitualmente na fabricaci\u00f3n do trofeo que non se entregou esta vez, foi destinada a obras ben\u00e9ficas. O seleccionador do combinado, Javier Bardanca, escolleu 22 xogadores de 13 equipos, sendo o Silva SD o que m\u00e1is futbolistas aportou (6), entre eles Rub\u00e9n Rivera, que xa disputara o torneo 15 anos antes nas filas do Deportivo. O combinado non puido facer nada contra o equipo de Fernando V\u00e1zquez, que ga\u00f1ou por seis goles a cero, tantos anotados por Rui Costa (2), Manu Mosquera (2), Lara e Celso Borges.\nNa edici\u00f3n de 2021 o rival do Deportivo foi a Ponferradina de Segunda Divisi\u00f3n, que se estreou no decano dos torneos de ver\u00e1n levando o t\u00edtulo a Ponferrada tras imporse en Riazor por 1-2. Xa en 2022, o Deportivo recibiu o Metalist Kharkiv, vencendo por 4-2 nun partido que provocou protestas entre un sector da afecci\u00f3n branzuiazul (entre eles os Riazor Blues, que se negaron a asistir ao estadio) polo car\u00e1cter neonazi dos ultras do equipo ucra\u00edno.\nA edici\u00f3n de 2023 volveu contar cun club brasileiro, despois de 24 anos sen presenza de representantes do pa\u00eds suramericano. Enfrontou ao Deportivo co Red Bull Bragantino II, filial do Bragantino, e o torneo serviu como homenaxe para varias figuras destacadas do club coru\u00f1\u00e9s. Nos momentos previos ao partido foron homenaxeados os exfutbolistas brasileiros Bebeto e Mauro Silva e a continuaci\u00f3n gardouse un minuto de silencio polo falecemento de Luis Su\u00e1rez. Durante o partido rend\u00e9uselle tam\u00e9n unha homenaxe ao capit\u00e1n \u00c1lex Berganti\u00f1os, que vestiu por \u00faltima vez a camiseta do Deportivo despois de 21 anos ao servizo do club. \nFormato.\nO formato de competici\u00f3n foi variando co paso das d\u00e9cadas, disput\u00e1ndose como un torneo de partido \u00fanico durante as primeiras 18 edici\u00f3ns. Nos seguintes anos combin\u00e1ronse edici\u00f3ns con dous e catro equipos ata que se instaurou plenamente o sistema de catro equipos, con semifinais, final e final de consolaci\u00f3n, que estivo vixente ininterrompidamente entre 1973 e 1999. Durante as seguintes edici\u00f3ns produc\u00edronse de novo constantes cambios de formato, inclu\u00edndo triangulares, e dende 2015 disp\u00fatase s\u00f3 a partido \u00fanico.\nEn 2013, co auxe do f\u00fatbol feminino, creouse tam\u00e9n o Trofeo Teresa Herrera Feminino, xogado a partido \u00fanico.\nTrofeo.\nUnha das caracter\u00edsticas que lle deron sona ao torneo foi a espectacularidade do trofeo entregado ao equipo vencedor, chamando a atenci\u00f3n o seu gran tama\u00f1o e valor. O trofeo foi constru\u00eddo dende a s\u00faa primeira edici\u00f3n por ourives compostel\u00e1ns nos talleres da xoier\u00eda Malde. Durante o seu primeiro cuarto de s\u00e9culo de historia o seu dese\u00f1ador era o coru\u00f1\u00e9s Rafael Barros. Trat\u00e1base dun trofeo con forma de copa, de m\u00e1is dun metro de altura, levaba ouro, prata e esmaltes, e os escudos dos equipos participantes. As copas foron sendo m\u00e1is grandes e pesadas cos anos; deste xeito mentres que a de 1950 pesaba 23 quilos, a de 1962 pesaba 30, a de 1977 alcanzaba xa os 40 e a de 1996 os 45.\nA partir da edici\u00f3n de 1970, na que cumpr\u00eda 25 anos, o trofeo mudou de dese\u00f1o e pasou a ser unha representaci\u00f3n da Torre de H\u00e9rcules, s\u00edmbolo da cidade. O trofeo m\u00e1is valioso foi o que se puxo en xogo no 50\u00ba aniversario (1995), dese\u00f1ado por Eladio Mui\u00f1os, e que combinaba \u00e1mbalas d\u00faas formas, copa e torre. Na s\u00faa elaboraci\u00f3n us\u00e1ronse 7 quilogramos e medio de ouro e 33 de prata.\nTrofeo ao mellor xogador.\nDurante a longa historia do Teresa Herrera entreg\u00e1ronse, ademais do trofeo ao vencedor, outros premios especiais a xogadores, \u00e1rbitros ou ao equipo co xogo m\u00e1is limpo. O premio ao mellor xogador do torneo comezou a entregarse en 1973 con diferentes nomes segundo as marcas comerciais que o patrocinaban e deixou de outorgarse despois do 2002. No 2015 recuperouse. \nFran en tres ocasi\u00f3ns, e Quique Seti\u00e9n e Quiles, en d\u00faas, son os \u00fanicos que repetiron galard\u00f3n a mellor xogador."}
{"id": "58295", "revid": "98629", "url": "https://gl.wikipedia.org/wiki?curid=58295", "title": "A illa do tesouro", "text": "A illa do tesouro \u00e9 unha novela de aventuras escrita en ingl\u00e9s polo escoc\u00e9s Robert Louis Stevenson, editada en libro en Londres en 1883 (publicada orixinalmente por entregas na revista infantil \"Young Folks\" entre 1881 e 1882 co t\u00edtulo de The Sea Cook, or Treasure Island). Foi verquida ao galego por primeira vez por Xavier Alcal\u00e1 (1984).\nEsta obra foi fonte de inspiraci\u00f3n no cinema, na televisi\u00f3n, na literatura, en banda dese\u00f1ada e ata en videoxogos. A novela adopta un ton cr\u00edtico e unha reflexi\u00f3n moral do protagonista cara ao di\u00f1eiro e a ambici\u00f3n.\nSinopse.\nJim Hawkins \u00e9 un mozo que traballa cos pais nunha pousada chamada \"Almirante Benbow\". Un d\u00eda para nela un home de mar chamado Billy Bones, cuxa \u00fanica posesi\u00f3n \u00e9 un vello cofre. A taberna recibe a visita dun mari\u00f1eiro cego a mesma noite en que o pai de Jim morre. O cego ameaza a Bones dic\u00edndolle que m\u00e1is tarde el e os seus o atacar\u00e1n para recuperar o cofre. Bones morre de apoplex\u00eda, produto da s\u00faa adici\u00f3n ao ron. Jim e a s\u00faa nai foxen co contido do cofre e ven desde f\u00f3ra como os piratas esnaquizan a \"Almirante Benbow\".\nJim ref\u00faxiase na casa do escudeiro Trelawney xunto co doutor Livesey. Jim m\u00f3stralles o mapa do tesouro que atopou no cofre de Bones e os tres deciden ir buscalo. Trelawney consegue como tripulantes a Long John Silver, ex contramestre do capit\u00e1n Flint, e mais o capit\u00e1n Smollet, que se pon ao mando da \"Hispaniola\". A pesar das protestas do capit\u00e1n sobre a s\u00faa mala tripulaci\u00f3n, o barco parte. Durante a traves\u00eda, Jim cae nun pipo de maz\u00e1s e, dentro del, escoita os plans de traiz\u00f3n de Silver e doutros mari\u00f1eiros. Jim com\u00e9ntalles o sucedido aos seus compa\u00f1eiros, que deciden trazar un plan contra eles.\nTras chegar \u00e1 illa, Silver e a maior\u00eda dos mari\u00f1eiros desleais desembarcan. Jim vai con eles, pero foxe e atopa un ex mari\u00f1eiro do capit\u00e1n Flint abandonado na illa, chamado Ben Gunn. O capit\u00e1n, o escudeiro, o doutor e os seus servos rete\u00f1en os poucos mari\u00f1eiros traidores que quedaran no nav\u00edo e ref\u00faxianse nun fort\u00edn da illa. Tras negociaci\u00f3ns erradas entre ambos os bandos, suc\u00e9dense alg\u00fans combates con armas de fogo no fort\u00edn.\nPersonaxes.\nPiratas e mari\u00f1eiros desleais.\nBilly Bones: Mari\u00f1eiro que se aloxa no \"Almirante Benbow\". No seu cofre estaba o mapa do tesouro de Flint, e por iso atrae a moitos piratas. Fiel consumidor de ron e grog, morre de alcolemia na taberna pouco antes do asalto dos piratas. "}
{"id": "58296", "revid": "98629", "url": "https://gl.wikipedia.org/wiki?curid=58296", "title": "Yap", "text": "Yap ou Waqab (yap\u00e9s Waqab) \u00e9 unha illa das Carolinas no Oc\u00e9ano Pac\u00edfico occidental, no estado m\u00e1is ao oeste dos Estados Federados de Micronesia. O nome \"Yap\" nos \u00faltimos anos serve tam\u00e9n para referirse ao Estado de Yap, como un dos Estados Federados de Micronesia, incl\u00fae a illa principal de Yap e as s\u00faas diversas illas exteriores. A \"illa\" de Yap consiste en realidade en catro illas continentais moi pr\u00f3ximas (\"Marbaq\"), Gagil-Tamil, Maap (Maap\u2032), e Rumung, xuntas e rodeadas por un arrecife de coral com\u00fan. Form\u00e1ronse a partir dunha elevaci\u00f3n da Placa Filipina, e co\u00f1\u00e9cense como illas \"altas\" en lugar dos habituais atois. O relevo \u00e9 na s\u00faa maior\u00eda outeiros densamente cubertos de vexetaci\u00f3n. Os pantanos de mangleiral al\u00ed\u00f1anse por gran parte da costa, a\u00ednda que hai praias nos lados norte das illas. A barreira externa de arrecifes rodea as illas, encerrando unha lagoa entre os arrecifes lindeiros e o bordo interno da barreira de arrecifes.\nA cultura e tradici\u00f3ns ind\u00edxenas de Yap son fortes en comparaci\u00f3n con outros estados de Micronesia, \u00e9 quizais o m\u00e1is tradicional dos catro estados dos Estados Federados de Micronesia.\nColonia \u00e9 a capital do Estado de Yap, a s\u00faa administraci\u00f3n incl\u00fae as illas principais de Yap, as illas veci\u00f1as e as illas exteriores unhas 130 (na s\u00faa maior\u00eda atois) que chegan ata uns 800\u00a0km. ao leste e o sur das illas principais de Yap, est\u00e1n, os atois de Eauripik, \u00c9lato, Faraulep, Gaferut, Ifalik, Lamotrek, Ngulu, Olimarao, Piagailoe (West Fayu), Pikelot, Sorol, Ulithi, e Woleai, as\u00ed como as illas de Fais e Satawal (v\u00e9xase o mapa). Historicamente, exist\u00eda un sistema tributario entre as illas veci\u00f1as e as illas principais de Yap. Probablemente relacionado coa necesidade de que as mercanc\u00edas proced\u00edan das illas altas, inclu\u00eddos os alimentos, as\u00ed como a madeira para a construci\u00f3n de buques para a navegaci\u00f3n mar\u00edtima.\nA poboaci\u00f3n do estado en 2010 era de 11.377 habitantes, a suma de Colonia e os outros dez concellos. O estado ten unha superficie total de 102\u00a0km\u00b2.\nXeograf\u00eda.\nXeral.\nO grupo est\u00e1 formado por catro grandes illas volc\u00e1nicas unha decena de pequenos illotes de coral, que se atopan preto un do outro e rodeados dun arrecife com\u00fan en forma de cu\u00f1a. As catro illas principais son:\nAs dez illas restantes\nte\u00f1en unha superficie de s\u00f3 0\u00b424\u00a0km\u00b2.\nAs illas habitadas do grupo son de orixe volc\u00e1nico, monta\u00f1osas, boscosas e habitadas nas rexi\u00f3ns costeiras. As outras illas de Yap son todas pequenas illas de coral planas e deshabitadas. O arrecife que rodea incl\u00fae unha lagoa de 26\u00a0km\u00b2.\nA situaci\u00f3n das illas.\nO illote Mitheathow, que se atopa, de acordo cos mapas antigos, a poucos metros da costa nord\u00e9s de Gagil-Tomil, aparece nas imaxes de sat\u00e9lite actuais logo do crecemento do mangleiral como unida con Gagil.\nHistoria.\nO primeiro avistamento rexistrado de Yap polos europeos produciuse durante a expedici\u00f3n espa\u00f1ola de \u00c1lvaro de Saavedra en 1528. O seu avistamento tam\u00e9n rexistrouno a expedici\u00f3n espa\u00f1ola de Ruy L\u00f3pez de Villalobos o 26 de xaneiro de 1543, que os identificou como \"Los arrecifes\" (\"os arrecifes\"). En Yap, a expedici\u00f3n de Villalobos recibiu o mesmo sa\u00fado sorprendente, que xa recibiran previamente na Illa Fais dos nativos que se achegaron aos barcos en canoas, \"Buenos d\u00edas Matelotes!\" (\"Bos d\u00edas mari\u00f1eiros!\") en perfecto espa\u00f1ol do s\u00e9culo XVI evidenciando a anterior presenza dos espa\u00f1ois na zona. O relato orixinal desta historia incl\u00faese no informe que o agosti\u00f1o Frei Jer\u00f3nimo de Santisteban, que viaxa coa expedici\u00f3n de Villalobos, escribiu para o vicerrei de Nova Espa\u00f1a, mentres estaba en Kochi durante a viaxe de regreso. Yap tam\u00e9n apareceu nos mapas espa\u00f1ois como \"Los Garbanzos\" (os garavanzos en galego) e \"Gran Carolina\".\nDesde o s\u00e9culo XVII ata 1899, Yap foi unha colonia espa\u00f1ola dentro da Capitan\u00eda xeneral de Filipinas. O espa\u00f1ois utilizaron a illa de Yap como prisi\u00f3n para os condenados durante a Revoluci\u00f3n filipina. Despois da derrota contra os Estados Unidos en 1898 e a conseguinte perda de Filipinas, Espa\u00f1a vendeu estas illas e as s\u00faas outras posesi\u00f3ns menores do Pac\u00edfico a Alema\u00f1a.\nYap foi un importante centro de comunicaci\u00f3ns navais alem\u00e1n antes da primeira guerra mundial e un importante centro internacional de telegraf\u00eda por cable, con ramificaci\u00f3ns a Guam, Xangai e Manado (costa norte de Sulawesi). Foi ocupada polas tropas xaponesas en setembro de 1914, e pasaron a estar baixo o imperio xapon\u00e9s polo Tratado de Versalles en 1919 como un territorio baixo mandato supervisado pola Sociedade de Naci\u00f3ns. Os dereitos comerciais dos Estados Unidos na illa asegurados por un tratado especial entre os EUA e o Xap\u00f3n neste sentido, conclu\u00edron o 11 de febreiro de 1922.\nNa segunda guerra mundial, os xaponeses, conservaron Yap xa que foi unha das illas pasadas por alto polos EUA na estratexia \"de illa en illa\", malia que foi bombardeada regularmente por barcos e avi\u00f3ns dos Estados Unidos, os bombardeiros xaponeses baseados en Yap si fixeron alg\u00fan dano. A guarnici\u00f3n xaponesa comprend\u00eda 4.423 homes do EIX baixo o mando do Coronel Daihachi Itoh e 1.494 homes da AIX.\nAo final da segunda guerra mundial, Yap foi ocupada polos militares dos Estados Unidos. Os Estados Unidos a mantiveron como ao resto das illas Carolinas como un fideicomiso en virtude dun mandato das Naci\u00f3ns Unidas (o \"Territorio en Fideicomiso das Illas do Pac\u00edfico\") ata 1986. Nese ano, Yap, Truk, Estado de Pohnpei e Kosrae formaron a naci\u00f3n independente dos Estados Federados de Micronesia. Baixo un Tratado de Libre Asociaci\u00f3n cos Estados Unidos, os cidad\u00e1ns de Micronesia e as mercanc\u00edas poden entrar nos Estados Unidos, con poucas restrici\u00f3ns.\nUn Corpo de Paz americano esta activo en Yap desde 1966. Outras organizaci\u00f3ns sen \u00e1nimo de lucro con sede nos Estados Unidos, te\u00f1en unha presenza continua tanto en Yap como nas s\u00faas illas perif\u00e9ricas, para reducir as disparidades e as desigualdades no estado.\nCultura.\nDi\u00f1eiro de pedra.\nYap \u00e9 co\u00f1ecida polo seu di\u00f1eiro de pedra, co\u00f1ecido como rai, gran pedra en forma de rosquilla, discos tallados de calcita (polo xeral), de ata 4 m de di\u00e1metro e un peso de cinco toneladas (a maior\u00eda son moito m\u00e1is pequenos). O m\u00e1is pequeno pode ter 3\u00b45\u00a0cm. de di\u00e1metro. Hai cinco tipos principais de moedas: \"Mmbul\", \"Gaw\", \"Fe' \" ou \"Rai\", \"Yar\", e \"Reng\", este \u00faltimo s\u00f3 de 0\u00b43 m de di\u00e1metro. Moitas delas tra\u00eddas doutras illas, como a distante Nova Guinea, pero a maior\u00eda chegaron en tempos antigos desde Palau. O seu valor bas\u00e9ase no tama\u00f1o tanto da da pedra como da s\u00faa historia. Por exemplo, cunha moeda de 10 cent\u00edmetros p\u00f3dese comprar un porco, cunha de catro metros, p\u00f3dese adquirir todo un poboado. Os habitantes da zona co\u00f1ecen o nome e a historia de todos os propietarios das grandes pedras. Historicamente os yapeses valoraron os discos xa que o material par\u00e9cese ao cuarzo, e estes eran os obxectos m\u00e1is brillantes dispo\u00f1ibles. Co tempo as pedras convert\u00e9ronse en moeda de curso legal e eran ata obrigatorio nalg\u00fans pagos.\nO valor das pedras mantense alto debido \u00e1 dificultade e os riscos involucrados na obtenci\u00f3n dos mesmos. Para sacar as pedras da canteira, aventureiros yapeses ti\u00f1an que navegar a illas distantes e facer fronte aos habitantes locais que \u00e1s veces eran host\u00eds. Unha vez extra\u00eddas, os discos ti\u00f1an que ser transportado de volta a Yap en balsas remolcadas detr\u00e1s de canoas impulsadas por velas. A escaseza dos discos, e o esforzo e o perigo necesario para conseguilos, f\u00edxoas valiosas para os habitantes de Yap.\nEn 1874, un emprendedor irland\u00e9s, un capit\u00e1n de barco estadounidense chamado David O'Keefe tivo a idea de importar \"di\u00f1eiro\" en forma de cargamentos de grandes pedras, tam\u00e9n de Palau. O'Keefe logo negociou con estas pedras cos yapeses para mercar outras materias primas como o cogombro de mar e copra. Na pel\u00edcula de 1954 \"A s\u00faa maxestade dos mares do sur\" Burt Lancaster interpreta o papel do capit\u00e1n. Malia que algunhas das pedras O'Keefe son m\u00e1is grandes que as pedras transportadas en canoa, son menos valiosa que a pedras anteriores debido \u00e1 relativa facilidade coa que se obtiveron.\nComo non se producen ou importan m\u00e1is discos, esta oferta de di\u00f1eiro \u00e9 fixa. Os insulares saben que \u00e9 o dono da peza, pero non se move necesariamente cando cambia de propiedade. O seu tama\u00f1o e peso (as m\u00e1is grandes requiren de 20 homes adultos para levala) fan moi dif\u00edcil movelas. A\u00ednda que hoxe en d\u00eda o D\u00f3lar estadounidense \u00e9 a moeda utilizada para as transacci\u00f3ns coti\u00e1s en Yap, os discos de pedra a\u00ednda se utilizan para o intercambios m\u00e1is tradicionais ou cerimoniais. Os discos de pedra poden cambiar a propiedade durante o matrimonio, as transferencias de t\u00edtulos de propiedade, ou como compensaci\u00f3n polos danos sufridos pola parte prexudicada.\nEstruturas habitables.\nHai tres tipos de edificios tradicionais en Yap. O \"tibnaw\" \u00e9 unha casa familiar e ten un teito de palla tecida (follas de palma secas). No interior, hai unha sala aberta sen lavabo. As coci\u00f1as son estruturas (\"Tang\") separadas f\u00f3ra da casa.\nO \"faluw\" \u00e9 a \"casa dos homes\", estes edificios foron constru\u00eddos na costa, con f\u00e1cil acceso ao mar. Antes da primeira guerra mundial, as mulleres eran secuestradas e levadas ao \"faluw\". Hoxe en d\u00eda esta pr\u00e1ctica xa non se produce. As mulleres consideraban que era un honor ser elixida para o \"faluw\", xa que s\u00f3 as mulleres m\u00e1is belas eran levadas al\u00ed. Estas mulleres cham\u00e1banse \"mispil\" (muller residente) do \"faluw\". A medida que a cultura da illa foi cada vez m\u00e1is influenciada polo resto do mundo e os seus puntos de vista sobre a prostituci\u00f3n, esta pr\u00e1ctica terminou.\nA m\u00e1is grande dos tres tipos \u00e9 o \"p'ebay \", un lugar que serve para unir a comunidade, para escola, bailes ou reuni\u00f3ns. Do mesmo xeito que en todas as estruturas en Yap, \u00e9 necesario obter permiso antes de entrar. Hai algunhas casas dos homes nas que se permite entrar \u00e1 mulleres, con todo, a xente debe pedir sempre permiso.\nLingua e etnicidade.\nO yap\u00e9s pertence \u00e1 linguas austronesias, m\u00e1is concretamente, \u00e1s linguas oce\u00e1nicas. Yap foi inicialmente poboada por antigos emigrantes da pen\u00ednsula de Malaisia, o arquip\u00e9lago de Indonesia, Nova Guinea e as Illas Salom\u00f3n. Os habitantes das illas veci\u00f1as son descendentes de colonos da Polinesia, e como tal, existen diferenzas \u00e9tnicas significativas na poboaci\u00f3n das illas principais de Yap. A s\u00faa cultura e os idiomas (Ulithian e Woleaian) est\u00e1n estreitamente relacionados cos das illas exteriores de Chuuk.\nNavegaci\u00f3n.\nOs yapeses e os habitantes das illas veci\u00f1as, foron uns dos navegantes m\u00e1is reco\u00f1ecidos no Pac\u00edfico. Os mari\u00f1eiros yapeses viaxaban distancias fenomenais en canoas, sen a axuda de comp\u00e1s, navegaban polas estrelas e os patr\u00f3ns das ondas do mar, utilizando t\u00e9cnicas de Micronesia e da navegaci\u00f3n polinesia. Durante os tempos pre-coloniais, o pobo da illa de Yap estableceu un imperio e dominaron sobre as illas veci\u00f1as que agora forman o Estado de Yap. A partir do s\u00e9culo XIX, Yap foi colonizada polos espa\u00f1ois, alem\u00e1ns e xaponeses consecutivamente.\nEstrutura social.\nA sociedade de Yap bas\u00e9ase nun moi complexo \"sistema de castas\" que ten polo menos sete niveis de rango. Historicamente, o rango da casta dunha vila enteira pod\u00eda aumentar ou diminu\u00edr en comparaci\u00f3n con outras vilas en funci\u00f3n de como lles \u00eda nas guerras entre as aldeas. Os pobos ga\u00f1adores sub\u00edan de rango como parte do acordo de paz, mentres que os pobos perdedores ter\u00edan que aceptar unha diminuci\u00f3n de rango. En moitos casos requir\u00edase que os pobos m\u00e1is baixos no rango renderan homenaxe aos pobos de maior rango. Ademais, pod\u00edan impo\u00f1erse tab\u00fas diet\u00e9ticos aos pobos de rango inferior, \u00e9 dicir, que poder\u00edan ter prohibidas determinadas colleitas e comer os mellores peixes e animais do mar. Ademais, dentro de cada vila cada familia ti\u00f1a o seu propio rango.\nAta a chegada dos colonizadores alem\u00e1ns, o sistema de clasificaci\u00f3n de castas era flu\u00edda e os rangos das vilas e as familias cambiaban como consecuencia d\u00e1s intrigas e guerras entre aldeas. A principios do s\u00e9culo XX, a administraci\u00f3n colonial alem\u00e1 \"pacificou\" Yap e fixo cumprir a prohibici\u00f3n de conflitos violentos. A clasificaci\u00f3n moderna de castas de cada vila en Yap, polo tanto segue sendo a mesma que era cando os alem\u00e1ns conxelaron o sistema no lugar. A conxelaci\u00f3n deixou \u00e1s vilas de Teb, Gachpar, e Ngolog hoxe en d\u00eda os municipios de Tamil, Gagil e Rull, respectivamente, no rango m\u00e1is alto."}
{"id": "58297", "revid": "89787", "url": "https://gl.wikipedia.org/wiki?curid=58297", "title": "Hypnerotomachia Poliphili", "text": "So\u00f1o de Pol\u00edfilo, ou Hypnerotomachia Poliliphili \u00e9 unha obra de Francesco Colonna publicada en 1499 que presenta unha misteriosa alegor\u00eda arcana na que Poliphilo persegue unha fantas\u00eda er\u00f3tica nunha paisaxe irreal e remata reconciliado co seu amor na Fonte de Venus.\nA edici\u00f3n orixinal apareceu en Venecia na imprenta de Aldo Manuzio con importantes xilograf\u00edas, obra do Mestre do \"So\u00f1o de Pol\u00edfilo\". Constit\u00fae unha verdadeira obra mestra da arte do libro, e obtivo un grande \u00e9xito no s\u00e9culo XVI e no s\u00e9culo XVII, sendo traducido rapidamente a diversas linguas.\nContido.\nO libro conta a historia do mozo Poliphilo que, dentro dun so\u00f1o, procura a s\u00faa amada, a ninfa Polia. Para alcanzar o seu destino, precisa pasar por misteriosos bosques, cidades e labirintos, presenciando todo tipo de escenas bizarras e encontr\u00e1ndose con deuses, ninfas e outros seres mitol\u00f3xicos.\nAl\u00e9n da calidade gr\u00e1fica do libro, \u00e9 tan c\u00e9lebre polo feito de ser unha das obras m\u00e1is incomprens\u00edbeis de todos os tempos. Escrito en varias linguas ademais do italiano (lat\u00edn, grego, hebreo, \u00e1rabe e xer\u00f3glifos exipcios) ao mesmo tempo, a narrativa mestura pesadelos, aventuras, pasaxes er\u00f3ticas, todo aderezado con comentarios sobre literatura, arquitectura, m\u00fasica etc."}
{"id": "58307", "revid": "23204", "url": "https://gl.wikipedia.org/wiki?curid=58307", "title": "Campionato do mundo de pirag\u00fcismo 2007", "text": "O XXXVI Campionato do mundo de pirag\u00fcismo en augas tranquilas celebrouse do 8 ao 12 de agosto de 2007 na vila alem\u00e1 de Duisburgo.\nCelebr\u00e1ronse dezaoito probas masculinas e nove femininas. As masculinas foron en canoa canadense e en caiac, mentres que as femininas s\u00f3 son en caiac. As distancias cubertas, tanto para homes como para mulleres son 200 m, 500 m e 1.000 m, en categor\u00eda individual, por parellas e de a catro.\nNestes campionatos David Cal obtivo unha medalla de ouro (C1 500m) e unha de bronce (C1 1000m). Os grandes triunfadores foron a selecci\u00f3n anfitrioa (Alema\u00f1a) e mais a h\u00fangara, con nove ouros cada unha delas.\nParticipantes.\nNeles participaron uns 1.400 pirag\u00fcistas, representando a 89 federaci\u00f3ns internacionais distintas, na s\u00faa maior parte (37) europeas. Entre as federaci\u00f3ns participantes correspond\u00edan a pa\u00edses que non forman estado independente tres (Guam, Porto Rico e Hong Kong), ademais de Taiw\u00e1n que s\u00f3 \u00e9 reco\u00f1ecido parcialmente.\nIr\u00e1n, que anunciara a s\u00faa participaci\u00f3n e acudira ao mundial, non puido competir pola d\u00e9beda que ti\u00f1a contra\u00edda coa federaci\u00f3n internacional.\nParticipantes galegos.\nGalicia non compet\u00eda con selecci\u00f3n de seu, sen\u00f3n integrada dentro da federaci\u00f3n espa\u00f1ola. Os pirag\u00fcistas galegos participantes foron 9, d\u00faas deles mulleres: David Cal, Alfredo Bea, David Mascato, Borxa Prieto, Xaime Acu\u00f1a, Carlos P\u00e9rez Rial, Xos\u00e9 Lu\u00eds Bouza, Sonia Molanes e Tareixa Portela."}
{"id": "58315", "revid": "1093", "url": "https://gl.wikipedia.org/wiki?curid=58315", "title": "Tareixa Portela", "text": ""}
{"id": "58320", "revid": "15490", "url": "https://gl.wikipedia.org/wiki?curid=58320", "title": "Illas H\u00e9bridas", "text": " \nAs Illas H\u00e9bridas (Innse Gall en ga\u00e9lico escoc\u00e9s, Hebrides en ingl\u00e9s) son un extenso arquip\u00e9lago na costa oeste de Escocia. Pertencen politicamente ao Reino Unido de Gran Breta\u00f1a e Irlanda do Norte.\nDesde o punto de vista xeol\u00f3xico, o arquip\u00e9lago est\u00e1 composto polas rochas m\u00e1is antigas das illas Brit\u00e1nicas. Presentan comunmente formas \u00e1speras, recortadas e afiadas, debido aos diferentes axentes de erosi\u00f3n que act\u00faan sobre elas. Xeoloxicamente est\u00e1n constitu\u00eddas na s\u00faa maior\u00eda por gneis, especialmente as m\u00e1is occidentais, por xistos (Jura e Islay) e por rochas bas\u00e1lticas (Mull, Skye e Staffa) que se presentan en forma de espectaculares columnas. Te\u00f1en un clima t\u00e9pedo-fr\u00edo e moi h\u00famido.\nDivisi\u00f3n.\nComunmente as H\u00e9bridas adoitan dividirse en dous grupos:\nAs H\u00e9bridas Interiores son unha prolongaci\u00f3n do territorio escoc\u00e9s e est\u00e1n separadas das H\u00e9bridas Exteriores por unha fonda depresi\u00f3n tect\u00f3nica cuberta polas augas do mar. A 90 e 35\u00a0km respectivamente ao oeste das H\u00e9bridas Exteriores xorden das augas do Oc\u00e9ano Atl\u00e1ntico os farall\u00f3ns deshabitados de Flannan e Santa Kilda, que carecen de todo interese econ\u00f3mico. A maior\u00eda dos falantes nativos de ga\u00e9lico escoc\u00e9s habitan ou viven nas illas.\nAs H\u00e9bridas ocupan en conxunto unha superficie de 7.285\u00a0km cadrados, cunha poboaci\u00f3n duns 70.000 habitantes a ocuparen un cento de illas, mentres que outras catrocentas est\u00e1n deshabitadas. Os principais recursos econ\u00f3micos dos insulares son a pesca, a cr\u00eda de gando bovino e ovino, a produci\u00f3n artesanal de \"tweed\", a destilaci\u00f3n de whisky e, como actividade secundaria, o cultivo de hortalizas e cereais. A cidade m\u00e1is importante \u00e9 Stornoway (na illa de Lewis), que \u00e9 un porto pesqueiro."}
{"id": "58321", "revid": "438003", "url": "https://gl.wikipedia.org/wiki?curid=58321", "title": "Novas H\u00e9bridas", "text": ""}
{"id": "58322", "revid": "25871", "url": "https://gl.wikipedia.org/wiki?curid=58322", "title": "Illas do estreito de Torres", "text": "As Illas do estreito de Torres son un grupo de m\u00e1is de cen illas situadas no Estreito de Torres, a franxa de auga que separa o Cabo Iork, en Queensland ( Australia) de Pap\u00faa Nova Guinea. \nAs illas forman parte do Estado de Queensland. Os habitantes ind\u00edxenas das mesmas, os Insulares do estreito de Torres son melanesios, pr\u00f3ximos culturalmente aos pobos costeiros de Pap\u00faa, dunha orixe diferente ao dos pobos aborixes do resto de Australia. \nO centro administrativo das illas \u00e9 a Illa de Xoves (\"Thursday Island\"). \nO capit\u00e1n James Cook reclamou a soberan\u00eda brit\u00e1nica da parte oriental de Australia en 1770. \nEntre as Illas do estreito de Torres destacan: \nSegundo o censo australiano de 2001, a poboaci\u00f3n do Estreito de Torres era de 8.089 habitantes, dos cales 6.214 eran de orixe aborixe ou do grupo \u00e9tnico dos insulares do estreito de Torres."}
{"id": "58323", "revid": "1131", "url": "https://gl.wikipedia.org/wiki?curid=58323", "title": "Estreito de Torres", "text": "O estreito de Torres separa Australia e Pap\u00faa Nova Guinea. Mide aproximadamente 150\u00a0km de ancho. Ao sur at\u00f3pase o Cabo York, o punto m\u00e1is ao norte do estado australiano de Queensland. Ao norte enc\u00f3ntrase a provincia occidental de Pap\u00faa Nova Guinea.\nO estreito une o mar do Coral (ao leste) co mar de Arafura (ao oeste). \u00c9 moi pouco profundo, e o labirinto de arrecifes e illas faino moi dif\u00edcil de navegar. No estreito at\u00f3panse as illas do estreito de Torres, habitadas polos insulares do estreito de Torres, un pobo melanesio relacionado cos pap\u00faas.\nO primeiro en atravesar o estreito foi o mari\u00f1o espa\u00f1ol Lu\u00eds V\u00e1ez de Torres, lugartenente na expedici\u00f3n de Pedro Fern\u00e1ndez de Quir\u00f3s que partiu do Per\u00fa cara ao Pac\u00edfico Sur en 1605. Tras o regreso a M\u00e9xico do barco de Quir\u00f3s, Torres continuou cara a Manila, pasando polas Molucas. Navegou ao longo da costa sur de Nova Guinea, e probablemente chegou a ver o extremo norte de Australia."}
{"id": "58324", "revid": "438020", "url": "https://gl.wikipedia.org/wiki?curid=58324", "title": "Illas do Estreito de Torres", "text": ""}
{"id": "58325", "revid": "111586", "url": "https://gl.wikipedia.org/wiki?curid=58325", "title": "Skye", "text": " \n \n \nA illa de Skye, (en ), \u00e9 a illa m\u00e1is grande e m\u00e1is setentrional das H\u00e9bridas Interiores, en Escocia.\nEtimolox\u00eda.\nAs primeiras referencias escritas da illa son fontes da Roma antiga, como a Cosmograf\u00eda de Ravenna, que se refire a Scitis. \"Scetis\", pode atoparse nun mapa de Tolomeo (Ptolomeo). Unha posible derivaci\u00f3n v\u00e9n de skitis, unha antiga palabra celta para \"alado\", que pode describir como as pen\u00ednsulas da illa saen desde un centro monta\u00f1oso. Os pobos subseguintes falantes de ga\u00e9lico, n\u00f3rdico e ingl\u00e9s influ\u00edron no desenvolvemento da historia de Skye; As relaci\u00f3ns entre os seus nomes para a illa non son directas. Propux\u00e9ronse diversas etimolox\u00edas, tales como a \"illa alada\" ou \"a illa fanada\" pero non se atopou unha soluci\u00f3n definitiva ata a data e o nome do lugar pode ser dun idioma anterior, non ga\u00e9lico.\nNas sagas n\u00f3rdicas Skye ch\u00e1mase ', por exemplo na ' e nun poema skald ' de c. 1230 cont\u00e9n unha li\u00f1a que traduce como \"os paxaros da batalla da fame ench\u00e9ronse en Skye co sangue dos inimigos mortos.\" A illa tam\u00e9n foi chamada polos n\u00f3rdicos ' (illa bretemosa), ' ou ' (illa das nubes). O nome ga\u00e9lico tradicional \u00e9 ' (a illa de Skye), ' \u00e9 unha ortograf\u00eda m\u00e1is recente e menos com\u00fan.\n\"\", que significa \"illa da n\u00e9boa\" (unha traduci\u00f3n do nome dos n\u00f3rdicos), \u00e9 un po\u00e9tico nome ga\u00e9lico para a illa.\nXeograf\u00eda.\nCon 1.656 km\u00b2, Skye \u00e9 a segunda illa m\u00e1is grande de Escocia, despois da conformada por Lewis e Harris (Leodhas is na Hearadh). Esta illa ten un dos m\u00e1is esgrevios terreos monta\u00f1osos do pa\u00eds, inclu\u00edndo Cuillin (unha cordilleira de monta\u00f1as rochosas), e tam\u00e9n un gran patrimonio de antigos monumentos e castelos.\nA li\u00f1a costeira de Skye \u00e9 unha serie de pen\u00ednsulas, inclu\u00edndo Sleat no sur, Strathaird, Minginish, e Waternish ao leste, e Trotternish ao norte. As illas que rodean Skye son: Rona, Raasay, Scalplay, e Soay.\nA poboaci\u00f3n de Skye, no censo de 2001 era de 9.232 persoas. En contraste con moitas outras illas escocesas, isto representa un crecemento do 4% con respecto ao censo de 1991. A poboaci\u00f3n residente aumenta durante o ver\u00e1n, grazas \u00e1 gran cantidade de turistas e visitantes que chegan \u00e1 illa.\nAs principais industrias son o turismo, a agricultura, a destilaci\u00f3n de whisky e a artesan\u00eda. A cidade principal e capital da illa \u00e9 Portree, que \u00e9 co\u00f1ecida polo seu pintoresco porto.\nHistoria.\nEn Skye, at\u00f3panse sitios que mostran a ocupaci\u00f3n de cazadores-recolectores mesol\u00edticos, por exemplo en An Corran, en Staffin, onde hai evidencias de que houbo habitantes nun refuxio de rochas conforme demostrou unha escavaci\u00f3n arqueol\u00f3xica, na costa de Wester Ross.\nSkye sufriu fames negras e migraci\u00f3ns masivas contra o remate do s\u00e9culo XVIII, deixando a poboaci\u00f3n minguada.\nCultura.\nDe todas as H\u00e9bridas Interiores, Skye \u00e9 a que ten m\u00e1is en com\u00fan coas H\u00e9bridas Exteriores, con case a metade da poboaci\u00f3n falante de ga\u00e9lico escoc\u00e9s, e moitos deles pertencentes \u00e1 Igrexa Libre de Escocia.\nA destiler\u00eda de whisky de Talisker at\u00f3pase a unha beira do lago Harport, na costa oeste da illa.\nNesta illa, at\u00f3pase o castelo Dunvegan, reco\u00f1ecido coma o castelo m\u00e1is antigo continuamente habitado de Europa. Ao contrario de moitos castelos europeos, \u00e9 propiedade privada do clan MacLeod, que residiu al\u00ed desde o s\u00e9culo XIII.\nA illa de Skye foi inmortalizada pola canci\u00f3n tradicional \"The Skye Boat Song\", e no famoso libro \"Cara ao faro\", de Virginia Woolf.\nSkye \u00e9 co\u00f1ecida pola s\u00faa paisaxe e tam\u00e9n pola abundante vida silvestre, que abrangue aguias reais, aguias peixeiras, cervos vermellos e lontras.\nVilas e lugares.\nPortree \u00e9 a vila m\u00e1is grande, e o principal centro de servizos da illa, cunha poboaci\u00f3n de 2.491 habitantes (censo de 2001). Sconser e Broadford at\u00f3panse no lado leste da illa. Outros asentamentos son: "}
{"id": "58326", "revid": "98629", "url": "https://gl.wikipedia.org/wiki?curid=58326", "title": "Mull", "text": "A Illa de Mull () \u00e9 a segunda maior illa (logo de Skye) do arquip\u00e9lago das H\u00e9bridas Interiores, na costa occidental de Escocia.\n\u00c9 a cuarta maior illa de Escocia e \u00e9 a cuarta maior illa que rodea Gran Breta\u00f1a (ag\u00e1s Irlanda). Ten unha superficie de 875\u00b435 quil\u00f3metros cadrados. No Censo do Reino Unido de 2011, a poboaci\u00f3n residente habitual de Mull era de 2.800 habitantes, un lixeiro aumento sobre a cifra de 2.667 de 2001; no ver\u00e1n esta vese aumentada por moitos turistas. Gran parte da poboaci\u00f3n vive en Tobermory, o \u00fanico burgh na illa ata 1973, e a s\u00faa capital.\nTobermory tam\u00e9n \u00e9 a localizaci\u00f3n da \u00fanica destiler\u00eda de whisky de Mull: Tobermory distillery (anteriormente Ledaig).. O seu relevo estivo determinado polas glaciaci\u00f3ns.\nXeograf\u00eda.\n \nMull ten un litoral de 480 quil\u00f3metros e o seu clima est\u00e1 moderado pola Corrente do Golfo. O seu relevo est\u00e1 marcado polas glaciaci\u00f3ns (\"glens\"). Ten un n\u00facleo monta\u00f1oso, sendo o maior pico da illa o Ben More, que alcanza os 966 msnm. Varias pen\u00ednsulas, que son predominantemente p\u00e1ramos, radian desde o centro.\nA pen\u00ednsula de Aros cara ao norte incl\u00fae a cidade principal de Tobermory, que era o burgh ata 1973 cando se aboliron os burghs. Aqu\u00ed vive a maior\u00eda das s\u00faas case 2.000 habitantes, cidade na que se atopa a \u00fanica destiler\u00eda. Outros asentamentos son Salen e Calgary. O Ross of Mull queda ao suroeste e incl\u00fae os pobos de Bunessan, Pennyghael, Uisken e Fionnphort. Lochbuie, Lochdon e Craignure quedan ao leste.\nNumerosas illas quedan f\u00f3ra da costa oeste de Mull entre elas Erraid, Iona e Ulva. Os illotes deshabitados son Eorsa, Gometra, Inch Kenneth, Little Colonsay, as illas Treshnish e Staffa coa s\u00faa famosa gruta de Fingal. A illa de Calve \u00e9 unha illa deshabitada na ba\u00eda de Tobermory.\nDous afastados faros de rocha son tam\u00e9n visibles desde o suroeste de Mull, Dubh Artach e Skerryvore. As Torran Rocks son unha gran bax\u00edo de arrecifes, illotes e \"skerries\" (afloramentos rochosos), de aproximadamente 15\u00a0km\u00b2 de extensi\u00f3n, situados a 3 quil\u00f3metros cara ao suroeste, entre a pen\u00ednsula de Ross of Mull e Dubh Artach.\nHistoria.\n\u00c9 dabondo co\u00f1ecido que Mull foi habitada pouco despois do final da \u00faltima idade de xeo, ao redor de 6.000 aC. habitantes da Idade de Bronce constru\u00edron menhires, brochs, e un c\u00edrculo de pedra, exemplos de t\u00famulos funerarios, cistas, menhires, c\u00edrculos de pedra, cer\u00e1mica e coitelos proporcionaron probas convincentes.\nEntre o ano 600 aC a 400 dC Idade de Ferro os habitantes constru\u00edron fortes de protecci\u00f3n, Duns e crannogs. O primeiro per\u00edodo cristi\u00e1n comezou no s\u00e9culo 6, o 563 AD \u00e9 un punto fundamental xa que se cre que o cristianismo entrou na Gran Breta\u00f1a continental por San Columba, cando chegou de Irlanda para establecer un mosteiro na illa de Iona \u00e1 beira da punta suroeste de Mull.\nNo s\u00e9culo 14 Mull pasou a formar parte do Se\u00f1or\u00edo das Illas. Despois do colapso do Se\u00f1or\u00edo, en 1493 a illa foi tomada polo clan MacLean, e en 1681 polo clan Campbell.\nEn 1588 un dos buques da Armada espa\u00f1ola, o \"Florenica\", que estaba ancorado en Tobermory Bay, e voado al\u00ed, segundo dise con 300.000 \u00a3 de ouro a bordo. En 1773, esta illa tam\u00e9n foi visitado por Samuel Johnson e James Boswell, durante o seu famoso \"Tour das illas occidentais.\"\nDurante a Highland Clearances nos s\u00e9culos 18 e 19, a poboaci\u00f3n pasou de 10.000 a menos de 4.000.\nMull conta con edificios hist\u00f3ricos tales como o Castelo Duart e o Castelo Torosay, ambos abertos ao p\u00fablico desde Semana Santa ata setembro. O mausoleo de Lachlan Macquarie, gobernador de Nova Gales do Sur de 1809 a 1822, p\u00f3dese atopar na vila de Gruline na illa (Macquarie nacera na illa pr\u00f3xima de Ulva)."}
{"id": "58327", "revid": "89787", "url": "https://gl.wikipedia.org/wiki?curid=58327", "title": "Carlos P\u00e9rez Rial", "text": "Carlos P\u00e9rez Rial tam\u00e9n co\u00f1ecido como Perucho, nado o 12 de abril de 1979 en Ald\u00e1n, Cangas, \u00e9 un deportista e polic\u00eda galego, que compite en pirag\u00fcismo na modalidade de augas tranquilas. A s\u00faa especialidade \u00e9 o caiac sobre as distancias de 200 e 500 metros.\nFoi campi\u00f3n ol\u00edmpico en Pek\u00edn 2008, catro veces campi\u00f3n do mundo de pirag\u00fcismo en augas tranquilas e d\u00faas veces campi\u00f3n de Europa. Suma en total oito medallas no Campionato Mundial e sete no Campionato Europeo.\nTraxectoria.\nInicios.\nIniciouse no pirag\u00fcismo sendo neno, nunha familia de pirag\u00fcistas. De seu irm\u00e1n Jes\u00fas P\u00e9rez Rial, tam\u00e9n pirag\u00fcista, herdou o alcume de \"Perucho\". Aos 14 anos entrou no Centro Galego de Tecnificaci\u00f3n Deportiva, onde comezou a se preparar con Carlos Brage, que ser\u00eda o seu adestrador durante dez anos. \nFoi internacional por primeira vez en 1999, no europeo de Zagreb, onde participou en tres clases, sendo o seu mellor posto un quinto lugar logrado no K2 200m, formando parella con Rodrigo Tiebo. Tam\u00e9n competiu no Campionato Mundial celebrado en Mil\u00e1n, en K4, quedando en s\u00e9tima posici\u00f3n. Ao ano seguinte quedou noveno no europeo de Poznan en K2 500. En 2001 quedou cerca de lograr \u00e1s s\u00faas primeiras medallas no Europeo, en Mil\u00e1n, quedando en quinta e cuarta posici\u00f3n no K2 200 e K2 500 respectivamente, en ambas distancias con Emilio Merch\u00e1n como compa\u00f1eiro de kaiak. No Mundial dese ano, en Poznan quedaron s\u00e9timos no K2 200m. No 2002, a s\u00faa mellor clasificaci\u00f3n foi un quinto lugar no Europeo de Szeged na categor\u00eda K2 200m. \nPrimeiras medallas internacionais e Atenas 2004.\nO seu primeiro t\u00edtulo de importancia foi a medalla de prata obtida en 2003 na distancia ol\u00edmpica de K1 500 m nos Mundiais de Gainesville, nos Estados Unidos (1\"37'961). O ano seguinte logrou a s\u00faa primeira medalla no Campionato de Europa, un bronce, tam\u00e9n en K1 500 m. Ese ano participou tam\u00e9n nos seus primeiros Xogos Ol\u00edmpicos, Atenas 2004, onde quedou sorprendentemente f\u00f3ra da final ao quedar sexto na s\u00faa serie das semifinais.\nCampi\u00f3n europeo e mundial.\nEn 2005 proclamouse campi\u00f3n do mundo na distancia non ol\u00edmpica de K1 200 m, nos Mundiais de Zagreb, cun tempo de 35\"289; as\u00ed como campi\u00f3n de Europa da mesma clase, nos campionatos celebrados en Pozna\u0144, cun tempo de 36\"098. Ao ano seguinte entrou na Academia de Polic\u00eda de \u00c1vila e non puido revalidar ning\u00fan deses dous t\u00edtulos, perdendo nas d\u00faas ocasi\u00f3ns diante do alem\u00e1n Ronald Rauhe e obtendo a prata do mundo en Szeged cun tempo de 35\"396 e a de Europa en Ra\u010dice con 34\"644.\nEn 2007 quedou quinto na distancia ol\u00edmpica dos K1 500 m do Europeo celebrado en Pontevedra, e participou na mesma categor\u00eda nos Mundiais de Duisburgo, clasificatorios para os Xogos de Beix\u00edn. Pasou a semifinais, mais nesta proba non se puido clasificar m\u00e1is que para a final B, e moi axustadamente, ao pasar co peor dos tempos (1'45\"923). Na final B foi s\u00e9timo (16\u00ba en xeral), cun crono de 1' 38,975\". Tam\u00e9n nese ano aprobou as oposici\u00f3ns para entrar na Polic\u00eda Nacional.\nCampi\u00f3n ol\u00edmpico.\nEn 2008, por discrepancias coa directiva, el mais seu irm\u00e1n Jes\u00fas deixaron o Club de Mar R\u00eda de Ald\u00e1n e ficharon polo N\u00e1utico O Mu\u00ed\u00f1o de Ribadumia. Nos Xogos Ol\u00edmpicos de Beijing 2008 obtivo o ouro na categor\u00eda de K2-500m xunto a Sa\u00fal Craviotto Rivero, cun tempo na final de 1'28\"736. Converteuse as\u00ed no sexto galego en ga\u00f1ar un ouro ol\u00edmpico. Tam\u00e9n ese ano foron subcampi\u00f3ns de Europa en Mil\u00e1n en K2 500. \nAo ano seguinte proclamouse campi\u00f3n de Europa por segunda vez, desta volta no K2 200 m, ao lograr o ouro con Sa\u00fal Craviotto en Brandeburgo. Ademais, tam\u00e9n xunto a Craviotto, quedou cuarto no K2 500 m. Nas mesmas d\u00faas clases competiu no Mundial dese ano, celebrado no Canad\u00e1, logrando o subcampionato nos 200 metros e un cuarto posto nos 500. Nese mesmo campionato coroouse tam\u00e9n por primeira vez como campi\u00f3n do mundo da clase K1 4x200m, formando equipo con Sa\u00fal Craviotto, Francisco Llera e Ekaitz Saies. \nD\u00e9cada de 2010.\nEn 2010 volveu a Ald\u00e1n, ingresando no recentemente creado Club Pirag\u00fcismo Ald\u00e1n, presidido polo seu irm\u00e1n Jes\u00fas P\u00e9rez Rial. No Europeo de 2010, na localidade asturiana de Trasona, en Corvera, colgouse outras d\u00faas medallas de prata no K2, nas distancias de 200 e 500 metros. No Mundial en Poznan repetiu prata en 200 metros e proclamouse campi\u00f3n do mundo outra vez no K1 4x200 m.\nNo 2011 non logrou subir ao podio europeo nin mundial en K2, pero proclamouse por terceira vez campi\u00f3n do mundo no K1 4x200 m en Szeged.\nEn 2012, no preol\u00edmpico celebrado en Polonia, non puido conseguir o billete para os Xogos Ol\u00edmpicos de 2012, despois de que unhas ondas lle arruinasen a carreira de K2 200 m que \u00eda liderando xunto a Craviotto. En 2013 participou no Mundial de Duisburgo cunha nova parella no K2, Diego Cosgaya, non logrando meterse na final nos 1000 metros e quedando novenos nos 500. No K1 4x100, o equipo formado por Perucho, Craviotto, Carlos Ar\u00e9valo e Carlos Garrote finalizou en quinta posici\u00f3n.\nNos seguintes anos adicou cada vez m\u00e1is tempo ao surfski ou kaiak de mar, ga\u00f1ando a liga galega e o campionato galego, as\u00ed como A Lanzada Ocean Race de 2016, e participando en 2018 no Campionato de Europa celebrado en Villajoyosa, quedando en 26\u00aa posici\u00f3n.\nReco\u00f1ecementos.\nEn 2004 recibiu a medalla de bronce da Real Orde do M\u00e9rito Deportivo, xunto a David Cal e Teresa Portela entre outros. En 2010 p\u00faxoselle o seu nome ao paseo mar\u00edtimo de Ald\u00e1n, agora chamado \"Paseo Carlos P\u00e9rez\". As\u00ed mesmo, o concello de Ribadumia, onde pasou dous anos no club N\u00e1utico O Mu\u00ed\u00f1o, nomeouno \"Fillo Adoptivo\"."}
{"id": "58328", "revid": "23204", "url": "https://gl.wikipedia.org/wiki?curid=58328", "title": "Islay", "text": "Islay \u00e9 a illa m\u00e1is meridional das H\u00e9bridas Interiores en Escocia. Co\u00f1ecida como \"A Ra\u00ed\u00f1a das H\u00e9bridas\", at\u00f3pase en Argyll, ao suroeste da Illa de Jura e ao redor de 40\u00a0km. ao norte da costa irlandesa. A cidade m\u00e1is grande e capital \u00e9 Bowmore famosa pola s\u00faa destiler\u00eda e a igrexa da parroquia de Kilarrow. Port Ellen \u00e9 o porto principal.\nIslay \u00e9 a quinta illa m\u00e1is grande de Escocia e a sexta maior das que rodean Gran Breta\u00f1a (exclu\u00edndo Irlanda).\nExiste unha ampla evidencia de asentamentos prehist\u00f3ricos en Islay e a primeira referencia escrita procede do s\u00e9culo I. A illa converteuse en parte do Reino Ga\u00e9lico de D\u00e1l Riata na Alta Idade Media antes de ser absorbida polo Reino das illas n\u00f3rdico. M\u00e1is tarde a Idade Media marcou un \"punto alto cultural\", co paso das H\u00e9bridas ao Reino de Escocia e a toma do Clan Donald do se\u00f1or\u00edo das illas, orixinalmente centrado en Finlaggan. Durante o s\u00e9culo XVII a estrela do clan Donald desvaneceuse, pero as melloras na agricultura e no transporte deron lugar a un aumento da poboaci\u00f3n, que alcanzou o seu punto m\u00e1ximo a mediados do s\u00e9culo XIX. Logo chegaron importantes desprazamentos forzados e a ca\u00edda do n\u00famero de residentes.\nHoxe en d\u00eda, conta con m\u00e1is de 3.000 habitantes e as principais actividades comerciais son a agricultura, a destilaci\u00f3n do whisky de malte e o turismo relacionado con esta bebida xunto coa observaci\u00f3n de aves. A illa ten unha longa historia de cumplimento relixioso e a lingua ga\u00e9lica escocesa \u00e9 falada por preto dun cuarto da poboaci\u00f3n. As s\u00faas paisaxes fix\u00e9ronse famosas a trav\u00e9s de diversas formas de arte e hai un crecente interese nas enerx\u00edas renovables. Islay \u00e9 o fogar de moitas especies de aves como as poboaci\u00f3ns invernantes de gansos de Groenlandia e ganso sanganos, \u00e9 un destino popular durante todo o ano para os observadores de aves. O clima \u00e9 suave e agradable debido \u00e1 Corrente do Golfo.\nXeograf\u00eda.\nIslay ten 40\u00a0km. de longo de norte a sur e un pouco m\u00e1is de 24\u00a0km. de ancho. A costa leste \u00e9 accidentada e monta\u00f1osa, o pico m\u00e1is alto \u00e9 Beinn Bheigier, que \u00e9 un outeiro de 491 m. As pen\u00ednsulas occidentais est\u00e1n separadas da masa principal da illa polas augas do Loch Indaal ao sur e Loch Gruinart ao norte. O brazo sur \u00e9 f\u00e9rtil e est\u00e1 azoutado polo vento do oeste chamado The Rinns, e Ardnave Point \u00e9 un promontorio visible na costa noroeste. A costa sur est\u00e1 ao abrigo dos ventos dominantes e, polo tanto, relativamente arbolada. A costa fractal pos\u00fae numerosas ba\u00edas e lagos mari\u00f1os, inclu\u00edndo Loch an t-Sailein, Aros Bay e Claggain Bay. O extremo suroeste \u00e9 unha pen\u00ednsula rochosa e agora en gran parte deshabitada, chamada The Oa, o punto m\u00e1is pr\u00f3ximo das H\u00e9bridas a Irlanda.\nA poboaci\u00f3n da illa c\u00e9ntrase principalmente en torno \u00e1s vilas de Bowmore e Port Ellen. Outras vilas m\u00e1is pequenss son Bridgend, Ballygrant, Port Charlotte, Portnahaven e Port Askaig. O resto da illa est\u00e1 escasamente poboada e est\u00e1 dedicada \u00e1 actividade agr\u00edcola. Hai varios lagos pequenos de auga doce no interior inclu\u00edndo o lago Finlaggan, o lago Ballygrant, o lago Lossit, o lago Gorm e numerosos regatos en toda a illa, moitos dos cales levan o nome de \"r\u00edo\" malia o seu pequeno tama\u00f1o. O m\u00e1is importante deles \u00e9 o R\u00edo Laggan, que desemboca no mar no extremo norte de ba\u00eda Laggan e o r\u00edo Sorn, que, drenando o lago Finlaggan, entra na cabeza do lago Indaal en Bridgend.\nExisten numerosas pequenas illas deshabitadas ao redor das costas, as m\u00e1is grandes das cales son Eilean Mhic Coinnich e Orsay nos Rinns, a illa Nave na costa noroeste, Am Fraoch Eilean no Sound de Islay e Texa fronte \u00e1 costa sur.\nHistoria.\nOs primeiros poboadores de Islay eran n\u00f3mades cazadores-colleiteiros que posiblemente chegaron por primeira vez durante o mesol\u00edtico logo da retirada das capas de xeo do Plistoceno. Unha punta de frecha de pedernal, que foi atopada nun campo preto de Bridgend en 1993, e datada do 10.800 adC, at\u00f3pase entre as primeiras evidencias de presenza humana atopada ata agora en Escocia.\nA estrutura prehist\u00f3rica m\u00e1is espectacular da illa \u00e9 Dun Nosebridge. Esta fortaleza de 375 m\u00b2 da Idade de Ferro ocupa unha pena prominente e ten vistas impresionantes da paisaxe circundante. A orixe do nome \u00e9 probablemente unha mestura do ga\u00e9lico e do n\u00f3rdico antigo: \"Dun\" significa \"forte\" e \"Knaus borg-\" no segundo significa \"fortaleza na pena\" . Non hai evidencia de que Islay estivera baixo o control militar de Roma, a\u00ednda que un pequeno n\u00famero de achados tales como unha moeda e un broche do s\u00e9culo III suxiren v\u00ednculos intermitentes dalg\u00fan tipo coa presenza romana na parte continental. As ru\u00ednas dun broch en Dun Bhoraraic, ao sueste de Ballygrant, e os restos de numerosas casas circulares atl\u00e1nticas indican as influencias do norte de Escocia, de onde son orixinarias estas formas de construci\u00f3n. Tam\u00e9n hai varios crannogs en Islay, no lago Ardnave, no lago Ballygrant e no lago Allallaidh no sueste, onde unha calzada de pedra que conduce a d\u00faas illas adxacentes \u00e9 visible baixo a superficie da auga.\nO primeiro rexistro hist\u00f3rico comeza cun documento referente a San Columba, quen probablemente pasou por Islay na fundaci\u00f3n do mosteiro de Iona no s\u00e9culo VI. Neste tempo Islay atop\u00e1base dentro dos territorios do reino de D\u00e1l Riata, baixo o goberno dos Cen\u00e9l n\u00d3engusa.\nEntre os s\u00e9culos XIV e XVI a costa oeste de Escocia foi gobernada polo Se\u00f1or\u00edo das Illas de Finlaggan, proveniente de Islay. As orixes deste se\u00f1or\u00edo datan desde a derrota dos daneses na costa de Islay en 1566 a mans de Somerled.\nEn 1830 a poboaci\u00f3n da illa descendeu drasticamente dos 15.000 habitantes, debido \u00e1s \"Highland Clearances\". Os emigrantes de Islay instal\u00e1ronse en Ontario, Canad\u00e1;Carolina do Norte, Carolina do Sur en Estados Unidos e Australia.\nDurante a segunda guerra mundial, a Royal Air Force, constru\u00edu un campo de aviaci\u00f3n en Glenegedale que m\u00e1is adiante converteuse nun aeroporto civil para Islay. Hab\u00eda tam\u00e9n unha base da Royal Air Force en Bowmore para avi\u00f3ns que pod\u00edan aterrar tanto na auga como en terra e utilizaba a enseada Indaal (\"Loch Indaal\").\nClima.\nA influencia da Corrente do Golfo fai que o clima sexa comparable co de Escocia. A neve cae de cando en cando e a n\u00e9boa \u00e9 pouco densa e de curta duraci\u00f3n. Alg\u00fans din que \u00e9 o para\u00edso dos xardineiros, pois non \u00e9 dif\u00edcil atopar especies ex\u00f3ticas nos xard\u00edns. Pero os vendavais invernais que varren desde o Atl\u00e1ntico poden facer que sexa dif\u00edcil viaxar e vivir durante esta estaci\u00f3n, mentres que a navegaci\u00f3n e os transbordos a\u00e9reos atr\u00e1sanse con frecuencia. O bo tempo tende a chegar logo de Pascua, estend\u00e9ndose en ver\u00e1n ata setembro.\nTransporte.\nAs estradas de Islay polo xeral son dunha soa v\u00eda. As rutas principais son a A846 desde Ardbeg a Port Askaig v\u00eda Port Ellen e Bowmore, e a A847 que corre pola costa leste de Rhinns.\nA illa conta co seu propio aeroporto (Glenegedale Airport) con servizos a Glasgow.\nDestiler\u00edas.\nNa illa prod\u00facese unha variedade de whisky escoc\u00e9s especial denominado Whisky de Islay, que \u00e9 producido amplamente polas destiler\u00edas da illa.\nAs destiler\u00edas do sur da illa producen un whisky de sabor turboso moi forte, e leste a oeste at\u00f3panse as destiler\u00edas de Ardbeg, Lagavulin e Laphroaig. No norte da illa as destiler\u00edas Bowmore, Bruichladdich, Bunnahabhain, e a destiler\u00eda Caol Ila tam\u00e9n producen whisky, pero pos\u00faen un gusto m\u00e1is lixeiro. Antigamente exist\u00edan m\u00e1is destiler\u00edas: Port Ellen pechouse en 1983, mentres que Lochindaal, en Port Charlotte, foi pechada en 1929. Poucos whiskys \"blended\" (mestura de varios whiskys) se fan na illa, con todo, desde que un grupo privado comprou a destiler\u00eda Bruichladdich, o whisky \u00e9 mesturado al\u00ed polo mestre destilador James McEwan. \nNo 2005 abriuse unha pequena destiler\u00eda na granxa Rockside. Chamada Kilchoman, foi oficialmente aberta en xu\u00f1o e destilou por primeira vez en novembro.\n\u00c1 parte do whisky, tam\u00e9n se fai unha cervexa inglesa orixinal de Islay. A cervexer\u00eda de Islay Ales abriu as s\u00faas portas en marzo do 2004 e elabora sete diferentes cervexas inglesas, algunhas das cales son estacionais, ou para ocasi\u00f3ns especiais como o Festival Anual da Malte e a M\u00fasica.\nEnerx\u00eda undimotriz.\nA posici\u00f3n da illa, que se atopa exposta \u00e1 forza do Atl\u00e1ntico Norte, fixo deste sitio pioneiro, e a primeira en Escocia, \u00f3 ter a primeira estaci\u00f3n de enerx\u00eda undimotriz. Esta enerx\u00eda \u00e9 a que se produce polo movemento das ondas e non se debe confundir coa enerx\u00eda mareomotriz. Nesta planta o movemento das ondas o que fai \u00e9 comprimir e descomprimir aire nunha c\u00e1mara da instalaci\u00f3n constru\u00edda en terra, e isto \u00e9 o que fai mover as turbinas.\nA planta est\u00e1 situada preto de Portnahaven. O xerador de Islay foi constru\u00eddo e dese\u00f1ado por Wavegen, investigadores da Queen's University of Belfast e foi financiado pola Uni\u00f3n Europea. Ch\u00e1mase Limpet 500 (\"Land Installed Marine Powered Energy Transmitter\", en galego, Transmisor de Enerx\u00eda Mari\u00f1a Instalado en Terra). A s\u00faa capacidade m\u00e1xima prevista era de 500 quilowatts, pero funciona a menos da metade polas limitaci\u00f3ns do tendido el\u00e9ctrico da illa.\nPesca.\nEn Islay p\u00f3dense pescar as mellores troitas marr\u00f3n de Europa. Non se importaron a\u00ednda troitas arco da vella, polo que as marr\u00f3ns seguen dominando o ecosistema de auga doce. Durante o ano 2003 celebrouse en cinco dos lagos da illa o Campionato Europeo de Pesca.\nTradici\u00f3ns C\u00e9lticas.\nEn Islay estaba a Pedra da Investidura de Loch Finlaggan. Era de sete p\u00e9s de altura e ti\u00f1a marcas de pegadas feitas sobre ela. Cando un xefe do Clan Donald era coroado como \"Rei das Illas\", po\u00f1\u00edase de p\u00e9 descalzo sobre as pegadas na pedra e, coa espada do seu pai na man, era nomeado rei polo bispo de Argyll e sete sacerdotes. Durante a cerimonia un orador recitaba unha lista dos seus antepasados e era proclamado Macdonald, Gran Pr\u00edncipe da semente de Conn. O bloque de pedra foi destru\u00eddo deliberadamente a principios do s\u00e9culo XVII por orde de Xacobe IV."}
{"id": "58329", "revid": "15490", "url": "https://gl.wikipedia.org/wiki?curid=58329", "title": "Illa de Jura", "text": "Jura (en ga\u00e9lico escoc\u00e9s \"Di\u00f9ra\") \u00e9 unha illa das H\u00e9bridas Interiores, en Escocia, contigua e ao nord\u00e9s de Islay. A illa est\u00e1 reco\u00f1ecida como \"National Scenic Area\", que \u00e9 un estatuto de conservaci\u00f3n especial.\nCunha extensi\u00f3n de 366\u00a0km\u00b2, e s\u00f3 arredor de 180 habitantes, ten unha densidade de poboaci\u00f3n considerabelmente menor que a veci\u00f1a Islay. O maior asentamento \u00e9 a vila de Craighouse na costa leste. Craighouse \u00e9 sede da \u00fanica destilar\u00eda da illa, onde se fai o \"Whisky da illa de Jura\". Na vila tam\u00e9n est\u00e1 o \u00fanico hotel, tenda e igrexa.\n\u00c9 estra\u00f1o que unha vila do tama\u00f1o e a poboaci\u00f3n de Jura, tan pr\u00f3xima ao territorio principal de Escocia, non conte cunha conexi\u00f3n directa por transbordador, a\u00ednda que en setembro de 2007 se iniciase un servizo de pasaxeiros a xeito de proba entre Craighouse e Tayvallich, no territorio principal. Por\u00e9n, existe un pequeno transbordador para coches que opera a trav\u00e9s do Estreito de Islay entre Port Askaig en Islay e Feolin Ferry en Jura. Desde Feolin Ferry unha estrada de carril \u00fanico segue a li\u00f1a costeira do sur e o leste da illa. Na punta sur da illa, a medio cami\u00f1o entre Feolin e Craighouse, a estrada pasa por Jura House, cuxos xard\u00edns, grazas ao seu aspecto sure\u00f1o e resgardado, fan de fogar para ex\u00f3ticos esp\u00e9cimes de plantas procedentes de Australasia. Os xard\u00edns est\u00e1n abertos ao p\u00fablico. Ao norte de Craighouse a estrada leva a Lagg, Tarbert, Ardlussa e al\u00e9n. Un sendeiro privado vai desde a estrada at\u00e9 o extremo norte da illa.\nA costa oeste de Jura non ten habitantes permanentes, mais acolle varias terrazas costeiras. Entre a punta norte de Jura e a illa de Scarba at\u00f3pase o Golfo de Corryvreckan onde os remu\u00ed\u00f1os fan que o paso sexa perigoso cando hai certos niveis na marea.\nA illa ten unha grande poboaci\u00f3n de cervos vermellos e \u00e9 unha crenza xeneralizada que o nome de Jura prov\u00e9n de \"hj\u00f6rtr\", a palabra en Escandinavo antigo para \"cervo\". Os cervos evitan que a illa recupere a s\u00faa antiga paisaxe de fraga; de feito, antes dos cortes de \u00e1rbores e a abundancia de cervos, cr\u00edase que o nome da illa vi\u00f1a da \"grande cantidade de tezos que crec\u00edan na illa\";\n\"Paps\" de Jura.\nA illa est\u00e1 dominada por tres monta\u00f1as de cuarcita c\u00f3nicas no seu lado oeste (co\u00f1ecidas como \"Paps of Jura\") que se alzan 762 m. Os tres maiores picos son:\nAs \"paps\" dominan toda a paisaxe da rexi\u00f3n e poden ser vistas desde Mull of Kintyre e, nun d\u00eda claro, desde Skye e Irlanda do Norte. A ruta da carreira Isle of Jura Fell Race, celebrada cada ano, incl\u00fae as tres Paps e outros catro outeiros.\nEstes outeiros foron o tema da obra mestra de William McTaggart de 1902: \"The Paps of Jura\" agora exposta no Kelvingrove Art Gallery and Museum.\nLiteratura e cinema.\nCara ao extremo norte de Jura, algunhas millas al\u00e9n da fin da estrada asfaltada, at\u00f3pase Barnhill, unha remota casa que foi o lar do novelista George Orwell, e onde rematou a s\u00faa novela \"Nineteen Eighty-Four\". \u00c1 parte da conexi\u00f3n con Orwell, Jura \u00e9 se cadra m\u00e1is co\u00f1ecida por un acontecemento que tivo lugar o 23 de agosto de 1994, cando Bill Drummond e Jimmy Cauty, co\u00f1ecidos daquela como o grupo musical KLF, se filmaron a si mesmos queimando 1 mill\u00f3n de libras en billetes, nun varadoiro abandonado da illa."}
{"id": "58330", "revid": "15490", "url": "https://gl.wikipedia.org/wiki?curid=58330", "title": "Illa de Lewis", "text": "A illa de Lewis (Le\u00f2dhas en ga\u00e9lico escoc\u00e9s), \u00e9 a parte setentrional da illa m\u00e1is grande das illas H\u00e9bridas Exteriores, o maior dos arquip\u00e9lagos escoceses. A parte meridional da illa ch\u00e1mase Harris (Na Hearadh). Os dous nomes con todo ref\u00edrense as d\u00faas partes da mesma illa. Lewis \u00e9 tam\u00e9n a parte m\u00e1is baixa da illa.\nXeograf\u00eda.\nA cidade principal de Lewis, a \u00fanica cidade das H\u00e9bridas Exteriores, \u00e9 Stornoway (Ste\u00f2rnabhagh), pola que se cruza a Ullapool xa na Escocia brit\u00e1nica. No censo de 2001 Lewis ti\u00f1a unha poboaci\u00f3n xeralmente residente de 16.872 habitantes.\nRelixi\u00f3n.\nA relixi\u00f3n \u00e9 importante en Lewis, e a maior parte da poboaci\u00f3n pertence \u00e1 Igrexa Libre de Escocia e \u00e1 Igrexa de Escocia (ambas as d\u00faas presbiterianas. O Sabbath (ou sexa, o domingo) obs\u00e9rvase xeralmente coa maior\u00eda das tendas e servizos pechados, o que non \u00e9 frecuente no Reino Unido, se ben algunhas comunicaci\u00f3ns co resto de Escocia se seguen mantendo. Tam\u00e9n existen templos cat\u00f3licos, morm\u00f3ns e das Testemu\u00f1as de Xehov\u00e1.\nLingua.\nComo en todas as H\u00e9bridas Exteriores, son oficiais administrativamente o ingl\u00e9s e o ga\u00e9lico escoc\u00e9s, que \u00e9 ademais unha das linguas de tradici\u00f3n hist\u00f3rica na comunidade, a canda o n\u00f3rdico, xa extinto. Por\u00e9n, tanto o antigo n\u00f3rdico coma o ga\u00e9lico te\u00f1en influ\u00eddo moito na fala inglesa, e por veces a lingua inglesa de Lewis soa m\u00e1is a ingl\u00e9s de Irlanda que ao que habitualmente se escoita en Escocia. O 60% dos habitantes de Lewis falan o ga\u00e9lico, mentres que un 70% poden lelo, escribilo ou entendelo.\nSitios hist\u00f3ricos.\nA illa de Lewis ten unha variedade de localizaci\u00f3ns do interese hist\u00f3rico e arqueol\u00f3xico inclu\u00edndo: "}
{"id": "58331", "revid": "23204", "url": "https://gl.wikipedia.org/wiki?curid=58331", "title": "Sojourner Truth", "text": "Sojourner Truth (1797? - 1883) foi o nome que adoptou, a partir de 1843, unha abolicionista afroamericana, nada na escravitude. O seu nome orixinal foi Isabella Bomefree (logo cambiouse a Baumfree). O ano do seu nacemento \u00e9 incerto, e polo xeral d\u00e1se como 1797.\nO seu nome escollido \u00e9, en alto grao, simb\u00f3lico en ingl\u00e9s: \"sojourner\" \u00f3 o nome de axente do verbo \"to sojourn\", que significa \"quedarse como residente permanente\"; \"truth\" significa \"verdade\". O composto parecer\u00eda significar, ent\u00f3n, \"Residente permanente da verdade\". \nEscapou ao Canad\u00e1 en 1827. Logo de que o estado de Nova York abolira a escravitude ese ano, regresou al\u00ed en 1829, traballou como empregada dom\u00e9stica durante mais dun decenio e sumouse a Elijah Pierson na predicaci\u00f3n evanx\u00e9lica nas r\u00faas.\nPosteriormente, converteuse en oradora a favor, tanto do movemento abolicionista, como dos dereitos da muller. Quizais un dos seus discursos m\u00e1is famosos foi \"\u00bfNon son muller?\" (a\u00ednda que os rexistros oficiais deste discurso non conte\u00f1en esta frase), breve pero agudo comentario pronunciado en 1851 no Congreso da Muller, en Akron (Ohio).\nEn 1850 traballou con Olive Gilbert para editar unha biograf\u00eda: a \"Narrative of Sojourner Truth\". \nDurante a guerra civil estadounidense, organizou recollidas de v\u00edveres a favor da Uni\u00f3n.\nEn 1997, o veh\u00edculo rob\u00f3tico da misi\u00f3n do Mars Pathfinder da NASA, recibiu o nome de \"Sojourner\", en honor a Sojourner Truth."}
{"id": "58334", "revid": "1556", "url": "https://gl.wikipedia.org/wiki?curid=58334", "title": "Vicente Mart\u00ednez-Risco e Ag\u00fcero", "text": ""}
{"id": "58340", "revid": "1822", "url": "https://gl.wikipedia.org/wiki?curid=58340", "title": "Castro de San Cibrao de Las", "text": "O castro de San Cibrao de Las, tam\u00e9n co\u00f1ecido como A Ciud\u00e1, Lambrica, Lansbrica ou Lanobrica, \u00e9 un dos castros galaicos en proceso de escavaci\u00f3n de maior tama\u00f1o entre os localizados no territorio da actual Galicia, e un dos catro piares da Rede Galega do Patrimonio Arqueol\u00f3xico. Do resultado dos estudos arqueol\u00f3xicos p\u00f3dese definir un per\u00edodo de ocupaci\u00f3n continuada desde o s\u00e9culo II a.C. ata o s\u00e9culo II d.C., e con posibles ocupaci\u00f3ns espor\u00e1dicas m\u00e1is tard\u00edas.\n\"A Cidade\" \u00e9 o nome tradicional entre as xentes dos arredores. Os nomes de Lambrica, Lanobriga e Lansbrica proceden de diversas lecturas que foron feitas sobre unha ara romana dedicada ao deus galaico Bandua, existente nunha casa particular na veci\u00f1a parroquia de Eiras.\nPolo seu tama\u00f1o pode ser comparado co de Santa Trega e coas citanias do norte de Portugal, poboamentos galaicos ou galaico-romanos da cultura castrexa que se caracterizan polo seu avanzado estado de romanizaci\u00f3n e as s\u00faas grandes dimensi\u00f3ns. Entre os expo\u00f1entes m\u00e1is significativos p\u00f3dense citar a citania de Briteiros, o castro de Mozinho e o de Sanf\u00edns.\nSituaci\u00f3n.\nSituado no tramo medio do r\u00edo Mi\u00f1o, dista 18 quil\u00f3metros da cidade de Ourense. Ocupa terreos pertencentes aos concellos de Punx\u00edn e de San Amaro, nas parroquias de San Xo\u00e1n de Ourantes e San Cibrao de Las respectivamente, no extremo das chairas de Las e Eiras.\nEmpr\u00e1zase sobre unha pequena elevaci\u00f3n, a 473 metros sobre o nivel do mar, a car\u00f3n do dominante Monte de San Trocado, de 550 metros de altitude, no que tam\u00e9n se atoparon restos dun castro dun per\u00edodo inicial da cultura castrexa. O San Trocado impide o contacto visual directo do r\u00edo Mi\u00f1o desde o castro. Este contacto visual si que o mant\u00e9n cos castros de Santa \u00c1gueda, Trelle ou Coto do Castro (no Chan da Ferradura). O castro local\u00edzase nun punto de dif\u00edcil defensa, nun pequeno outeiro con pronunciadas pendentes polo leste, algo menos polo norte e suaves polo oeste e o sur.\nEscavaci\u00f3ns arqueol\u00f3xicas.\nO estudo deste castro comezou cunha primeira visita \u00e1s ru\u00ednas por parte de Florentino L\u00f3pez Cuevillas e Vicente Risco no ano 1921. A impresi\u00f3n extra\u00edda do observado nesta visita levounos a solicitar os correspondentes permisos para realizaren unha escavaci\u00f3n oficial. Estes permisos foron outorgados ao ano seguinte.\nPrimeiras escavaci\u00f3ns (1922 - 1925).\nDeste xeito, no ano 1922, L\u00f3pez Cuevillas dirixiu a realizaci\u00f3n dunhas primeiras catas na croa (o recinto m\u00e1is interior) que deron como resultado a descuberta dos alicerces dunha construci\u00f3n de planta cuadrangular. Tam\u00e9n demostraron que a croa estaba delimitada por unha muralla simple. Estes traballos tiveron continuidade ata o ano 1925 e centr\u00e1ronse na zona sueste do segundo recinto, ou antecroa. Nesa zona puxeron ao descuberto construci\u00f3ns de diversas tipolox\u00edas: de planta el\u00edptica, circular, ovaladas, rectangulares e cadradas, ademais da fonte ou alxibe. Estas campa\u00f1as procuraron obter unha definici\u00f3n do conxunto do sitio.\nSegundas campa\u00f1as (1948 - 1950).\nDesde o ano 1948 Xaqu\u00edn Lorenzo, coa colaboraci\u00f3n e orientaci\u00f3n de Cuevillas, dirixiu d\u00faas campa\u00f1as nas que se traballou na croa. Descubr\u00edronse construci\u00f3ns circulares e rectangulares, xunto coas portas do nacente e o po\u00f1ente da muralla interior. Na antecroa escavaron no sector de po\u00f1ente e exploraron a segunda muralla e o foso dianteiro e reescavaron a fonte-alxibe.\nAbandono e inicio da etapa de recuperaci\u00f3n e limpeza.\nNo ano 1953 os asistentes ao 3\u00ba Congreso Nacional de Arqueolox\u00eda visitaron as escavaci\u00f3ns e reco\u00f1eceron a s\u00faa importancia e a s\u00faa monumentalidade. Por\u00e9n, este reco\u00f1ecemento non impediu que se sucedesen anos de abandono e depredaci\u00f3ns do sitio. Pouco tempo despois a denuncia e eficaz xesti\u00f3n de Xes\u00fas Ferro Couselo paralizaron a masiva extracci\u00f3n de pedra, que se estaba a levar a cabo para utilizala como grava para o acondicionamento das r\u00faas do Carballi\u00f1o e arredores.\nNo ano 1980, cando se estaba a constru\u00edr un campo de f\u00fatbol ao car\u00f3n do castro, atopouse un sitio arqueol\u00f3xico. Desde este momento realiz\u00e1ronse traballos de mantemento e limpeza do conxunto, dando comezo a unha etapa de lenta recuperaci\u00f3n. Os achados de materiais durante estas escavaci\u00f3ns at\u00f3panse no Museo Arqueol\u00f3xico Provincial de Ourense.\n1980 ata a actualidade.\nDesde ese ano 1980 lev\u00e1ronse a cabo labores de consolidaci\u00f3n das estruturas xa escavadas anteriormente e novas campa\u00f1as de escavaci\u00f3n na zona leste da antecroa, ata ese momento moi pouco estudada. Nelas destap\u00e1ronse gran cantidade de estruturas habitacionais. Ao mesmo tempo seguen a ampliar as construci\u00f3ns escavadas na zona oeste da mesma antecroa.\nPara o ano 2010 t\u00ed\u00f1ase previsto o remate das obras do Centro de Interpretaci\u00f3n da Cultura Castrexa de San Cibrao de Las, que se pretende dotar cunha grande exposici\u00f3n estable e outra sala m\u00e1is para albergar exposici\u00f3ns temporais.\nDescrici\u00f3n.\nAtendendo \u00e1 s\u00faa tipolox\u00eda, p\u00f3dese dicir que se trata dun sitio arqueol\u00f3xico correspondente \u00e1 etapa final da cultura castrexa, na que o proceso de romanizaci\u00f3n configurou unha sociedade cunha cultura definida, a co\u00f1ecida tam\u00e9n como cultura galaico-romana, na que o sistema social preexistente est\u00e1 nun proceso de cambio e adaptaci\u00f3n ao sistema romano, de xeito que ambas culturas se mesturan.\nPola contra, o veci\u00f1o castro de San Trocado, situado no Monte de San Trocado, trouxo unha serie de achados que lle dan unha cronolox\u00eda en torno aos s\u00e9culos VI e V a.C., correspondentes ao per\u00edodo inicial ou de formaci\u00f3n da cultura castrexa, o cal fai desbotar a posibilidade dunha ocupaci\u00f3n coet\u00e1nea co de Las.\nO seu posible nome orixinal apareceu nunha das tres inscrici\u00f3ns atopadas ata o de agora: Unha na porta do solpor do recinto central, fragmentada; outra, breve e sobre unha rocha, na croa, cunha dedicatoria a \"Iuppiter\"; e a terceira, unha ara dedicada a \"Bandua Lambricae\", que xunto con documentos medievais fainos co\u00f1ecer o nome do poboado.\nA cidade sit\u00faase nun punto de dif\u00edcil defensa natural polo que necesitou de fortes e extensos dispositivos de defensa. Desde o lugar tense unha ampla vista dos vales que a envolven e mant\u00e9n contacto visual cos castros de Santa \u00c1dega e o de Trelle, as\u00ed como a Serra de San Mamede, o monte Faro, Pena Corneira ou os altos do Vieiro. Por este motivo o dominio sobre o territorio estaba garantido, xunto coa veci\u00f1anza a terras f\u00e1ciles de cultivar e \u00e1 explotaci\u00f3n mineira de Laias, onde a obtenci\u00f3n de ouro tivo grande importancia.\nDimensi\u00f3ns.\nTr\u00e1tase dun castro de grandes dimensi\u00f3ns, \u00e1 imaxe dos castros do sur de Galicia e norte de Portugal, como o castro de Santa Trega ou as citanias de Sanfins, Mozinho, Ancora ou Briteiros. O paralelismo con estes poboados tam\u00e9n se estende \u00e1 traza case ortogonal do seu ordenamento urbano, sistema considerado produto evolutivo producido polo influxo do proceso romanizador.\nEstrut\u00farase en dous recintos amurallados de forma el\u00edptica case conc\u00e9ntricos, cun lixeiro alongamento no eixo nordeste-suroeste, cunhas dimensi\u00f3ns de 294 metros do eixo leste-oeste e de 420 metros do eixo maior. Deste xeito a superficie intramurallas \u00e9 de 95.900 m\u00b2 distribu\u00eddos en 8.750 m\u00b2 da croa e 87.150 m\u00b2 da antecroa.\nSistemas defensivos.\nDous son os recintos amurallados: o exterior reforzado cunha terceira muralla co seu foso, e un parapeto (no lado oeste) ag\u00e1s no lado leste m\u00e1is pronunciado:\nMuralla interior: a croa est\u00e1 delimitada por unha muralla, conformada por cachoter\u00eda e bolos gran\u00edticos do lugar, que ten un espesor medio de 3 metros. Na s\u00faa parte superior puido ter un paseo de ronda lousado ao que se acceder\u00eda por medio de pasos situados lateralmente no interior da muralla e por escaleiras de diversa tipolox\u00edas, dun ou dous derrames, embebidas no muro. A diversidade de escaleiras de acceso \u00e1s murallas const\u00e1tase en todo o sistema defensivo.\nEsta muralla \u00e1brese en portas defendidas por cubos no eixo oeste-leste. Nos cubos da porta leste, que foi escavada no ano 1982, hai dous corpos de garda abertos e rectangulares e con rebanco corrido dentro de dous torre\u00f3ns. Esta porta conta cun paso lousado a modo de chanzo. \nNa porta oeste s\u00f3 hai un corpo de garda menos desenvolto, no que se atopou un fragmento de inscrici\u00f3n de dif\u00edcil interpretaci\u00f3n (\"...MI / ...VLE/\"). Est\u00e1 flanqueada por dous cubos, o da dereita semicircular e acaroado sobre a muralla, e alongado o da esquerda. Cando foi escavada no ano 1948 acadaba unha altura de 3 metros e medio. Os penedos con rebaixes son o pavimento de entrada.\nMurallas exteriores: o segundo recinto, ou antecroa, delim\u00edtase case na s\u00faa totalidade (ag\u00e1s no sueste e no nacente) por d\u00faas murallas cos seus respectivos foxos escavados no s\u00e1brego e na pened\u00eda gran\u00edtica, e reforzadas nalgunhas zonas cun parapeto exterior. Estas murallas \u00e1brense en 3 portas, no oeste, no leste e o no sur, todas elas con torre\u00f3ns de flanqueo, alg\u00fan deles con corpos de garda.\nNa zona da porta oeste exterior o escaso declive do terreo non facilitaba a defensa, o que obrigou a unha acumulaci\u00f3n de li\u00f1as defensivas. A muralla acada neste punto os seis metros de espesor, e ten un grosor medio de 3 metros. A muralla non se asenta directamente sobre o s\u00e1brego ou a rocha base, sen\u00f3n que o fai sobre unha capa que non supera os 15\u00a0cm de paleosolo, capa que favorec\u00eda a evacuaci\u00f3n de augas evitando que debilitasen os alicerces da muralla. Est\u00e1 constru\u00edda por dous paramentos de aparello gran\u00edtico poligonal que rematan unha estrutura interna de cachoter\u00eda e terra.\nA porta exterior leste \u00e9 de similares caracter\u00edsticas \u00e1 observada nas anteriores portas.\nA porta exterior sur as\u00e9ntase na rocha e conserva testemu\u00f1as das rodadas dos carros e as amosegas do ensamblaxe da porta. Flanqu\u00e9ana dous torre\u00f3ns adiantados nos que non se aprecian corpos de garda. Esta porta \u00e1brese cara a un amplo foso situado entre esta e a segunda muralla exterior. Na actualidade un cami\u00f1o de carro entra por este tramo, polo que as d\u00faas murallas est\u00e1n completamente arrasadas, sendo visible a rocha nai, e non \u00e9 perceptible visualmente ning\u00fan resto de construci\u00f3n da porta testemu\u00f1ada polos arque\u00f3logos.\nA terceira li\u00f1a de muralla arrinca dende case a porta oeste exterior e chega 60 metros m\u00e1is al\u00e1 da porta sur, pech\u00e1ndose sobre a segunda muralla.\nPolas feituras e caracter\u00edsticas das murallas do sur crese que s\u00faa porta debeu ser a m\u00e1is antiga do poboado, configurando un acceso facilmente defendible, xa que obrigaba a entrar ao poboado polo foxo entre as d\u00faas murallas, foxo que remata non na porta sen\u00f3n m\u00e1is adiante, como posible sistema de engano.\nA croa.\nNa croa comez\u00e1ronse traballos de escavaci\u00f3n sistem\u00e1tica no ano 1922 por parte de Cuevillas. Nestes traballos descubr\u00eduse, pr\u00f3xima \u00e1 porta, unha construci\u00f3n de planta case cadrada feita con cachoter\u00eda e pavimentado interiormente tam\u00e9n con cachoter\u00eda. Ao car\u00f3n da muralla, \u00e1 dereita da porta, p\u00f3dese ver unha inscrici\u00f3n sobre o penedo co texto \"IOVI\" (dedicado a X\u00fapiter). Tempo m\u00e1is tarde, Xaqu\u00edn Lorenzo destapou varias construci\u00f3ns con plantas de diversas tipolox\u00edas pero, en contraste coa ordenaci\u00f3n da antecroa, todas elas illadas entre si.\n\u00c9 de destacar que, nas portas de entrada, o acceso \u00e1 croa era por medio de escadas, o que impedir\u00eda a posibilidade de que os carros accedesen a ela.\nA antecroa.\nTanto no sector leste (en proceso de escavaci\u00f3n) como no oeste apr\u00e9ciase unha organizaci\u00f3n espacial na distribuci\u00f3n das construci\u00f3ns, conformada por r\u00faas perimetrais, algunhas lousadas, e que seguen \u00e1 muralla pola s\u00faa parte interior, e transversais ou radiais, que distrib\u00faen as edificaci\u00f3ns en ali\u00f1amentos ortogonais adaptados ao terreo.\nNa zona oeste predominan as construci\u00f3ns de planta rectangular, fronte as minoritarias circulares. \u00c1s beiras das r\u00faas disp\u00f3\u00f1ense as construci\u00f3ns, articuladas en bastantes ocasi\u00f3ns en torno a un espazo, un patio ao que se abren as distintas construci\u00f3ns configurando unha estrutura co\u00f1ecida como \"casas patio\". Por\u00e9n outras moitas construci\u00f3ns aparecen illadas.\nNesta zona a situaci\u00f3n do alxibe obrigou ao retranqueo da \u00e1rea de residencia na intersecci\u00f3n das r\u00faas transversais coa perimetral. Unha vez superado o alxibe, a r\u00faa ach\u00e9gase \u00e1 muralla deixando un espazo de paso cun ancho regular de 5 metros. Unha r\u00faa transversal principal progresa cara ao recinto central desde a porta do oeste.\nA zona leste da antecroa est\u00e1 a ser obxecto de escavaci\u00f3n sistem\u00e1tica por parte dun equipo do Museo Arqueol\u00f3xico Provincial de Ourense, e ata o de agora t\u00e9\u00f1ense publicado poucos resultados. Estes traballos est\u00e1n a destapar un sistema de construci\u00f3ns cunha organizaci\u00f3ns espacial similar \u00e1 xa co\u00f1ecida do lado oeste.\nPreto da porta leste de entrada \u00e1 croa, \u00e1 s\u00faa dereita destapouse unha interesante estrutura de planta cadrada e formada por tres chanzos, unha especie de pedestal, que recorda o dos tradicionais cruceiros, e que quizais debese servir de base para unha estatua.\nNa zona sur desta grande antecroa at\u00f3pase o conxunto co\u00f1ecido como \"Barrio Cuevillas\", en homenaxe ao seu descubridor. Cuevillas escavou 3 construci\u00f3ns de plantas circular e ovalada encadradas por unha planta rectangular con 26 metros de lado menor e \u00e1ngulos redondeados.\nA fonte alxibe.\nSit\u00faase inmediata \u00e1 porta oeste da antecroa e \u00e9 unha das construci\u00f3ns m\u00e1is singulares das destapadas do sitio. A zona na que se sit\u00faa foi modificada en torno ao cambio de Era, polo que o seu sistema de aceso non \u00e9 de doada interpretaci\u00f3n. Presenta planta rectangular cun lado menor absidiado, e p\u00e9nsase que orixinariamente debeu estar cuberta por unha falsa b\u00f3veda. A mina que a alimenta ten un caudal considerable, por\u00e9n por si soa resultar\u00eda insuficiente para abastecer \u00e1 totalidade da poboaci\u00f3n estimada da Cidade. En 2008-2009 remat\u00e1ronse os traballos que deixaron \u00e1 luz outra fonte alxibe. Esta \u00faltima sit\u00faase na ladeira sueste da citania. De planta irregular, pos\u00fae escaleiras rudimentarias e est\u00e1 situada na parte exterior da muralla defensiva.\nInscrici\u00f3ns.\nAtop\u00e1ronse tres inscrici\u00f3ns ata o momento:\nAchados.\nTodos eles at\u00f3panse no Museo Arqueol\u00f3xico de Ourense.\nEconom\u00eda.\nOs habitantes deste poboado desenvolveron unha gran variedade de actividades econ\u00f3micas e produtivas, principalmente baseadas na caza, gander\u00eda, agricultura e miner\u00eda, sen esquecer a realizaci\u00f3n de elementos de vestido (actividade t\u00e9xtil) e adorno (ourivar\u00eda).\nMiner\u00eda.\nA actividade mineira pon a localizaci\u00f3n do poboado en relaci\u00f3n coa explotaci\u00f3n dos placeres aluviais de Barbantes, Laias ou A Grova, onde se te\u00f1en constatado labores mineiras desde antigo, e incluso coas un pouco m\u00e1is afastadas explotaci\u00f3ns do Puzo do Lago (explotaci\u00f3n a ceo aberto localizada en Maside) e outros lugares de explotaci\u00f3n da terra do Carballi\u00f1o e Orcell\u00f3n.\nAgricultura.\nNo propio sitio arqueol\u00f3xico abondan os elementos atopados vencellados coa pr\u00e1ctica da molturaci\u00f3n, pero non ocorre o mesmo co n\u00famero de ferramentas agrarias atopadas as\u00ed como as vencelladas a pr\u00e1cticas gandeiras. As an\u00e1lises pol\u00ednicas de Saa Otero (1988) e o dominio que exerc\u00eda o poboado das chairas de Las, Louc\u00eda, Eiras, A Torre e Vilar amosan a explotaci\u00f3n de terras de f\u00e1cil cultivo para a produci\u00f3n de \"cerealia\". Xunto a este uso tam\u00e9n se constatou a existencia de amplas zonas de arborado, principalmente carballos cuxas landras foron aproveitadas polos habitantes do poboado e coas que far\u00edan unha fari\u00f1a panificable.\nActividade t\u00e9xtil.\nDebeu tratarse dunha actividade de certa importancia na vida diaria do poboado, se temos en conta o abondoso dos achados de elementos relacionados con esta industria, como os \"pondus\" (pesas) ou as \"fusaiolas\".\nCer\u00e1mica.\nOs restos cer\u00e1micos son os elementos m\u00e1is abondosos, como por outra parte adoita ser com\u00fan nos poboados castrexos. Pola s\u00faa tipolox\u00eda e caracter\u00edsticas div\u00eddense en dous grandes grupos:\nV\u00e9xase tam\u00e9n.\nBibliograf\u00eda.\nArtigos en publicaci\u00f3ns:"}
{"id": "58342", "revid": "336", "url": "https://gl.wikipedia.org/wiki?curid=58342", "title": "Lansbricae", "text": ""}
{"id": "58343", "revid": "98629", "url": "https://gl.wikipedia.org/wiki?curid=58343", "title": "William Penn", "text": "William Penn (* 14 de outubro de 1644 \u2013 \u2020 30 de xullo de 1718), fundador da colonia brit\u00e1nica da Provincia de Pensilvania, que posteriormente se dividiu en dous estados Pensilvania e Delaware. Os seus principios democr\u00e1ticos serviron como unha fonte importante na inspiraci\u00f3n da constituci\u00f3n estadounidense e \u00e9 un dos pioneiros da tradici\u00f3n radical norteamericana.\nMilitancia relixiosa.\nA\u00ednda que naceu nunha familia influente anglicana, \u00e1 idade de 22 afiliouse \u00e1 congregaci\u00f3n relixiosa da Sociedade Relixiosa dos Amigos, ou os cu\u00e1queros (\"Tembladores\"), unha decisi\u00f3n que lle causou a sufrir a persecuci\u00f3n e estar varias veces preso. Como consecuencia da hostilidade que experimentou, decidiu tratar de fundar unha colonia americana. En 1677, un grupo de cu\u00e1queros conseguiu permiso para emigrar, e en 1681 (grazas \u00e1 influencia da s\u00faa familia), o rei Carlos II de Inglaterra encargo\u00falle dunha rexi\u00f3n grande ao oeste e sur de Nova Jersey. A coroa inglesa ti\u00f1a unha d\u00e9beda co pai de William Penn, este fora almirante e polos seus servizos prestados a coroa estaba en d\u00e9beda. Como medio de pago conced\u00e9uselle ao fillo deste -William Penn- un vasto territorio en Norteam\u00e9rica, ademais dunha c\u00e9dula real que indicaba que ter\u00eda poder case ilimitado na nova colonia.\nWilliam Penn enviou primeiro ao seu primo William Markham \u00e1 colonia americana en representaci\u00f3n s\u00faa, para asegurarlle a lealdade dos habitantes do territorio, ademais de comprar terras aos ind\u00edxenas. No ano 1682, despois de que o seu curm\u00e1n efectuase xesti\u00f3nelas pertinentes, viaxou \u00e1 s\u00faa colonia, unha vez al\u00ed, celebrou un tratado equitativo cos pobos ind\u00edxenas en Shackamaxon (actual barrio de Kensington en Filadelfia), ademais fundou un poboado que lle chamou Filadelfia (que significa \"amor fraternal\"), pouco despois marchar\u00edase cara a Inglaterra. En Inglaterra far\u00eda propaganda da s\u00faa colonia; cousa que fixo que moitos marchasen cara a al\u00e1, chegaron cu\u00e1queros, menonitas e outras persoas af\u00edns ao movemento procedentes de Inglaterra, tam\u00e9n de Irlanda e de zonas de Alema\u00f1a.\n\"Santo Experimento\".\nPenn nomeou a rexi\u00f3n \"Sylvania\" (bosque en lat\u00edn), e creou un goberno que, a diferenza da Europa deste tempo, garantiu dereitos como a separaci\u00f3n e limitaci\u00f3n dos poderes pol\u00edticos e a liberdade de culto, a procura da igualdade social e equidade material e o maior respecto posible \u00e1s liberdades civ\u00eds, a reivindicaci\u00f3n da dignidade da muller e a s\u00faa participaci\u00f3n activa na vida p\u00fablica, a ausencia de ex\u00e9rcito, a convivencia pac\u00edfica cos ind\u00edxenas americanos e o seu libre ingreso aos territorios colonos, con grande influencia da \u00e9tica antiautoritaria do cuaquerismo.\nNa colonia tam\u00e9n exist\u00edan problemas de orde p\u00fablico, \u00e1s veces era necesario recorrer \u00e1 forza para p\u00f3r orde. O pacifismo dos cu\u00e1queros algunhas veces era un lastre para isto e que \u00e1s veces se fac\u00eda m\u00e1is pesado. William Penn nun principio eludiu o asunto, nomeando comisarios non cu\u00e1queros para que como dixo el: \"aplicasen man dura cando a situaci\u00f3n requir\u00edao\". En 1689, a posibilidade dunha guerra con Francia, supuxo un desaf\u00edo aos principios do cuaquerismo, ademais os novos colonos que chegaban \u00e1 colonia non eran cu\u00e1queros e estes moitas veces roubaban e pisoteaban os dereitos dos ind\u00edxenas.\nAs relaci\u00f3ns co pobo ind\u00edxena cada vez \u00eda a menos e eran m\u00e1is tensas, ata que se lle declarou a guerra, \u00e1s tribos de Delaware e Shawhee no ano 1756. A reacci\u00f3n dos cu\u00e1queros foi inmediata, retir\u00e1ndose do goberno da colonia, polo que puxo fin ao seu r\u00e9xime. O \"Experimento Sacro de William Penn\" fracasara despois de 75 anos, ademais a decadencia cu\u00e1quera f\u00edxose evidente, pois a medida que se ga\u00f1aba prosperidade material o celo relixioso cu\u00e1quero diminu\u00eda (excepci\u00f3n duns poucos) e outro problema agrav\u00e1base co surdimiento de seitas dentro do mesmo movemento.\n\u00c9 com\u00fan nomear a este tempo como o \"Santo Experimento de Filadelfia\" e dicir que este foi un dos primeiros proxectos de reforma social en Norteam\u00e9rica enmarcados dentro do protestantismo inconformista, no seu intento de rescatar o cristianismo primitivo. \u00c9 ademais un referente tradicional para o radicalismo pol\u00edtico de sectores estadounidenses.\nFinal dos seus d\u00edas.\nA pesar de fundar a colonia, Penn viviu a maior parte da s\u00faa vida despois en Gran Breta\u00f1a, volvendo a Pensilvania soamente unha vez no ano 1699. A\u00ednda que pensaba en establecerse en Filadelfia, problemas financeiros obrig\u00e1ronlle a volver a Inglaterra. Morreu no ano 1718, seis anos logo de sufrir un caso de apoplex\u00eda."}
{"id": "58346", "revid": "1093", "url": "https://gl.wikipedia.org/wiki?curid=58346", "title": "Castro de San Cibr\u00e1n de L\u00e1s", "text": ""}
{"id": "58347", "revid": "16180", "url": "https://gl.wikipedia.org/wiki?curid=58347", "title": "Casa de Andrade", "text": "A casa de Andrade foi unha li\u00f1axe da nobreza galega, que acadou o seu auxe na Baixa Idade Media. Os primeiros membros desta li\u00f1axe aparecen nomeados a mediados do s\u00e9culo XII, nos Tombos dos mosteiros de Caaveiro e Monfero. Collen o nome da fregues\u00eda, logo couto, de Andrade, situada entre os dominios de ambos os dous mosteiros. Na actualidade, dita fregues\u00eda \u00e9 unha parroquia do concello de Pontedeume.\nOs primeiros Andrade.\nOs primeiros Andrade, xunto con outras familias como os At\u00e1niz ou os Sillobre, formaban parte dunha nobreza de segunda categor\u00eda \u00e1 sombra da familia Traba. Reciben tratamento de \"don\" e eran escudeiros, cabaleiros e prestameiros dos arciprestados de Pruzos e Bezoucos.\nA fundaci\u00f3n da vila e alfoz de Pontedeume en 1270 sup\u00f3n un duro golpe para a nobreza comarcal, non s\u00f3 pola imposibilidade de aumentar terras, sen\u00f3n tam\u00e9n pola perda de poder. Por\u00e9n, os Andrade conseguen manter o couto do mesmo nome, que non pasa a formar parte do alfoz de Pontedeume.\nEnum\u00e9ranse a continuaci\u00f3n os primeiros cabaleiros de Andrade (as datas entre par\u00e9nteses corresponden \u00e1 documentaci\u00f3n extrema onde aparecen mencionados):\nA transici\u00f3n.\nCoa morte traum\u00e1tica dos dous irm\u00e1ns, comeza a mediados do s\u00e9culo XIV un aparente baleiro documental ata que aparecen en escena os Freire de Andrade. Nuns recentes estudos, o historiador local eum\u00e9s, Carlos de Castro apunta unha hip\u00f3tese plausible tirada da documentaci\u00f3n existente, que relaciona os primeiros Andrade cos Freire de Andrade.\nPrimeiramente, deixa meridianamente demostrado o erro dos xenealoxistas que afirman que Fern\u00e1n P\u00e9rez de Andrade O Bo \u00e9 descendente da li\u00f1axe dos condes de Traba e Trast\u00e1mara.\nSost\u00e9n Carlos de Castro, que o apelido de Xohan Freire de Andrade (1270-1330), av\u00f3 de Fern\u00e1n P\u00e9rez de Andrade, O Boo, primeiro se\u00f1or de Pontedeume, era un \"dictus\" (alcume) de Xohan Fern\u00e1ndez, do cal si temos documentaci\u00f3n como doante ao mosteiro de Monfero nun lugar onde tradicionalmente a familia Andrade doou ao este mosteiro. Baralla d\u00faas hip\u00f3teses: Xohan Freire era fillo de Fern\u00e1n P\u00e9rez de Andrade I, ou ben era fillo de Pero Fern\u00e1ndez de Andrade I. F\u00edxose coa encomenda do couto de Caaveiro e casou con Mar\u00eda Su\u00e1rez da que tivo catro fillos.\nO seu fillo, Rui Freire de Andrade (1308-1362) contin\u00faa coa encomenda de Caaveiro, que \u00e9 a que d\u00e1 o liderado familiar. Casou tres veces e foi pai de d\u00faas mulleres e catro homes. Vai ser precisamente un dos seus fillos, Fern\u00e1n P\u00e9rez de Andrade, quen se converta no primeiro se\u00f1or de Pontedeume, Ferrol e, pouco despois, Vilalba.\n\u00c9 salient\u00e1bel tam\u00e9n a figura doutro fillo seu que exemplifica mellor que ningu\u00e9n o espallamento da familia f\u00f3ra da terra natal. Tal foi Nuno Freire de Andrade, emigrado a Portugal onde pasou a maior parte da s\u00faa vida. Iniciador da li\u00f1axe dos Andrade portugueses, recibiu do rei don Pedro I a dignidade de Mestre da Orde de Cristo e foi valido seu. Pedro I encomendoulle o coidado do seu fillo bastardo don Joa\u00f5 que chegar\u00eda a ser rei de Portugal. Tam\u00e9n t\u00edvoo en moita estima o rei Fernando I que o nomeou gobernador da cidade da Coru\u00f1a durante un breve per\u00edodo (1370-1371) de ocupaci\u00f3n portuguesa da cidade, pouco antes da s\u00faa morte. Descendentes salient\u00e1beis del son o seu neto Garc\u00eda Rodr\u00edguez de Valcarce, primeiro se\u00f1or da vila de As Pontes; e o descubridor do Brasil, Pedro \u00c1lvares Cabral.\nOs se\u00f1ores de Pontedeume, Ferrol e Vilalba.\nA casa de Andrade inicia a s\u00faa idade dourada cun fillo de Rui Freire de Andrade: Fern\u00e1n P\u00e9rez de Andrade, chamado \"O Bo\", figura sobranceira na Galiza do seu tempo. Foi nomeado se\u00f1or de Ferrol e Pontedeume por Henrique II de Trast\u00e1mara, mediante privilexio de 19 de decembro de 1371 e, polo mesmo rei, se\u00f1or de Vilalba en 3 de agosto de 1373.\nSuc\u00e9deno nestes se\u00f1or\u00edos sete descendentes ata a uni\u00f3n da casa de Andrade coa de Lemos. O pen\u00faltimo destes se\u00f1ores, Diego de Andrade, recibe dos Reis Cat\u00f3licos o t\u00edtulo de Conde de Vilalba. Ao seu fillo Fernando de Andrade e P\u00e9rez das Mari\u00f1as, \u00faltimo se\u00f1or antes da fusi\u00f3n coa casa de Lemos, se lle outorga o t\u00edtulo de Conde de Andrade en data desco\u00f1ecida.\nVela\u00ed a listaxe dos seis primeiros se\u00f1ores que non chegaron a seren condes:\nOs condes de Vilalba e Andrade e a fusi\u00f3n coa casa de Lemos.\nCasou Fernando de Andrade con Francisca de Z\u00fa\u00f1iga, vi\u00fava de Diego de Acevedo, conde de Monterrey e curm\u00e1n seu. Unha das s\u00faas tres fillas, Tareixa de Andrade casou con Fernando Ru\u00edz de Castro Osorio de Portugal, primeiro marqu\u00e9s de Sarria e, m\u00e1is tarde, cuarto Conde de Lemos.\nPor ter falecido dona Tareixa antes que o seu pai, foi o seu fillo, Pedro Fern\u00e1ndez de Castro Andrade e Portugal, o segundo Conde de Andrade. As\u00ed mesmo sucede a seu pai sendo o quinto Conde de Lemos, fusion\u00e1ndose deste xeito as li\u00f1axes de Andrade e Lemos. Hoxe forma parte do conxunto de t\u00edtulos da casa de Alba.\nA continuaci\u00f3n vai a listaxe dos primeiros condes de Andrade, que a partir do terceiro o son tam\u00e9n de Lemos. Todos eles contin\u00faan sendo se\u00f1ores de Ferrol e Pontedeume:\nPedro Fern\u00e1ndez de Castro e Andrade morreu sen descendencia polo que os seus t\u00edtulos pasaron ao seu irm\u00e1n, o oitavo conde de Lemos.\nP\u00f3dese continuar a relaci\u00f3n dos condes en: Condado de Lemos."}
{"id": "58348", "revid": "23204", "url": "https://gl.wikipedia.org/wiki?curid=58348", "title": "Trompeteiro", "text": "O trompeteiro (\"Bucanetes githagineus\" ou \"Rhodopechys githagineus\") \u00e9 un paxaro da familia dos frinx\u00edlidos (Fringillidae).\nDescrici\u00f3n.\n\u00c9 un paxaro gordecho duns 12\u00a0cm de lonxitude e coas \u00e1s relativamente longas. A plumaxe de base \u00e9 gris. Na \u00e9poca de reproduci\u00f3n os machos te\u00f1en o peteiro vermello, o lombo casta\u00f1o p\u00e1lido, o peito e a cola rosados. A cola dos machos ten, nesta \u00e9poca, plumas terminais escuras. O seu peteiro \u00e9 curto e forte, axeitado para quebrar sementes duras. Come, por\u00e9n, outras partes das plantas e mesmo insectos.O seu nome vulgar procede do seu canto, de timbre met\u00e1lico, que recorda o dunha trompeti\u00f1a de xoguete.\nDistribuci\u00f3n xeogr\u00e1fica e h\u00e1bitat.\nCr\u00eda nas illas Canarias, e no norte de \u00c1frica, ata o mar Vermello, e dende a pen\u00ednsula de Anatolia ata Asia central. En Europa hai unha pequena poboaci\u00f3n estable en Espa\u00f1a, a onde chegou procedente do norte de \u00c1frica. Foi detectado por primeira vez como invernante no ano 1969 e, dende 1972, como ave reprodutora na provincia espa\u00f1ola de Almer\u00eda. Dende al\u00ed espallouse pola costa mediterr\u00e1nea ata o delta do Ebro.\nNo ver\u00e1n do 2005 houbo un notable desprazamento de individuos desta especie cara o noroeste de Europa, acadando alg\u00fans exemplares Inglaterra.\nSon en xeral aves sedentarias, a\u00ednda que hai unha certa dispersi\u00f3n postreprodutora, que fai que alg\u00fans paxaros do centro de Asia se desplacen en inverno cara \u00f3 Paquist\u00e1n. \nViven en zonas \u00e1ridas e abertas (deserto e semideserto, zonas esteparias e de rocha) polo que a s\u00faa expansi\u00f3n foi relacionada cos efectos do cambio clim\u00e1tico. Nos novos territorios amosa a\u00ednda certa inadaptaci\u00f3n: a mortalidade dos polos \u00e9 alta e tam\u00e9n a dos adultos no inverno.\nReproduci\u00f3n.\nPo\u00f1en, na primavera, entre 4 e 6 ovos, que choc\u00e1n unhas d\u00faas semanas. Os polos tardan \u00f3 redor de d\u00faas semanas m\u00e1is en abandonalo ni\u00f1o.\nStatus na Pen\u00ednsula Ib\u00e9rica.\nMalia o aumento da s\u00faa \u00e1rea de distribuci\u00f3n, \u00e9 considerado unha especie ameazada en Espa\u00f1a (Real Decreto 439/1990 de 30 de marzo).\nA subespecie presente na Pen\u00ednsula Ib\u00e9rica \u00e9 \"Rhodopechys githagineus zedlitzi\", mentres que a forma canaria \u00e9 \"Rhodopechys githagineus amantum\"."}
{"id": "58349", "revid": "40827", "url": "https://gl.wikipedia.org/wiki?curid=58349", "title": "Fulepa das xunqueiras", "text": "A fulepa das xunqueiras, \"Acrocephalus schoenobaenus\" \u00e9 unha ave paseriforme da superfamilia dos silvioideos e familia dos acrocef\u00e1lidos.\nDescrici\u00f3n.\nMiden uns 13\u00a0cm de lonxitude e te\u00f1en unha envergadura de \u00e1s de entre 17 e 21\u00a0cm. Os adultos pesan entre 10 e 15 g. A parte superior \u00e9 casta\u00f1a agrisada con marcas escuras, a inferior \u00e9 amarelada. Te\u00f1en a gorxa abrancazada. Na cabeza amosa un \"pucho\" negro e ten unha marca superciliar ou cella de cor gris clara. A coloraci\u00f3n dos dous sexos \u00e9 semellante. O bico \u00e9 aguzado.\nDistribuci\u00f3n e h\u00e1bitat.\nCr\u00eda en Europa e no leste e centro de Asia. \u00c9 unha ave migratoria de longa distancia. Os exemplares europeos, presentes no continente entre abril e outubro, pasan o inverno \u00f3 sur do S\u00e1hara, unha viaxe de ata 6.000\u00a0km para a que deben acumular boas reservas de graxa.\nO seu h\u00e1bitat son as xunqueiras e a vexetaci\u00f3n mesta das beiras de r\u00edos, lagos, pantanos e outras zonas acu\u00e1ticas.\nAlimentaci\u00f3n.\nAlim\u00e9ntanse de insectos, ara\u00f1as, pequenos invertebrados e bagas.\nReproduci\u00f3n.\nMaduran sexualmente \u00f3 ano de vida. En Europa a forza da estaci\u00f3n de cr\u00eda sit\u00faase entre maio e xullo. As femias fan un ni\u00f1o recuberto de follas e herbas entre a vexetaci\u00f3n mesta, a pouca altura sobre da auga. Nel po\u00f1en entre 4 e 6 ovos averdesados con manchas amarelas e agrisadas, que chocan unhas d\u00faas semanas. Os polos est\u00e1n en condici\u00f3ns para voar cando te\u00f1en 10 ou 12 d\u00edas."}
{"id": "58354", "revid": "23204", "url": "https://gl.wikipedia.org/wiki?curid=58354", "title": "Estreli\u00f1a do norte", "text": "A estreli\u00f1a do norte (\"Regulus regulus\") \u00e9 o paxaro m\u00e1is pequeno dos nativos de Europa.\nDescrici\u00f3n.\nMiden uns 9\u00a0cm e pesan s\u00f3 entre 4 e 9 gramos. Difer\u00e9ncianse da especie \"Regulus ignicapilla\", coa que coinciden en moitas facetas do comportamento e mesmo do h\u00e1bitat, pola falta da li\u00f1a branca que ten esta sobre dos ollos. A competencia entre as d\u00faas especies ev\u00edtana os distintos h\u00e1bitos alimenticios: a estreli\u00f1a do norte prefire as presas m\u00e1is pequenas que procura preferentemente nas partes inferiores das p\u00f3las. \nO corpo da estreli\u00f1a do norte amosa un aspecto arredondado, causado pola lonxitude das plumas da caluga, que fan dif\u00edcil diferenciar a separaci\u00f3n entre a cabeza e o corpo.\nNa parte superior do corpo a cor da plumaxe vai do verde oliva ata o verde amarelado; na inferior do branco agrisado o verde agrisado. As \u00e1s son m\u00e1is negras e te\u00f1en d\u00faas raias brancas. A coroa da cabeza ten os lados negros e unha faixa central brillante, amarela na femia e laranxa con bordos amarelos no macho (a\u00ednda que o laranxa central fica a mi\u00fado oculto polas plumas amarelas das beiras). As plumas da cara son claras. O iris, que \u00e9 escuro, destaca moito a causa das plumas brancas que rodean os ollos.\nO peteiro \u00e9 escuro, coas fosas nasais cubertas por plumas. As patas te\u00f1en unhas unllas largas e fortes, que lles permiten manterse cabeza abaixo cando est\u00e1n buscando alimento nas polas.\nEn xeral evitan voar por zonas abertas. O voo e ondeante e tentan sempre pousarse en sitios onde as polas estean ben xuntas.\nVoz e canto.\nO reclamo desta especie \u00e9 tan agudo que \u00e9 dif\u00edcil ou imposible de escoitar para moitos seres humanos. A an\u00e1lise da voz faise coa axuda de gravaci\u00f3ns.\nOs cantos que non se relacionan coa reproduci\u00f3n son moi semellantes \u00f3s da especie relacionada \"Regulus ignicapilla\". Os sons que emiten durante o cortexo e a cr\u00eda son, por\u00e9n, ben distintos, o que impide a hibridaci\u00f3n de d\u00faas especies,que ocupan a mi\u00fado territorios de caza que se solapan. \nO canto territorial \u00e9 efectuado exclusivamente polos machos. \u00c9 m\u00e1is frecuente naqueles que acaban de escoller un territorio e non te\u00f1en a\u00ednda parella. A diferenza doutros paxaros, non cantan pousados nun punto de observaci\u00f3n: d\u00e9ixanse o\u00edr mentres buscan comida, interromp\u00e9ndose cando atopan unha presa. A frecuencia do canto var\u00eda individualmente. En xeral, deixan de cantar cando as cr\u00edas da segunda ni\u00f1ada poden xa voar.\nO canto territorial ten unha construci\u00f3n caracter\u00edstica en estrofas, acabando cun ch\u00edo curto que \u00e9 propio de cada individuo, e permite que os exemplares veci\u00f1os e a parella reco\u00f1ezan \u00f3 macho que canta. Un ch\u00edo que non proceda dun veci\u00f1o, provoca a reacci\u00f3n agresiva do macho.\nO canto \u00e9 s\u00f3 parcialmente innato: os xoves comezan a aprendelo \u00f3s 10 d\u00edas de vida, e cando deixan o ni\u00f1o xa o dominan.\nDistribuci\u00f3n.\n\u00c1rea de cr\u00eda.\nReprod\u00facense en Europa, suroeste de Asia, suroeste de Siberia, nas monta\u00f1as de Asia central e no Xap\u00f3n. A s\u00faa zona de distribuci\u00f3n coincide case perfectamente coa da con\u00edfera \"Picea abies\". Dentro desta grande \u00e1rea de distribuci\u00f3n falta nalgunhas zonas, coma no leste de Europa e en boa parte da Pen\u00ednsula Ib\u00e9rica.\nComportamento migratorio.\nSon migradores parciais. S\u00f3 as poboaci\u00f3ns que viven m\u00e1is \u00f3 norte deixan os seus lugares de cr\u00eda no inverno. En Centroeuropa m\u00e1is dos individuos son sedentarios, pero unha parte deles emigra \u00f3 norte de \u00c1frica.\nH\u00e1bitat.\n\u00c9 un paxaro adaptado \u00e1 vida nos bosques de con\u00edferas, tanto polo que fai \u00e1 s\u00faa alimentaci\u00f3n coma \u00e1 construci\u00f3n dos ni\u00f1os. Para a \u00e9poca de cr\u00eda prefire as zonas de m\u00e1is abundancia de piceas, escollendo mesmo monocultivos se as \u00e1rbores son altas de abondo. Os que cr\u00edan en zonas de monta\u00f1a poden face-los ni\u00f1os tam\u00e9n noutras especies de con\u00edferas. Fora da \u00e9poca reprodutora pode verse ocasionalmente en zonas onde as con\u00edferas non son maioritarias.\nAs razas dos Azores e de Tenerife son unha excepci\u00f3n: as primeiras viven entre o maquis, mentres que as segundas fan os ni\u00f1os nas uces.\nTaxonom\u00eda.\nO n\u00famero de subespecies var\u00eda segundo os estudosos entre 12 e 14. As razas do leste son, en xeral, meirandes. A forma tipo \"Regulus regulus regulus\" vive en Europa continental. A raza das illas Brit\u00e1nicas, \"Regulus r. anglorum\" \u00e9 algo m\u00e1is escura. Nas illas Azores \u00e1chanse as razas \"R. r. azoricus\", \"R. r. sanctamariae\"e \"R. r. inermis\". A subespecie da illa de Tenerife \"R. r. teneriffae\" foi antes considerada como unha variedade da especie \"Regulus ignicapilla\", do que a diferenciar\u00edan pautas de comportamento e de canto.\nAlimentaci\u00f3n.\nSon exclusivamente insect\u00edvoros e precisan comer cada d\u00eda unha cantidade de alimento equivalente \u00f3 seu propio peso corporal. Esta cantidade pode chegar a dobrarse no caso dos polos, das femias cando est\u00e1n a po\u00f1er ovos e cando mudan a plumaxe.\nA variedade das presas \u00e9 enorme. Prefiren, a diferenza da especie \"Regulus ignicapilla\", as m\u00e1is pequenas e brandas posibles. A parte meirande da s\u00faa alimentaci\u00f3n constit\u00faena os col\u00e9mbolos, que pode atopar tam\u00e9n no inverno. A estes seguen ara\u00f1as, larvas pequenas, pulg\u00f3ns, mosquitos e tam\u00e9n ovos de insectos e ara\u00f1as. Non comen lepid\u00f3pteros a\u00ednda que cumpran a condici\u00f3n de tama\u00f1o esixida.\nCando nacen, os polos son alimentados en primeiro lugar de col\u00e9mbolos, e m\u00e1is tarde de larvas e ara\u00f1as. Segundo comprobou a ornit\u00f3loga Thaler-Kottek, \u00e1s veces alimentan os polos con presas que eles mesmos non comer\u00edan. A partir do quinto d\u00eda de vida, as cr\u00edas son fornecidas con min\u00fasculas cunchas para favorece-lo desenvolvemento dos \u00f3sos. As cantidades de comida fornecidas dimin\u00faen drasticamente a partir do duod\u00e9cimo d\u00eda de vida dos paxaros novos.\nNon poden cachar as presas coas poutas nin desfacelas con movementos laterais do bico, polo que cando capturan unha que non poden tragar por ter as \u00e1s ou as patas demasiado grandes, vense obrigados a batela contra unha superficie dura ata que as liberan das extremidades.\nO 90% da s\u00faa actividade di\u00farna ded\u00edcana a buscar comida. En xeral fano percorrendo as p\u00f3las \u00f3 longo, a mi\u00fado pola parte inferior. En xeral no buscan alimento no chan. Para beber utilizan as gotas de choiva ou de orballo que atopan entre a follaxe. Despois de fortes nevadas m\u00e9tense en ocasi\u00f3ns debaixo da capa de neve que cobre as polas para atopar pequenos insectos e col\u00e9mbolos.\nLocalizan as presas exclusivamente pola vista. Recorren as polas, comprobando sempre a parte inferior, colgados cabeza abaixo nunha dunha poli\u00f1a lateral. Ocasionalmente fan un bo curto para pillar un insecto pousado na punta dunha pola pouco accesible. Deste xeito recollen insectos capturados nunha tea de ara\u00f1a. \u00c1s veces capturan insectos voadores no aire, despois dun voo de escasa duraci\u00f3n-\nOutras pautas de comportamento.\nDurante o d\u00eda limpan moitas veces a s\u00faa plumaxe, habitualmente en fases de dous ou tres minutos. En inverno as fases son moito m\u00e1is curtas e repetidas. Aproveitan a choiva para ba\u00f1arse entre os ramallos mollados, operaci\u00f3n para a que poden utilizar tam\u00e9n a neve.\nA zona de descanso preferida e entre a follaxe mesta das piceas, en especial a parte superior e m\u00e1is protexida das p\u00f3las. . No inverno poden xuntarse varios nun lugar axeitado, \u00e1s veces mesmo entrando en contacto corporal.\nReproduci\u00f3n.\nCerimonias nupciais.\nSon paxaros territoriais, Os dous sexos empregan t\u00e9cnicas para impor respecto a outros conx\u00e9neres, que serven para defender o territorio e nas cerimonias de aparellamento. Durante estas demostraci\u00f3ns erguen lixeiramente as plumas da coroa. Esta conduta ten lugar, por exemplo, cando os machos fan o seu canto para marca-lo territorio. En caso de confrontaci\u00f3n directa cun rival da mesma especie, ourizan as plumas da coroa da cabeza na s\u00faa m\u00e1xima extensi\u00f3n, abren algo as \u00e1s e fan unha especie de reverencia cara \u00f3 adversario. Nas femias este tipo de comportamentos vense sobre todo no outono. No caso dos machos as demostraci\u00f3ns de forza poden tornarse de seguida nun ataque directo, que incl\u00fae golpes coas \u00e1s e co bico.\nO machos fan tam\u00e9n as s\u00faas demostraci\u00f3ns perante as femias na \u00e9poca da cr\u00eda. A mi\u00fado \u00e9 a propia femia a que provoca a reacci\u00f3n do macho, voando preto del ou amosando material para constru\u00edr o ni\u00f1o. A femia disposta para \u00e1 c\u00f3pula pousa inm\u00f3bil nunha poli\u00f1a, coas \u00e1s algo abertas. Os machos fan voos de demostraci\u00f3n, voando en espiral \u00f3 redor de \u00e1rbores illadas, en xeral exemplares que est\u00e1n nos l\u00edmites do seu territorio.\nO territorio de cr\u00eda e o ni\u00f1o.\nA \u00e1rea de cr\u00eda \u00e9 duns 50x50 metros. O tama\u00f1o depende da topograf\u00eda e da vexetaci\u00f3n. Das observaci\u00f3ns sobre o terreo parece deducirse que 18 ou 19 \u00e1rbores son dabondo para fornecer alimentaci\u00f3n para a parella e a ni\u00f1ada.\nO macho ocupa un territorio e escolle un sitio para o ni\u00f1o, \u00f3 que atrae \u00e1 femia con chamadas e movementos do corpo. Prefiren as p\u00f3las superiores, que lles permiten face-lo seu t\u00edpico ni\u00f1o colgante. Se a femia non amosa interese polo sitio escollido, este busca outro dentro do seu territorio. Cando a femia acepta a proposta o macho comeza a construci\u00f3n. Cr\u00edan case sempre en con\u00edferas.\nFan en xeral d\u00faas postas por ano. O macho \u00e9 ax\u00fadao na construci\u00f3n do primeiro ni\u00f1o pola femia. Para acabalo precisan uns 20 d\u00edas. A parte exterior do ni\u00f1o componse maioritariamente de mbri\u00f3n e lique, ademais de seda procedente dos casulos dos ovos de ara\u00f1a e dalg\u00fans tipos de larvas de insectos. A parte interior do ni\u00f1o est\u00e1 composta de plumas e pelos de animais. O segundo ni\u00f1o emp\u00e9zao a femia, e a s\u00faa construci\u00f3n adoita ser m\u00e1is r\u00e1pida c\u00e1 do primeiro.\nA estabilidade e o bo illamento dos ni\u00f1os perm\u00edtenlle \u00e1 femia deixar os ovos ou os pitos por per\u00edodos relativamente longos, de ata 25 minutos, sen que perdan temperatura. Os ni\u00f1os abandonados poden resistir varios invernos.\nA posta.\nA \u00e9poca da posta depende da situaci\u00f3n xeogr\u00e1fica e pode comezar xa en marzo en zonas axeitadas. A \u00e9poca m\u00e1is com\u00fan e abril. A segunda posta fana, en xeral, en xu\u00f1o. A femia pon o primeiro ovo da segunda ni\u00f1ada antes de que as cr\u00edas da primeira sexan capaces de voar. Daquela e o macho quen se ocupa da alimentaci\u00f3n dos polos. Po\u00f1en ente 8 e 11 ovos de media. Son de cor branca con manchas amarelo acasta\u00f1adas e pesan menos dun gramo.\nChocan exclusivamente as femias. A gran cantidade de ovos fai que a femia os te\u00f1a que ir movendo regularmente coas patas para que todos poidan ter contacto directo co seu corpo.\nOs polos.\nOs polos rompen a casca despois de 15 ou 16 d\u00edas de incubaci\u00f3n. Nuns dous d\u00edas t\u00f3dolos ovos est\u00e1n xa abertos, Os pais retiran de seguida as cascas lonxe do ni\u00f1o. As primeiras dexecci\u00f3ns dos pitos son comidas polos pais, despois son retiradas e abandonadas lonxe do ni\u00f1o. As cr\u00edas da primeira ni\u00f1ada son alimentadas maioritariamente polo macho. A femia oc\u00fapase uns d\u00edas e despois inicia os traballos do segundo ni\u00f1o. A mantenza da segunda ni\u00f1ada \u00e9 compartida polos dous proxenitores. A forma esf\u00e9rica do ni\u00f1o obriga \u00f3s polos a estar amoreados. Os que xa comeron amosan a tendencia de colocarse na parte inferior, o que facilita que todos sexan alimentados en rolda.\nSupervivencia.\nPoden chegar \u00f3s catro anos. Os per\u00edodos m\u00e1is perigosos para a especie son a fin do outono e o inverno, cando moitos exemplares morren de fr\u00edo ou de fame. A situaci\u00f3n f\u00e1iselles especialmente cr\u00edtica cando se forma xeada nas polas, o que lles priva de poder buscar alimento."}
{"id": "58357", "revid": "85894", "url": "https://gl.wikipedia.org/wiki?curid=58357", "title": "O Pombal, Adina, Sanxenxo", "text": "O Pombal \u00e9 un lugar da parroquia da Adina, no concello pontevedr\u00e9s de Sanxenxo. Segundo o IGE, ti\u00f1a 87 habitantes en 2016 (45 mulleres e 42 homes), o que representa un aumento respecto \u00f3 ano 2009, cando ti\u00f1a 77 habitantes, e 2008, coa mesma poboaci\u00f3n.\nAt\u00f3pase a medio cami\u00f1o entre Portonovo e o n\u00facleo de Adina, e adoita ser confundido co lugar do Pombal na parroquia de Noalla, polo que adoita ser denominado como \"O Pombal da Adina\".\n\u00c9 un lugar do rural con terras de cultivo e labrad\u00edo.\nEntre o seu patrimonio est\u00e1 un antigo pombal, que d\u00e1 nome \u00f3 lugar, e unha antiga casa reitoral."}
{"id": "58358", "revid": "438467", "url": "https://gl.wikipedia.org/wiki?curid=58358", "title": "Illas das Especias", "text": ""}
{"id": "58359", "revid": "15490", "url": "https://gl.wikipedia.org/wiki?curid=58359", "title": "Harris", "text": "Harris (ga\u00e9lico escoc\u00e9s: \"Na Hearadh\") \u00e9 unha illa das H\u00e9bridas Interiores, pertencentes a Escocia. Segundo o censo de 2001 ti\u00f1a unha poboaci\u00f3n de 3.601 habitantes. O seu nome procede do antigo n\u00f3rdico \"Hera\u00f0\", un tipo de divisi\u00f3n administrativa. A parte setentrional forma a illa de Lewis. De feito, a\u00ednda que se consideren formalmente como illas diferentes, Lewis e Harris forman parte da mesma illa. Harris est\u00e1 separada de norte a sur por un istmo no medio do cal at\u00f3pase a capital, Tarbert.\nEst\u00e1 conectada por ferri coa vila de Uig, en Skye, e tradicionalmente formou parte do condado escoc\u00e9s de Inverness-shire. O principal monte \u00e9 An Clisham (799 m)."}
{"id": "58360", "revid": "15490", "url": "https://gl.wikipedia.org/wiki?curid=58360", "title": "H\u00e9bridas Interiores", "text": " \nAs H\u00e9bridas Interiores son un arquip\u00e9lago de Escocia que se sit\u00faan ao sueste das H\u00e9bridas Exteriores. Tradicionalmente as H\u00e9bridas Exteriores son divididas en dous grupos: as do Norte e as do Sur\nHistoria.\nO poboamento das H\u00e9bridas Interiores comezou cando os n\u00f3rdicos chegaron a elas antes do s\u00e9culo IX adC. O control n\u00f3rdico comezou formalmente en 1098 cando Edgar de Escocia pasou as illas a mans de Magnus III, Rei de Noruega. A aceptaci\u00f3n dos escoceses de que Magnus III gobernase as illas produciuse cando este \u00faltimo conquistou as Illas Orkney, as H\u00e9bridas e a Illa de Man. O rei noruegu\u00e9s acabou con caudillos n\u00f3rdicos que estaban desde s\u00e9culos anteriores nas illas e someteunas a un control real directo.\nNun case constante estado de guerra pasar\u00edan as H\u00e9bridas de Dentro e de F\u00f3ra durante o control noruegu\u00e9s, ata que como \u00faltima instancia, en 1156, divid\u00edronse as Illas Occidentais. As H\u00e9bridas Exteriores pasar\u00edan a mans do Reino de Mann e as Illas, mentres que as H\u00e9bridas de Dentro quedar\u00eda baixo o control de Somerlend (pol\u00edtico e caudillo escoc\u00e9s), emparentado con Lulach de Escocia e a casa real de Manx. A\u00ednda que as H\u00e9bridas Interiores a partir de 1156 pasaron a formar o Reino das H\u00e9bridas, nominalmente estaban baixo control noruegu\u00e9s, os caudillos e l\u00edderes eran escoceses ling\u00fc\u00edstica e culturalmente.\nLogo da vitoria de Somerlend, dous anos despois adxudicar\u00edase o control da Illa de Man para si mesmo, e ser\u00eda o \u00faltimo \"Rei da Illa de Man e as Illas\" en gobernar. Somerlend morreu en 1164 e desde a\u00ed en diante o goberno de Mann nunca m\u00e1is estar\u00eda vinculado \u00e1s H\u00e9bridas Interiores.\nIllas.\nIllas do Norte.\nAs H\u00e9bridas Interiores do Norte comprende a illa de Skye, as Illas Pequenas e todos os illotes que rodean Skye. Son parte da Highland Council Area. As illas pequenas son:\nIllas do Sur.\nAs H\u00e9bridas Interiores do Sur comprenden Mull, Islay, Jura, as Illas Slate, as Illas Treshnish e os illotes que rodean Mull. Son parte da rexi\u00f3n de \"Argyll and Bute\". As illas m\u00e1is pequenas son:"}
{"id": "58361", "revid": "85894", "url": "https://gl.wikipedia.org/wiki?curid=58361", "title": "H\u00e9bridas Exteriores", "text": "As H\u00e9bridas Exteriores (en ga\u00e9lico, Eilean Siar (nome oficial), en ingl\u00e9s Outer Hebrides) \u00e9 o arquip\u00e9lago formado polas illas m\u00e1is ao oeste de Escocia. Forman parte das H\u00e9bridas, separadas da Terras Alta escocesa polo estreito de Minch e polo estreito Pequeno Minch. Varias comunidades destas illas empregan o idioma ga\u00e9lico escoc\u00e9s, de feito \u00e9 un dos lugares de todo o Reino Unido onde m\u00e1is persoas o falan. O nome que o Parlamento do Reino Unido ten para este distrito electoral \u00e9 \"Na h-Eileanan an Iar\", mentres que o Parlamento escoc\u00e9s ten para este o nome oficial de Illas Occidentais a\u00ednda que xeralmente escr\u00edbese como \"Eilean Siar\". As illas foron co\u00f1ecidas como \"A s\u00faa\u00f0reyjar\" (Illas do Sur) durante o dominio noruegu\u00e9s, que perdurou uns douscentos anos, ata que a soberan\u00eda foi trasladada a Escocia polo Tratado de Perth, en 1266, logo da Batalla de Largs tres anos antes. \nIllas.\nAs principais illas forman un arquip\u00e9lago, que coas s\u00faas illas m\u00e1is pequenas circundantes co\u00f1\u00e9cense liricamente como \"illa longa\". As illas m\u00e1is grandes son Lewis e Harris, Uist do Norte, Uist do Sur, Benbecula e Barra. \nHistoria.\nAs H\u00e9bridas baixo control noruegu\u00e9s.\nDesde o s\u00e9culo IX os normandos apoder\u00e1ronse das H\u00e9bridas Exteriores. O control noruegu\u00e9s foi formalizado en 1098 cando Edgar de Escocia asinou oficialmente que as illas pasar\u00edan a mans de Magnus III. A aceptaci\u00f3n dos escoceses de que Magnus III gobernase as illas produciuse cando este \u00faltimo conquistou as \u00d3rcadas, as H\u00e9bridas e a Illa de Man. \nPermaneceron nun case constante estado de guerra as H\u00e9bridas Interiores e Exteriores durante o control noruegu\u00e9s, ata que en 1156 se dividiron e as H\u00e9bridas Exteriores pasar\u00edan a mans do Reino de Man e as Illas e as H\u00e9bridas Interiores formaron o Reino das H\u00e9bridas, nominalmente baixo control noruegu\u00e9s, pero con l\u00edderes escoceses ling\u00fc\u00edstica e culturalmente. Como resultado do Tratado de Perth, en 1266, as H\u00e9bridas de F\u00f3ra, xunto coa Illa de Man, foron entregados ao Reino de Escocia."}
{"id": "58362", "revid": "438485", "url": "https://gl.wikipedia.org/wiki?curid=58362", "title": "H\u00e9bridas", "text": ""}
{"id": "58363", "revid": "89787", "url": "https://gl.wikipedia.org/wiki?curid=58363", "title": "Carlos Mella", "text": "Xos\u00e9 Carlos Mella Villar, nado no Foxo (A Estrada) o 13 de agosto de 1930, \u00e9 un economista, pol\u00edtico e escritor galego.\nTraxectoria.\nEstudou a carreira de dereito na Universidade Complutense de Madrid e ciencias econ\u00f3micas na Sorbona de Par\u00eds. Foi director xeral de pol\u00edtica financeira do Goberno espa\u00f1ol, e profesor de Econom\u00eda Pol\u00edtica na Universidade Complutense.\nElixido deputado por UCD nas primeiras elecci\u00f3ns ao Parlamento de Galicia (1981), tras a desfeita de UCD nas elecci\u00f3ns xerais de 1982 liderou un grupo de oito deputados de UCD que pactaron con Alianza Popular entrar no goberno galego, convert\u00e9ndose Mella en vicepresidente para asuntos econ\u00f3micos o 7 de marzo de 1983 do goberno presidido por Xerardo Fern\u00e1ndez Albor.\nA decisi\u00f3n da Casa Real de designar a Domingo Garc\u00eda Sabell para facer a ofrenda do Ap\u00f3stolo do ano 1984 provocou o malestar do goberno galego ao considerar que o elixido debera ser o Presidente da Xunta. Carlos Mella, nunha rolda de prensa, manifestou que a Casa Real cometera un grave erro pol\u00edtico e ofendera a Galicia; duramente criticado desde os medios pol\u00edticos e de comunicaci\u00f3n de Madrid, recibiu non obstante o apoio de Manuel Fraga e da prensa galega; o rei de xira en Suram\u00e9rica decidiu volver antes de tempo e facer el mesmo a ofrenda po\u00f1endo fin \u00e1 pol\u00e9mica.\nDimitiu por discrepancias con Xos\u00e9 Lu\u00eds Barreiro Rivas, o vicepresidente para asuntos pol\u00edticos, en abril de 1984. Mella integrou o proxecto de partido nacionalista de centro, Coalici\u00f3n Galega co que consegue acta de deputado nas elecci\u00f3ns de 1986, posteriormente secundou a escisi\u00f3n que deu orixe ao Partido Nacionalista Galego, partido que abandonou xunto a Lu\u00eds Cordeiro logo dunha serie de enfrontamentos que culminaron coa votaci\u00f3n contraria do seu partido a unha emenda s\u00faa no que se creaba o Instituto de Cr\u00e9dito Galego. Quedou como independente na C\u00e1mara o resto da lexislatura. En 1994 encabezou a candidatura do BNG ao Parlamento Europeo, sen sa\u00edr elixido.\nCarlos Mella foi presidente da Asociaci\u00f3n de Escritores en Lingua Galega, por\u00e9n s\u00f3 ocupou o cargo durante vinte d\u00edas en xullo de 2001. En febreiro de 2013 foi nomeado presidente da Fundaci\u00f3n Castelao en substituci\u00f3n de Avelino Pousa Antelo."}
{"id": "58364", "revid": "85894", "url": "https://gl.wikipedia.org/wiki?curid=58364", "title": "\u00c1nxel Vence", "text": "\u00c1nxel Vence Lois, nado en Pontevedra o 25 de novembro de 1951, \u00e9 un xornalista galego.\nTraxectoria.\nFoi director do semanario \"Teima\" (decembro 1976-agosto 1977), correspondente de \"El Pa\u00eds\" en Santiago de Compostela, xefe do gabinete de prensa da Conseller\u00eda de Ordenaci\u00f3n do Territorio e subdirector de \"Faro de Vigo\" (1986-2000). En 1995 publicou o ensaio biogr\u00e1fico \"Doctor Fraga y M\u00edster Iribarne: una biograf\u00eda temperamental (Editorial Prensa Ib\u00e9rica, Barcelona)\". Obtivo o Premio Galicia de Comunicaci\u00f3n ao mellor labor en medios impresos, no ano 1996; o Premio \"Nunca M\u00e1is\" ao Prestixio na Informaci\u00f3n, no ano 2003; e o Premio de Columnismo \"Jos\u00e9 Luis Alvite\", da Asociaci\u00f3n de Xornalistas de Galicia, no ano 2017."}
{"id": "58369", "revid": "1888", "url": "https://gl.wikipedia.org/wiki?curid=58369", "title": "Xavier Navaza", "text": "Xavier Navaza Blanco, nado en Lal\u00edn o 9 de agosto de 1948, \u00e9 un xornalista e escritor galego.\nTraxectoria.\nFixo estudos de Enxe\u00f1er\u00eda T\u00e9cnica Naval en Ferrol e licenciouse en Ciencias da Informaci\u00f3n na Universidade Aut\u00f3noma de Barcelona (1976). Traballou en \"Tele-Expr\u00e9s\" e na revista \"Plataforma\". De volta a Santiago de Compostela foi fundador e colaborador de \"Teima\" e correspondente en Galicia de \"El Periodico de Catalunya\", \"Pueblo\" e \"Informaciones\". Foi nomeado xefe do gabinete de prensa da Xunta de Galicia no gabinete t\u00e9cnico da Conseller\u00eda de Presidencia en 1979, permanecendo no posto ata 1990. Despois foi subdirector de \"Xornal Diario\" de Pontevedra (1991) e puxo en marcha, con Lu\u00eds Mari\u00f1o, o programa cultural \"Etc\u00e9tera\" na TVG (1991). Foi columnista de \"El Correo Gallego\".\nVida persoal.\nTen dez irm\u00e1ns, entre eles Gonzalo e Luis Navaza."}
{"id": "58374", "revid": "1505", "url": "https://gl.wikipedia.org/wiki?curid=58374", "title": "Filadelfia, Pensilvania", "text": ""}
{"id": "58375", "revid": "1505", "url": "https://gl.wikipedia.org/wiki?curid=58375", "title": "Philadelphia", "text": ""}
{"id": "58378", "revid": "5312", "url": "https://gl.wikipedia.org/wiki?curid=58378", "title": "Jeune Europe", "text": "Jeune Europe (en galego: Europa Nova) foi unha organizaci\u00f3n pol\u00edtica europe\u00edsta de extrema dereita fundada en 1962 por Jean-Fran\u00e7ois Thiriart en B\u00e9lxica, precursora do nacionalismo revolucionario contempor\u00e1neo europeo, que xurdiu do Movemento de Acci\u00f3n C\u00edvica, tam\u00e9n fundado por Thiriart e oposto \u00e1 descolonizaci\u00f3n do Congo Belga.\nAdoptou un discurso innovador respecto a outras organizaci\u00f3ns neonazis e neofascistas. Os puntos b\u00e1sicos da organizaci\u00f3n eran a unificaci\u00f3n de Europa, de Brest a Bucarest, nun s\u00f3 pa\u00eds que se convertese nunha nova potencia mundial que actuase como terceiro bloque entre os Estados Unidos e a Uni\u00f3n Sovi\u00e9tica, e foi un dos primeiros partidos en considerar o feito nacional a escala continental opo\u00f1\u00e9ndose \u00e1 naci\u00f3n-patria dos outros movementos da extrema dereita. \nAdoptou a cruz celta como s\u00edmbolo e consideraba ao nazismo obsoleto, relegando os seus postulados racistas a un segundo plano, inda que sempre mantivo lazos con dirixentes neonazis. Ti\u00f1a secci\u00f3ns en 11 estados, Francia, Italia e Espa\u00f1a entre eles, e apoiou a movementos de liberaci\u00f3n nacional (OLP, Panteras Negras, Vietcong) a pesar de tam\u00e9n apoiar \u00e1 OAS.\nEn 1962 participou na Conferencia de Venezia, onde concordou en participar na creaci\u00f3n do Partido Nacional de Europa xunto con Oswald Mosley, Otto Strasser e outros dirixentes neonazis.\nProgresivamente JE comezou unha viraxe ideol\u00f3xica buscando puntos com\u00fans co comunismo, na procura de inclu\u00edr \u00e1 Uni\u00f3n Sovi\u00e9tica nunha Europa unida. En 1964 JE participou nas elecci\u00f3ns municipais en Bruxelas.\nDisolveuse en 1969 e foi substitu\u00eddo polo Partido Comunitario Europeo, partido nacional bolxevique, a\u00ednda que alg\u00fans membros pasaron a organizaci\u00f3ns de extrema esquerda, como no caso de Italia coa incorporaci\u00f3n de varios dos seus militantes \u00e1s Brigadas Vermellas.\nOs seus \u00f3rganos de expresi\u00f3n foron \"Jeune Europe\" e \"La Nation Europ\u00e9ene\"."}
{"id": "58380", "revid": "2330", "url": "https://gl.wikipedia.org/wiki?curid=58380", "title": "Europa Nova", "text": ""}
{"id": "58382", "revid": "98629", "url": "https://gl.wikipedia.org/wiki?curid=58382", "title": "Museo de Arte de Filadelfia", "text": "O Museo de Arte de Filadelfia (en ingl\u00e9s, Philadelphia Museum of Art), situado ao oeste do Benjamin Franklin Parkway no Fairmount Park de Filadelfia, creouse en 1876 ligado \u00e1 Exposici\u00f3n do Centenario dese mesmo ano e hoxe en d\u00eda at\u00f3pase entre os m\u00e1is grandes e importantes museos de arte dos Estados Unidos. Orixinalmente chamouse Pennsylvania Museum and School of Industrial Art (Museo de Pensilvania e Escola de Artes Industriais). A s\u00faa fundaci\u00f3n foi inspirada polo Museo de South Kensington (hoxe o Museo Vitoria e Alberto) en Londres, que naceu da Grande Exposici\u00f3n de 1851. \u00c9 co\u00f1ecido local e coloquialmente como \"O Museo de Arte\". O museo abriu as s\u00faas portas ao p\u00fablico o 10 de maio de 1877.\nA construci\u00f3n do edificio actual comezou en 1919 e a s\u00faa primeira fase finalizou na primavera de 1928. O dese\u00f1o case neogriego era obra de Horace Trumbauer e a firma de Zantzinger, Borie e Medary.\nDurante case un s\u00e9culo a familia McIlhenny tivo unha importante relaci\u00f3n co museo. Henry P. McIlhenny estivo involucrado durante case medio s\u00e9culo, primeiro como encargado do museo desde 1939 ata 1964, logo como presidente do consello de administraci\u00f3n en 1976 ata a s\u00faa morte en 1986, cando deixou o groso da s\u00faa herdanza ao museo.\nA instituci\u00f3n descr\u00edbese a si mesma como \"un dos m\u00e1is grandes museos dos Estados Unidos\", e as s\u00faas colecci\u00f3ns incl\u00faen m\u00e1is de 225.000 obxectos, \na\u00ednda que a instituci\u00f3n non ten galer\u00edas dedicadas \u00e1 arte exipcia, grego ou romano.\nColecci\u00f3n.\nCada ano o museo realiza de 15 a 20 exposici\u00f3ns especiais e vis\u00edtano 800.000 persoas. Algunhas das exposici\u00f3ns m\u00e1is famosas, que atraeron a centos de miles de persoas de todos os estados e doutros lugares do mundo, foron as de Paul C\u00e9zanne (en 1996, 548.000 visitantes) e Salvador Dal\u00ed (en 2005, 370.000 visitantes).\nAmplamente considerado como unha instituci\u00f3n art\u00edstica de calidade mundial, o Museo de Arte de Filadelfia incl\u00fae non s\u00f3 seu ic\u00f3nico Edificio Principal, sen\u00f3n tam\u00e9n o Museo Rodin (tam\u00e9n no Benjamin Franklin Parkway) e outros lugares hist\u00f3ricos. Recentemente adquiriuse o Edificio Perelman (al\u00e9n da r\u00faa a partir do Edificio Principal) e est\u00e1 previsto que abra en 2007, mostrando en exposici\u00f3n p\u00fablica algunhas das colecci\u00f3ns m\u00e1is populares do museo.\nNo s\u00e9culo XVIII, Filadelfia era unha das cidades m\u00e1is importantes tanto antes como logo da Revoluci\u00f3n Americana e era un centro de estilo e cultura. O museo \u00e9 co\u00f1ecido en particular polas s\u00faas importantes colecci\u00f3ns de arte Alem\u00e1n de Pensilvania, mobiliario dos s\u00e9culos XVIII e XIX e prata realizados por artes\u00e1ns antigos de Filadelfia e Pensilvania, e obras do prominente artista de Filadelfia Thomas Eakins. O museo alberga a m\u00e1is importante colecci\u00f3n do mundo en obras de Eakins.\nA Colecci\u00f3n Carl Otto Kretzschmar von Kienbusch.\nNeste museo g\u00e1rdase a colecci\u00f3n de armaduras de Carl Otto Kretzschmar von Kienbusch. A colecci\u00f3n von Kienbusch foi legada polo celebrado coleccionista ao Museo de Arte de Filadelfia en 1976, o Bicentenario da Revoluci\u00f3n Americana. Esta ampla colecci\u00f3n incl\u00fae armas europeas e armaduras de varios s\u00e9culos. \nHai uns anos, o Museo de Arte de Filadelfia alcanzou un acordo coas autoridades alem\u00e1s para devolver cinco pezas de armadura roubadas de Dresde durante a segunda guerra mundial. En 1953, o coleccionista von Kienbusch comprou a armadura sen sospeitas. Foi doada ao Museo de Arte en 1976. Kienbusch publicou cat\u00e1logos das s\u00faas colecci\u00f3ns, o que co tempo levou \u00e1s autoridades de Dresde a expor a cuesti\u00f3n ao Museo de Arte.\nRelaci\u00f3n coa cidade.\nXunto \u00e1 s\u00faa arquitectura e colecci\u00f3ns, este museo \u00e9 moi co\u00f1ecido polo papel que tivo nunha famosa escena da pel\u00edcula \"Rocky\", e en catro das s\u00faas secuelas, \"Rocky II\", \"Rocky III\", \"Rocky V\" e \"Rocky Balboa\". Os visitantes do museo adoitan imitar a famosa carreira de Rocky polas escaleiras da fachada, hoxe co\u00f1ecidas localmente como \"Rocky Steps\" (os chanzos de Rocky).\nUnha estatua de bronce de Rocky foi situada brevemente no alto da escaleira para a rodaxe de \"Rocky III\". A estatua trasladouse despois ao Wachovia Spectrum debido a un furioso debate sobre o significado de \"arte\". A estatua volveu al\u00ed para filmar \"Rocky V\", e aparece igualmente no alto das escaleiras nas pel\u00edculas \"Philadelphia\" e \"Mannequin\", pero volveu a trasladarse. A estatua foi substitu\u00edda cun simple conxunto de pegadas nas que se le \"Rocky.\" A estatua volveu ao p\u00e9 das escaleiras o 8 de setembro de 2006.\nDebido \u00e1 s\u00faa localizaci\u00f3n ao final do Ben Franklin Parkway, o museo \u00e9 o pano de fondo de moitos concertos e desfiles. O 2 de xullo de 2005, as escaleiras do museo serviron como local en Filadelfia do Live 8, onde intervi\u00f1eron artistas como Dave Matthews Band, Linkin Park e Maroon 5. O museo pechouse para o Live 8, pero se reabriu con horario normal ao d\u00eda seguinte.\nExpansi\u00f3n da galer\u00eda.\nDebido \u00e1 s\u00faa gran popularidade e desbordantes colecci\u00f3ns, anunciou en outubro de 2006 que Frank Gehry dese\u00f1ar\u00eda unha expansi\u00f3n ao museo. A galer\u00eda de 80.000 p\u00e9s cadrados ser\u00e1 constru\u00edda enteiramente baixo o chan, por baixo dos \"Rocky Steps\" e non alterar\u00e1 nada da actual fachada de reviviscencias gregas. A\u00ednda que non se anunciou a data en que se iniciar\u00e1 a construci\u00f3n, crese que tardar\u00e1 unha d\u00e9cada e custar\u00e1 500 mill\u00f3ns de d\u00f3lares. Incrementar\u00e1 o espazo de exposici\u00f3n do museo nun 60% e albergar\u00e1 maiormente escultura contempor\u00e1nea, arte asi\u00e1tica e exposici\u00f3ns especiais."}
{"id": "58383", "revid": "5863", "url": "https://gl.wikipedia.org/wiki?curid=58383", "title": "Huey P. Newton", "text": "Huey P. Newton, nado en Monroe, Louisiana, o 17 de febreiro de 1942 e finado o 22 de agosto de 1989, foi un activista afroestadounidense, cofundador e l\u00edder do Partido Pantera Negra.\nTraxectoria.\nEra fillo dunha labrega e dun crego baptista, tras rematar a secundaria \u00e9 incapaz de ler por si mesmo, polo que ten que aprender dun xeito autodidacta. Continua a s\u00faa educaci\u00f3n no Oakland City College, onde forma parte da Asociaci\u00f3n Afroamericana e de fraternidade Phi Beta Sigma. Neses anos consegue integrar o primeiro curso de historia afroestadounidense como parte do programa oficial do centro.\nNeses anos comeza a formarse ideoloxicamente lendo as obras de Frantz Fanon, Malcolm X, Mao Tse-tung, e o Che Guevara. Na s\u00faa estancia no centro tam\u00e9n co\u00f1ece a Bobby Seale, co que decide fundar o Partido Pantera Negra para a Autodefensa en outubro de 1966. Bobby Seale fica como xefe da organizaci\u00f3n e el asume o posto de director das labores defensivas.\nO co\u00f1ecemento legal do C\u00f3digo Penal de California perm\u00edtelle desenvolver as teor\u00edas da autodefensa, comezando o impulso \u00e1 poboaci\u00f3n afroestadounidense para que se armasen e formasen patrullas, conforme aos seus dereitos legais, para combater a brutalidade e as agresi\u00f3ns policiais. Crese que en parte desta doutrina estaba a idea de preparar \u00e1 poboaci\u00f3n para unha futura revoluci\u00f3n mao\u00edsta. Newton tam\u00e9n foi unha figura crucial no impulso e desenvolvemento do programa de almorzos gratu\u00edtos para nenos, un dos v\u00e9rtices da acci\u00f3n social dos Panteras Negras.\nAcusaci\u00f3n de asasinato.\nA madrugada do 28 de outubro de 1967, Newton \u00e9 abordado polo oficial de polic\u00eda John Frey, un dos que trataba de desarmar e desmotivar as patrullas de autodefensa dos Panteras Negras. Nese momento outro oficial, Herbert Heanes, ach\u00e9gase dende atr\u00e1s e ten lugar un tiroteo do que existen versi\u00f3ns contraditorias. O resultado \u00e9 que John Frey recibe catro disparos \u00e9 morre pouco despois, Herbert Heanes, pola s\u00faa parte, acaba gravemente ferido con tres feridas de bala. Newton recibe un disparo no ventre e \u00e9 trasladado a un hospital de Oakland, onde \u00e9 encadeado \u00e1 cama e detido.\nAcusado de homicidio, en setembro de 1968 \u00e9 condenado a prisi\u00f3n de 2 a 15 anos. En maio de 1970 o Xulgado de Apelaci\u00f3n do Estado de California ordena o seu excarceramento e a celebraci\u00f3n dun novo xu\u00edzo, no que o caso \u00e9 sobresido.\nOs anos nos que estivo en prisi\u00f3n coincidiron con alg\u00fans dos maiores acosos do FBI contra os Panteras Negras, especialmente a trav\u00e9s de infiltraci\u00f3ns e insidias internas que levaron a que Huey P. Newton e Bobby Seale se afastasen e comezasen a desconfiar un do outro. Newton comeza a ser acusado da s\u00faa relaci\u00f3n co tr\u00e1fico de drogas.\nNo 1974, Newton \u00e9 acusado de novo polo asasinato dunha prostituta de 17 anos, Kathleen Smith. Newton non se presenta no xu\u00edzo e escapa a Cuba, onde permanece tres anos. Durante ese tempo pasa a engrosar a lista dos m\u00e1is buscados do FBI. Ao cabo volve aos Estados Unidos alegando que o clima social cambiara e que ti\u00f1a oportunidade de ter un xu\u00edzo xusto no que fora unha acusaci\u00f3n con implicaci\u00f3ns pol\u00edticas. Finalmente \u00e9 absolto deste crime.\n\u00daltimos anos e morte.\nEn 1974 obt\u00e9n un t\u00edtulo da Universidade de California, Santa Cruz. Tras ler na cadea ao bi\u00f3logo evolucionista Robert Trives, fai amizade con el e publican xuntos un estudo sobre a autodecepci\u00f3n da tripulaci\u00f3n do accidente a\u00e9reo Air Florida Flight 90. Dout\u00f3rase en Santa Cruz cun traballo titulado \"A guerra contra as Panteras: Un estudo da represi\u00f3n en Am\u00e9rica\".\nEn 1985 \u00e9 acusado de malversaci\u00f3n de fondos do Estado en relaci\u00f3n cos programas sociais dos Panteras Negras. \u00c9 condenado en 1989, entre rumores de que os cartos lle serv\u00edan para sustentar a s\u00faa propia adicci\u00f3n ao alcohol e \u00e1s drogas. Naquela \u00e9poca, xa a organizaci\u00f3n viv\u00eda a s\u00faa \u00e9poca de decadencia.\nO 22 de agosto de 1989, Huey P. Newton morre tras ser tiroteado por Tyrone Robinson, un traficante de drogas de 24 anos, que non ser\u00e1 acusado do crime at\u00e9 agosto de 1991. Os medios de comunicaci\u00f3n sentaron a hip\u00f3tese de que Newton pod\u00eda estar envolto no tr\u00e1fico de drogas, e que isto estaba no fondo do seu asasinato."}
