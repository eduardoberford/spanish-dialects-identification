{"id": "23454", "revid": "1576", "url": "https://gl.wikipedia.org/wiki?curid=23454", "title": "Conxunci\u00f3n (gram\u00e1tica)", "text": "Conxunci\u00f3n \u00e9 un voc\u00e1bulo ou locuci\u00f3n que enlaza oraci\u00f3ns, sintagmas ou palabras, como a s\u00faa etimolox\u00eda de orixe latino explica: cum, \"con\", e iungo, \"xuntar\"; polo tanto, \"que enlaza ou une con\". Constit\u00fae unha das clases de nexos. Non debe confundirse cos marcadores do discurso.\nForma.\nA conxunci\u00f3n \u00e9 unha parte invariable da lingua que se utiliza para enlazar oraci\u00f3ns e establecer relaci\u00f3ns entre elas: \"Lu\u00edsa vai traballar e Pedro queda en casa\".\nA conxunci\u00f3n s\u00f3 ten valor gramatical, non ten valor sem\u00e1ntico. O seu significado adqu\u00edreo nas relaci\u00f3ns oracionais que pode presentar. Valor aditivo: Lu\u00edsa compra e vende obxectos. Valor de oposici\u00f3n: \"Carme traballa, e non t\u00f3dolos d\u00edas\" etc...\nHai outros moitos nexos, na s\u00faa orixe preposici\u00f3ns, que encabezan oraci\u00f3ns e que adquiren valor de conxunci\u00f3n, a\u00ednda que non te\u00f1an forma conxuntiva. A estas construci\u00f3ns ch\u00e1maselles xiros conxuntivos. Por exemplo:\nIgualmente, existen alg\u00fans adverbios e pronomes que poden funcionar como conxunci\u00f3ns. Se son adverbios, denom\u00ednanse adverbios conxuntivos, por exemplo \"cando\", \"mentres\", \"onde\", \"como\", \"as\u00ed\" etc... Entre os pronomes, est\u00e1n os chamados pronomes relativos (\"que\", \"quen\", \"o-a-os-as cal-\u00e9\", \"cuxo\" etc...) e pronomes que poden funcionar en correlaci\u00f3ns distributivas, como \"un\"... \"outro\" etc...\nPor outra banda, existen determinadas construci\u00f3ns que agrupan preposici\u00f3ns, substantivos, conxunci\u00f3ns e outros elementos a fin de formar as chamadas locuci\u00f3ns conxuntivas, equivalentes a nexos ou conxunci\u00f3ns; forman un vasto repertorio que expresa os m\u00e1is curiosos matices: de maneira que, as\u00ed que, a fin de inf, por m\u00e1is que, pese a que, antes de que, despois de que etc...\nExiste ademais un grupo de conxunci\u00f3ns correlativas que aparecen en d\u00faas partes, de forma correlativa, unha parte na primeira proposici\u00f3n unida e outra parte polo xeral encabezando a segunda: \"\"Ata tal punto\" t\u00ed\u00f1alle antipat\u00eda, \"que\" veu para matalo\".\nEn galego, as conxunci\u00f3ns clasif\u00edcanse en propias e impropias.\nAs conxunci\u00f3ns, segundo os distintos tipos de relaci\u00f3ns ou enlaces oracionais que presentan, poden adquirir valores significativos diversos, e clasif\u00edcanse en dous tipos: coordinantes ou subordinantes.\nConxunci\u00f3ns coordinantes ou coordinativas.\nAs conxunci\u00f3ns coordinantes son copulativas, adversativas, disxuntivas, explicativas ou distributivas.\nConxunci\u00f3ns copulativas\nAs conxunci\u00f3ns copulativas serven para reunir nunha soa unidade funcional dous ou m\u00e1is elementos homox\u00e9neos e indican a s\u00faa adici\u00f3n. Son: \"e\", \"e\", \"nin\", \"que\". E \u00e9 a conxunci\u00f3n m\u00e1is usada na lingua coloquial: \"Xurxo e Daniel pasean\"; rep\u00edtese frecuentemente na linguaxe infantil, como expresi\u00f3n sucesiva de enunciados: \"O can \u00e9 o meu amigo e qu\u00e9rolle moito e xoga comigo\". Este uso pleon\u00e1stico mantense na lingua popular das narraci\u00f3ns, e como recurso expresivo intensificador. A conxunci\u00f3n \"nin\" equivale a \"e non\" e sinala a adici\u00f3n de dous termos, pero implica que sexan negativos: \"Non fixo os traballos nin estudou\". A fin de marcar a expresividade, anteponse \u00e1s veces a t\u00f3dolos termos unidos: \"Nin te\u00f1o traballo nin di\u00f1eiro\". A conxunci\u00f3n copulativa \"que\" \u00e9 de uso arcaizante, a\u00ednda que tam\u00e9n figura en locuci\u00f3ns con valor intensificador: \"E ti chora que chora\". \"O mesmo d\u00e1 que d\u00e1 o mesmo\".\nConxunci\u00f3ns adversativas\nAs conxunci\u00f3ns adversativas son as que contrapo\u00f1en d\u00faas oraci\u00f3ns ou termos sint\u00e1cticos. A contrariedade pode ser parcial ou total; a parcial expresa unha correcci\u00f3n ou restrici\u00f3n no xu\u00edzo da primeira oraci\u00f3n, de modo que a coordinaci\u00f3n \u00e9 restritiva: \"mais\", \"pero\", \"a\u00ednda que\". Existe unha serie de conxunci\u00f3ns que proceden de formas ling\u00fc\u00edsticas m\u00e1is extensas e que se gramaticaron total ou parcialmente que se usan como nexos adversativos: \"as\u00ed a todo\", \"emporiso\", \"as\u00ed a todo\",\" malia\", \"no entanto\",\" m\u00e1is ben\", \"ag\u00e1s\", \"salvo\", \"menos\"...\nSe hai incompatibilidade entre as d\u00faas oraci\u00f3ns coordinadas de maneira que a afirmativa excl\u00faa totalmente \u00e1 negativa, a coordinaci\u00f3n \u00e9 exclusiva: \"sen\u00f3n\", \"sen\u00f3n que\", \"as\u00ed a todo\", \"ao contrario\": \"Non o fixo Xo\u00e1n ?sen\u00f3n? Pedro\".\nAs conxunci\u00f3ns adversativas m\u00e1is utilizadas son \"pero\" e \"sen\u00f3n\": \"Ir\u00eda contigo pero non podo\"; \"mais\" est\u00e1 reducida \u00e1 lingua escrita e principalmente \u00e1 lingua literaria e expresa unha correcci\u00f3n m\u00e1is lene que \"pero\": \"Fixo un xuramento, mais en balde\"; \"emporiso\" pertence ao estilo literario afectado; \"pero\" e \"mais\", poden encabezar unha cl\u00e1usula con sentido enf\u00e1tico. \"\u00a1Pero, Xo\u00e1n, se ti non estabas!\"\nConxunci\u00f3ns disxuntivas\nAs conxunci\u00f3ns disxuntivas indican alternancia exclusiva ou excluente: \"ou\", \"ou\", col\u00f3canse entre os termos que indican a alternancia ou antepostas a cada un deles: \"Chamou Pedro ou Xo\u00e1n\". Outras veces, \"ou\" indica que os termos unidos son equivalentes e serven para designar unha mesma realidade: \"Todo ocorreu ?ou? sucedeu nun momento.\"\nConxunci\u00f3ns explicativas\nSon aquelas que unen proposici\u00f3ns que expresan o mesmo, pero de distinta forma, a fin de explicarse mutuamente. Son polo xeral xiros illados entre comas como \"ou sexa\", \"isto \u00e9\", \"\u00e9 dicir\", \"ide est\", \"\u00e9 m\u00e1is\": \"Foise ao outro mundo, \u00e9 dicir, morreu\".\nConxunci\u00f3ns distributivas\nAs conxunci\u00f3ns distributivas indican distribuci\u00f3n ou alternancia; repiten os termos: \"ou\"... \"ou\"; empr\u00e9ganse \u00e1s veces unidades de tipo adverbial: \"ben\"... \"ben\", \"xa\"... \"xa\", \"ora\"... \"ora\" tam\u00e9n se usa a forma verbal inmobilizada \"sexa\", cando os termos unidos expresan equivalencia: \"Xa v\u00e9s, xa a guindaches demasiado lonxe.\"\nConxunci\u00f3ns subordinantes ou subordinativas.\nAs conxunci\u00f3ns subordinantes div\u00eddense en tres grandes grupos:\nAs conxunci\u00f3ns subordinantes ou subordinativas que introducen subordinadas substantivas introducen oraci\u00f3ns que desempe\u00f1an as funci\u00f3ns propias dun sintagma nominal (suxeito, atributo, complemento directo, complemento indirecto, suplemento, complemento do nome).\nAs conxunci\u00f3ns substantivas clasif\u00edcanse segundo a funci\u00f3n que a oraci\u00f3n substantiva desempe\u00f1e dentro da oraci\u00f3n principal. Util\u00edzase \"que\", conxunci\u00f3n completiva, para a funci\u00f3n de suxeito e de complemento directo: \"Amoloume que non mo dixeses\"; \"Dixo que o far\u00eda\". \u00c1s veces, empr\u00e9gase \"que\" con algunha preposici\u00f3n, por exemplo en funci\u00f3n de suplemento: \"El convenceuse de que era importante\". Tam\u00e9n se emprega \"se\" para as interrogativas indirectas: \"Preg\u00fantome se vir\u00e1\". Tam\u00e9n poden utilizarse pronomes e adverbios interrogativos: \"Preguntoume como vir\u00edan\". \"Preguntoume cantos vir\u00edan\".\nAs proposici\u00f3ns subordinadas adxectivas van introducidas por pronomes relativos (\"que\", \"quen\", \"o cal\", \"cuxo\" e as s\u00faas variantes), que desempe\u00f1an ao mesmo tempo unha funci\u00f3n sint\u00e1ctica dentro da proposici\u00f3n subordinada que introducen. Estes pronomes relativos poden ir precedidos de preposici\u00f3n ou non. \"O libro \"que\" me prestaches era moi bo\". \"O libro de que me falabas era bo.\"\nDentro das adverbiais existen xeralmente dous grupos de conxunci\u00f3ns que introducen proposici\u00f3ns subordinadas: as que introducen proposici\u00f3ns circunstanciais de tempo, modo, lugar e comparaci\u00f3n, e as que indican operaci\u00f3ns ou relaci\u00f3ns l\u00f3xicas entre a proposici\u00f3n subordinada e a proposici\u00f3n principal como son a causa, a consecuencia, a consecuencia inesperada ou non desexada chamada concesi\u00f3n, a finalidade e a condici\u00f3n.\nAs que introducen proposici\u00f3ns subordinadas adverbiais circunstanciais poden ser simples conxunci\u00f3ns, adverbios conxuntivos, xiros conxuntivos ou locuci\u00f3ns conxuntivas e poden indicar\nAs que introducen proposici\u00f3ns subordinadas adverbiais l\u00f3xicas poden indicar:"}
{"id": "23455", "revid": "56817", "url": "https://gl.wikipedia.org/wiki?curid=23455", "title": "Conxunci\u00f3n (astronom\u00eda)", "text": "Dous astros est\u00e1n en conxunci\u00f3n cando observados dende un terceiro (xeralmente a Terra) se achan na mesma lonxitude celeste. Como a latitude celeste pode ser diferente, os astros aprox\u00edmanse moito no ceo, a\u00ednda que non coinciden, pasando un por enriba do outro.\nA L\u00faa \u00e1chase en conxunci\u00f3n co Sol cando pasa entre este e a Terra, \u00e9 dicir na L\u00faa nova. Se as latitudes non son moi diferentes, \u00e9 dicir se a L\u00faa est\u00e1 preto dos nodos da s\u00faa \u00f3rbita, ocorrer\u00e1 unha eclipse de sol.\nOs planetas interiores (Mercurio e Venus) \u00e1chanse en \"conxunci\u00f3n inferior\" cando pasan entre o Sol e a Terra; ent\u00f3n o planeta at\u00f3pase \u00e1 m\u00ednima distancia da Terra e pres\u00e9ntanos o seu maior di\u00e1metro e a s\u00faa cara non iluminada. Se os planetas te\u00f1en unha latitude pequena (est\u00e1n preto da ecl\u00edptica ou preto do nodo da s\u00faa \u00f3rbita) ent\u00f3n pode ocorrer un tr\u00e1nsito destes planetas polo disco solar. Os planetas interiores est\u00e1n en \"conxunci\u00f3n superior\" cando \u00e9 o Sol o que se acha situado entre eles e o noso planeta. Est\u00e1n ent\u00f3n \u00e1 m\u00e1xima distancia da Terra e presentan o seu di\u00e1metro m\u00e1is pequeno e a s\u00faa cara totalmente iluminada. Son dif\u00edciles de observar porque ao acharse preto do Sol saen e p\u00f3\u00f1ense con el.\nOs planetas exteriores \u00e1 \u00f3rbita da Terra (o resto) s\u00f3 poden acharse en \"conxunci\u00f3n superior\", que se denomina simplemente conxunci\u00f3n, pois o planeta non pode pasar entre o Sol e a Terra. Non debe confundirse con oposici\u00f3n, que \u00e9 cando a Terra pasa entre o Sol e o planeta exterior."}
{"id": "23456", "revid": "22570", "url": "https://gl.wikipedia.org/wiki?curid=23456", "title": "Construci\u00f3n endoc\u00e9ntrica", "text": "A construci\u00f3n endoc\u00e9ntrica \u00e9 aquela construci\u00f3n sint\u00e1ctica que consta dun n\u00facleo, que \u00e9 elemento indispensable, e doutros elementos prescindibles que complementan ao n\u00facleo. Os sintagmas nominais son construci\u00f3ns endoc\u00e9ntricas. Por exemplo, na expresi\u00f3n \u00ab[o [paxaro] verde] pousou na rama da \u00e1rbore\u00bb, o n\u00facleo \u00abpaxaro\u00bb poder\u00eda prescindir dos outros dous elementos que lle acompa\u00f1an no sintagma nominal \u00abo paxaro verde\u00bb sen que se orixine ningunha expresi\u00f3n an\u00f3mala."}
{"id": "23457", "revid": "22570", "url": "https://gl.wikipedia.org/wiki?curid=23457", "title": "Construci\u00f3n exoc\u00e9ntrica", "text": "A construci\u00f3n exoc\u00e9ntrica, segundo Quirk, Greenbaum, Leech e Svartvick (1985), \u00e9 aquela construci\u00f3n sint\u00e1ctica que non conta en si mesma con ning\u00fan elemento que poida ser substitutivo de toda ela. Por exemplo: un sintagma preposicional ou unha oraci\u00f3n, en contraposici\u00f3n coa construci\u00f3n endoc\u00e9ntrica: \"...con todo o que dixen\" \u00e9 un sintagma preposicional que non pode ser substitu\u00eddo por ning\u00fan dos elementos que o conforma-"}
{"id": "23458", "revid": "89787", "url": "https://gl.wikipedia.org/wiki?curid=23458", "title": "Cinema de terror", "text": "O cinema de terror son pel\u00edculas que te\u00f1en o prop\u00f3sito de causar medo, terror e p\u00e1nico aos espectadores. Moitos dos seus argumentos incl\u00faen temas sobrenaturais. O cine de terror tam\u00e9n cont\u00e9n, a mi\u00fado, un vil\u00e1n ou anatagonista. As primeiras manifestaci\u00f3ns deste x\u00e9nero cinematogr\u00e1fico estaban principalmente baseadas en cl\u00e1sicos da literatura do x\u00e9nero g\u00f3tico/horror, como \"Dr\u00e1cula\", \"Frankenstein ou o moderno Prometeo\", \"O lobishome\", \"A pantasma da \u00f3pera\" e \"Dr. Jekyll e Mr. Hyde\". Outros filmes de terror m\u00e1is recentes, pola contra, toman a inspiraci\u00f3n das inseguridades da vida trala Segunda Guerra Mundial, dando lugar aos tres distintos, pero relacionados, subx\u00e9neros: o horror de personalidade, da pel\u00edcula \"Psicose\"; o terror \u00e1 fin do mundo, da pel\u00edcula \"Invasion of the Bodysnatchers\"; e o terror ao dia\u00f1o, do filme \"O exorcista\". Este \u00faltimo subx\u00e9nero pode ser viso como unha transici\u00f3n moderna desde as primeiras pel\u00edculas de terror, expandindo a s\u00faa \u00e9nfase nos axentes sobrenaturais que traen o horror ao mundo.\nEtapa muda.\nO d\u00eda que os irm\u00e1ns Lumi\u00e8re realizaron a s\u00faa primeira sesi\u00f3n de cinemat\u00f3grafo converteron o director dun espect\u00e1culo dedicado \u00e1 maxia no pai dos efectos especiais, e do cine fant\u00e1stico como tal. O franc\u00e9s Georges M\u00e9li\u00e8s, impresionado polo invento, non s\u00f3 fundou o \u201cMontruil-sous-Bois\u201d, o primeiro estudio cinematogr\u00e1fico da historia, sen\u00f3n que foi un dos directores m\u00e1is destacados do cine dos comezos de s\u00e9culo, no que se realizaban fundamentalmente pel\u00edculas de fantas\u00eda, at\u00e9 que o p\u00fablico se comezou a decantar por historias e dramas m\u00e1is realistas. Un dos filmes m\u00e1is destacados de M\u00e9li\u00e8s foi \"Le Voyage dans la Lune\", realizado no ano 1902.\nNestes primeiros filmes, as t\u00e9cnicas de efectos especiais proced\u00edan das usadas no teatro, ou de m\u00e9todos cl\u00e1sicos, como a \"lanterna m\u00e1xica\". As historias aliment\u00e1banse da literatura e o folclore popular. A primeira adaptaci\u00f3n de \"Frankenstein ou o moderno Prometeo\" rodouse en 1910. Poucos anos despois, no ano 1913, George Fuchs fundou o Artistic Theatre en M\u00fanic, onde se asentar\u00edan as bases da escenograf\u00eda expresionista. O expresionismo alem\u00e1n ter\u00eda como tema esencial o terror, como demostra \"Der Student von Prag\", de Paul Wegener, estreada no ano 1913.\nMentres, nos Estados Unidos, un co\u00f1ecido actor de teatro debuta no cinema. Co\u00f1ecido como \"o Home das 1000 caras\", Lon Chaney ser\u00eda m\u00e1is tarde a primeira grande estrela do cinema de terror.\nNo ano 1917, Chaney interpretar\u00e1 a \"Alonso\", o home sen brazos do circo, que se lle amputar\u00eda realmente polo amor da Estreli\u00f1a (Joan Crawford) nas \"Gadoupas Humanas\", uns dos primeiros filmes do director Tod Browning. Chaney e o expresionismo alem\u00e1n proporci\u00f3nanos as pel\u00edculas m\u00e1is memor\u00e1beis da \u00e9poca. Al\u00f3 polo ano 1917, Robert Wiene plasma as constantes do cine expresionista en \"Das Cabinet des Dr. Caligari\", \u00f3 igual que far\u00eda Murnau no ano 1922 con \"Nosferatu\", primeira versi\u00f3n do relato \"Dr\u00e1cula\" de Bram Stoker.\nOutro cl\u00e1sico do expresionismo \u00e9 \"Metropolis\" (1926), dirixido por Fritz Lang. A pel\u00edcula \u00e9 considerada hoxe en d\u00eda como o primeiro filme da ciencia ficci\u00f3n. No ano 1931, Lang dirixir\u00eda \"M\", \"o Vampiro de Dusseldorf\", protagonizada por Peter Lorre, e baseada na historia de Peter K\u00fcnten. O t\u00edtulo orixinal, \"os Asasinos entre n\u00f3s\", entre outras circunstancias persoais do director, precipitan a s\u00faa sa\u00edda do pa\u00eds, escapando dos nazis, al\u00f3 polo 1933.\nLang non \u00e9 m\u00e1is que un dos moitos directores e actores centroeuropeos que tiveron que emigrar a Am\u00e9rica, perseguidos polo fascismo. O primeiro \u00e9xodo xermano prod\u00facese en 1925, e intensif\u00edcase no 1927. Peter Lorre emigrar\u00e1 en 1935, e B\u00e9la Lugosi foise a Estados Unidos en 1921, debido \u00e1s s\u00faas actividades esquerdistas en Hungr\u00eda, un pasado que xa lle estaba causando problemas. Mentres, Lon Chaney estreaba \u201co Corcovado de Notre Dame\u201d no 1923, e \u201co Fantasma da \u00d3pera\u201d no 1925, o seus filmes de terror m\u00e1is famosos.\nNo ano 1928, o cinema sonoro exp\u00e1ndese, xa de xeito consider\u00e1bel. O primeiro filme sonoro do x\u00e9nero que se lembra \u00e9 \u201co Home que Ri\u201d, de Paul Leni, que o rodaron nunha versi\u00f3n muda no ano 1927, e que se sonorizou \u00f3 ano seguinte para a s\u00faa distribuci\u00f3n."}
{"id": "23459", "revid": "55340", "url": "https://gl.wikipedia.org/wiki?curid=23459", "title": "Robbie Williams", "text": "Robert Peter Williams, nado en Stoke-on-Trent (Staffordshire) o 13 de febreiro de 1974, \u00e9 un m\u00fasico ingl\u00e9s.\nTraxectoria.\nSeu pai, Pete Conway, \u00e9 un actor de comedia, s\u00faa nai, Teresa Jeanette Williams, dona de varios pubs. Cando Robbie s\u00f3 ti\u00f1a 3 anos, seus pais divorci\u00e1ronse e el, xunto a s\u00faa nai e a s\u00faa irm\u00e1 Sally, foi vivir a unha casa preto do estadio de f\u00fatbol do Port Vale FC, do cal \u00e9 un fan\u00e1tico seguidor. Durante a s\u00faa infancia Robbie caracteriz\u00e1base por ser, como el mesmo di, \"o neno gordecho que \u00eda por a\u00ed facendo caras e bromas, ata que estiven rodeado dun gran c\u00edrculo de amigos\". Robbie non era co\u00f1ecido polas s\u00faas habilidades acad\u00e9micas, pero si pola s\u00faa aptitude para os deportes e a s\u00faa popularidade. No instituto estudou at\u00e9 os dezaseis anos, cando deixou os estudos porque quer\u00eda ser actor.\nO seu primeiro traballo foi de vendedor de xanelas na empresa dun familiar. A s\u00faa vida cambiou cando respondeu a un aviso nun diario que ped\u00eda un membro para a banda Take That. Mark Owen catalogouno como \"moi gracioso e moi seguro de si mesmo\". Catro semanas despois ofrec\u00e9ronlle o posto na banda, que resultou ser un \u00e9xito en Europa e vendeu en Gran Breta\u00f1a m\u00e1is discos ca The Beatles. O martes 18 de xullo de 1995 Robbie deixou o grupo. Pasados seis meses, Take That decidiu separarse.\nRobbie tivo que afrontar seis meses de pelexas legais co seu anterior grupo e unha temporada nunha cl\u00ednica desintoxic\u00e1ndose das drogas. M\u00e1is adiante Robbie sacou o seu primeiro \u00e1lbum, \"Life Thru a Lens\" (1997), disco multiplatino igual c\u00f3 seguinte, \"I\u2019ve Been Expecting You\". O \u00e1lbum foi moi ben en vendas e obtivo unha moi boa cr\u00edtica. En 1998 ga\u00f1ou tres premios Brit Awards: Mellor Artista Masculino, Mellor Single (Angels) e Mellor Videoclip (Millenium).\nNo Glastonbury Festival de 1998, Robbie actuou ante a maior audiencia xamais convocada, nun escenario piramidal. Tam\u00e9n foi cabeza do cartel en Slane Castle o 28 de agosto de 1999. Vend\u00e9ronse 80.000 entradas do festival semanas antes da s\u00faa celebraci\u00f3n.\nNo 2000 o lanzamento do seu terceiro disco solista, \"Sing when you are winning\", significou o gran \"boom\" do seu primeiro sinxelo \"Rock DJ\", co extravagante videoclip. O seu segundo sinxelo foi \"Kids\", no cal Robbie foi acompa\u00f1ado por Kylie Minogue, e \"Somethin\u2019 Stupid\", canci\u00f3n que interpreta con Nicole Kidman.\nAs s\u00faas letras te\u00f1en sentido e falan de moitas m\u00e1is cousas que de amor, entrando no terreo da relixi\u00f3n, ou o da violencia, que a mi\u00fado vai asociado \u00e1 m\u00fasica actual, igual c\u00f3 consumo de drogas, que Williams nunca escondeu.\n\"Escapology\" \u00e9 un disco con estilos variados e grandes temas coma \"Feel\", que comprenden o son de Blur, Queen e ata os Beatles. Destacan canci\u00f3ns como '\"Something Beautiful\", \"Monsoon\", \"Sexed up\", \"Song 3\", \"Me and my monkey\" e seu primeiro single \"Feel\", unha balada catalogada coma un futuro cl\u00e1sico da s\u00faa discograf\u00eda. Para a promoci\u00f3n de \"Escapology\" sa\u00edu espido en internet, porque di que quere compartir os atributos cos que Deus o trouxo \u00f3 mundo. O disco deu lugar a unha das s\u00faas grandes xiras, durante a que tocou tres d\u00edas consecutivos, dando lugar a un disco en directo con algunhas das s\u00faas mellores canci\u00f3ns, \"Robbie Williams Live Summer 2003\". \u00d3 longo de tres d\u00edas de agosto, Robbie actuou ante 375.000 fans en Knebworth Park, superando o anterior r\u00e9cord, logrado por Oasis.\nTras un r\u00e9cord de oito anos seguidos encabezando as listas musicais, Robbie Williams lanzou a s\u00faa primeira colecci\u00f3n de Grandes \u00e9xitos. O \u00e1lbum ofreceu, ademais do primeiro material novo de Robbie en dous anos, unha selecci\u00f3n dos mellores temas que marcaron unha das m\u00e1is destacadas carreiras da historia musical brit\u00e1nica. \"Greatest Hits\" presentou temas de catro dos \u00e1lbums de m\u00e1is \u00e9xito de Robbie: \"Life Thru a Lens\", \"I\u2019ve Been Expecting You\", \"Sing When You\u2019re Winning\" e \"Escapology\"."}
{"id": "23461", "revid": "5863", "url": "https://gl.wikipedia.org/wiki?curid=23461", "title": "Mesquita (hom\u00f3nimos)", "text": "Unha mesquita pode ser:"}
{"id": "23462", "revid": "98629", "url": "https://gl.wikipedia.org/wiki?curid=23462", "title": "Mesquita", "text": "A mesquita \u00e9 un lugar de culto para os seguidores da fe isl\u00e1mica. Os musulm\u00e1ns con frecuencia ref\u00edrense \u00e1 mesquita co seu nome \u00e1rabe: masjid (pl. \"masajid\") (en caracteres \u00e1rabes: \u0645\u0633\u062c\u062f \u2014 pronunciado m\u00e6s\u02a4\u0131d). O termo \"mesquita\", na maior\u00eda das linguas occidentais, acostuma designar calquera tipo de edificaci\u00f3n dedicada polo islam ao culto, a\u00ednda que en \u00e1rabe dist\u00ednguese entre a mesquita menor, de propiedade privada a mi\u00fado, e a gran mesquita, ou \"colectiva\": \"jami\" ou \"masjid jami\" (\u062c\u0627\u0645\u0639), que pos\u00fae espazos comunais e sociais.\nUn dos seus elementos \u00e9 o minarete, unha torre elevada, no cume da cal o sacerdote exhorta os fieis da comunidade \u00e1s oraci\u00f3ns, cinco veces ao d\u00eda, voltados na direcci\u00f3n da Meca, conforme os preceptos do Alcor\u00e1n.\nA primeira mesquita foi a casa do profeta Mahoma en Medina, unha cidade ao norte da Meca, na cal os seguidores de Mahoma realizaron un retiro en 622.\nO prop\u00f3sito da mesquita \u00e9 servir como lugar onde os musulm\u00e1ns poden reunirse para o rezo ou \"azal\u00e1\" (salat). Mais, as mesquitas son co\u00f1ecidas hoxe en todo o mundo pola s\u00faa importancia xeral para a comunidade isl\u00e1mica (\"ummah\"), tanto como polo seu papel como edificio emblem\u00e1tico da arquitectura isl\u00e1mica. Desenvolv\u00e9ronse na pen\u00ednsula ar\u00e1biga a partir dos espazos ao aire libre que eran a Mesquita de Quba e a Mesquita al-Nabawi no s\u00e9culo VII. Actualmente, a maior\u00eda das mesquitas pos\u00faen traballadas c\u00fapulas, minaretes ou torres, e salas de oraci\u00f3n. Non son s\u00f3 o lugar de rezo, sen\u00f3n tam\u00e9n lugares para aprender sobre o islam ou encontrarse cos compa\u00f1eiros de fe.\nEtimolox\u00eda.\nA palabra \u00e1rabe \"masjid\" significa \"lugar de culto\" e \u00e9 un nome derivado do verbo \"sajada\" (da ra\u00edz \"s-j-d,\" que significa \"arquearse\" ou \"axeonllarse\"), en referencia \u00e1 prostraci\u00f3n que se realiza durante o rezo (\"salat\"). Por outra parte, o voc\u00e1bulo \"masjid\" mesmo, ou polo menos o verbo de que deriva, \u00e9 un empr\u00e9stito do arameo. A voz \"m-s-g-d\" est\u00e1 atestada en arameo desde o s\u00e9culo V a.C., e a mesma palabra rex\u00edstrase m\u00e1is tarde en inscrici\u00f3ns nabateas, co significado de \"lugar de culto\". En aparencia, a palabra aramea significa en orixe \"estela; piar sagrado\".\nHistoria.\nTradici\u00f3n isl\u00e1mica.\nSegundo un dito atribu\u00eddo a Mahoma: \"toda a terra \u00e9 unha mesquita, salvo os cemiterios e os lugares de aseo\". Outro dito afirma que \"a terra foime doada como lugar de rezo e pura; quenquera entre os homes de mi\u00f1a comunidade, chegada a hora da oraci\u00f3n, ter\u00e1 un lugar de rezo e de pureza\". Segundo a crenza isl\u00e1mica, a primeira mesquita do mundo foi a Masjid al-Haram, tam\u00e9n co\u00f1ecida co nome da Kaaba na Meca, que ter\u00eda sido edificada por Ad\u00e1n, logo reconstru\u00edda por Abraham e o seu primeiro fillo Ismael, por mandato de Deus. A segunda mesquita m\u00e1is antiga \u00e9 a mesquita de al-Aqsa, en Xerusal\u00e9n. Consonte a tradici\u00f3n isl\u00e1mica foi tam\u00e9n constru\u00edda por Abraham, pero 40 anos despois; \u00e9 o terceiro lugar santo do islam, pois cando a viaxe nocturna do profeta, este foi levado primeiro \u00e1 sagrada mesquita da Meca, e desde a\u00ed \u00e1 mesquita al-Aqsa. Esta indicou primitivamente a direcci\u00f3n da quibla.\nA primeira constru\u00edda no islam foi a mesquita de Quba, en Medina, que debeu ser edificada cando a H\u00e9xira (\"fuxida\") de Mahoma e os seus compa\u00f1eiros desde A Meca a Medina. Varios d\u00edas despois de ter comezado a construci\u00f3n da mesquita de Quba, Mahoma ter\u00eda iniciado a edificaci\u00f3n dunha segunda mesquita na mesma Medina, co\u00f1ecida hoxe como \u00ab Masjid al-Nabawi \u00bb ou \"mesquita do profeta\". Segundo a tradici\u00f3n, a localizaci\u00f3n foi o do lugar da primeira oraci\u00f3n do venres efectuada en Medina. Segundo a mesma tradici\u00f3n, rogado polos medinenses para que aceptase varios terreos, Mahoma, para non despezar a ningu\u00e9n, deixou a s\u00faa cabalgadura, \"Qo\u00e7oua\", o coidado de determinar o sitio, para o que lle soltou a brida. Foi as\u00ed como, o animal logo de bastantes voltas, det\u00edvose sobre un amplo terreo baleiro sobre o cal se axeonllou. Ese foi o soar no que se ergueu a mesquita de Medina.\nDurante a s\u00faa estad\u00eda na Meca, Mahoma realizou na Kaaba as cinco oraci\u00f3ns decote xuntos cos disc\u00edpulos isl\u00e1micos e mentres \u00e1rabes non musulm\u00e1ns efectuaban igualmente os seus ritos. A tribo de Quraych, dominante na Meca, que era respons\u00e1bel da Kaaba, tentou exclu\u00edr aos disc\u00edpulos de Mahoma do santuario. Cando Mahoma regresou \u00e1 Meca en 630, rompeu os \u00eddolos que hab\u00eda no templo e converteu a \"Kaaba\" nunha mesquita. Desde ent\u00f3n foi co\u00f1ecida como Masjid al-Haram, ou \"mesquita sagrada\".\nA \"Masjid al-Haram\" foi sensibelmente agrandada no curso dos s\u00e9culos para facilitar o Hajj, ou peregrinaci\u00f3n que todo musulm\u00e1n debe realizar se ten capacidade para facela. A primeira ampliaci\u00f3n foi acometida nos inicios do islam, so o goberno do califa Umar ibn al-Khattab, adquirindo a s\u00faa forma actual en 1577, durante o reinado do sult\u00e1n Selim II. Ampliaci\u00f3n m\u00e1is modernas foron executadas durante o reinado da actual familia real saudita Al-Saud.\nDifusi\u00f3n.\nForon constru\u00eddas mesquitas f\u00f3ra da pen\u00ednsula ar\u00e1biga ao comp\u00e1s dos desprazamentos dos musulm\u00e1ns, a trav\u00e9s das conquistas, do comezo e das fluxos migratorios.\nA primeira mesquita co\u00f1ecida da China foi constru\u00edda baixo a dinast\u00eda Tang, durante o s\u00e9culo VIII, en Xi\u2019an. A mesquita de Xi'an, ao contrario das do Leste do pa\u00eds, segue modelos da arquitectura chinesa tradicional das pagodes, carecendo de certos elementos propios das mesquitas do resto do mundo e, mesmo, dos da China occidental.\nO grande espallamento das mesquitas na India remonta ao per\u00edodo do Imperio Mongol, nos s\u00e9culos XVI e XVII. Os mongois introduciron o seu propio estilo arquitect\u00f3nico, salientando as c\u00fapulas aguzadas de forma estirada, como na Jama Masjid de New Delhi. Mais a primeira mesquita edificada na India foi a mesquita \"Q\u00fbtb Min\u00e2r\" en 1193\nAs primeiras mesquitas do imperio Otom\u00e1n, como a Hagia Sophia de Istambul, resultaron da transformaci\u00f3n das igrexas ou catedrais do Imperio Bizantino. Mais os otom\u00e1ns crearon unha nova arquitectura para as mesquitas. Grandes c\u00fapulas centrais, minaretes m\u00faltiples e fachadas abertas. Os arquitectos otom\u00e1ns refinaron a concepci\u00f3n das columnas, os teitos foron elevados m\u00e1is, mesmo a\u00ednda conservando os elementos tradicionais como o mihrab. Enc\u00f3ntranse at\u00e9 hoxe en Turqu\u00eda mesquitas que testemu\u00f1an o modelo otom\u00e1n.\nComezouse a constru\u00edr mesquitas en Europa despois da islamizaci\u00f3n de gran parte da Pen\u00ednsula Ib\u00e9rica a comezos do s\u00e9culo VIII; e moito m\u00e1is tarde, desde o s\u00e9culo XIV, nos Balc\u00e1ns, a ra\u00edz da expansi\u00f3n otom\u00e1. M\u00e1is o maior impulso aconteceu nas d\u00e9cadas recentes debido ao acrecentamento do fluxo migratorio procedente de pa\u00edses musulm\u00e1ns. As principais cidades europeas, como Roma, Londres, Par\u00eds ou Madrid, contan hoxe con mesquitas dotadas dos elementos tradicionais, como c\u00fapulas e minaretes, ademais de servir como centros sociais, relixiosos e comunitarios para os numerosos musulm\u00e1ns que habitan nas devanditas cidades. As\u00ed mesmo at\u00f3panse mesquitas m\u00e1is pequenas en zonas suburbanas e rurais naquelas rexi\u00f3ns europeas nas que viven comunidades isl\u00e1micas. A primeira mesquita levantada en solo franc\u00e9s foi a mesquita Noor-e-Islam, sita en Saint-Denis de la R\u00e9union, inaugurada en 1905; a seguinte foi a Grande Mosqu\u00e9e (Grande Mesquita) de Par\u00eds en 1922. Por\u00e9n, en B\u00e9lxica, at\u00e9 1975 non se organizaron as primeiras mesquitas.\nNos Estados Unidos de Am\u00e9rica, as primeiras mesquitas non apareceron at\u00e9 inicios do s\u00e9culo XX, sendo a primeira das constru\u00eddas \u00e1 de Cedar Rapids, a fins dos anos 1920. A metade das existentes na actualidade foron constru\u00eddas a partir de 1980.\nReconversi\u00f3n de lugares de culto.\nA reconversi\u00f3n dun lugar de culto dunha relixi\u00f3n en lugar sagrado para outra \u00e9 algo ben co\u00f1ecido historicamente, o que tam\u00e9n aconteceu na historia do islam, ao longo da cal diversos sitios, onde se practicaban cultos doutras relixi\u00f3ns, foron convertidos en mesquitas.\nUn dos m\u00e1is antigos exemplos \u00e9 o da Kaaba, que era un lugar de culto pag\u00e1n, no que figuraban 360 \u00eddolos, que Mahoma fixo desaparecer, convert\u00e9ndoa no lugar m\u00e1is sagrado do islam. F\u00f3ra de Arabia, a mesquita Al-Aqsa, o terceiro dos lugares santos do islam, foi edificada sobre o Monte do Templo, sitio onde se ergu\u00eda o Segundo Templo de Xerusal\u00e9n, que \u00e9, a\u00ednda hoxe, considerado polos xudeus un lugar sagrado. Varios s\u00e9culos m\u00e1is tarde, cando os otom\u00e1ns tomaron Constantinopla, en 1453, reconverteron en mesquitas case todas as igrexas, mosteiros e capelas da cidade, inclu\u00edndo a bas\u00edlica de Hagia Sophia, na que ocultaron con xeso os mosaicos, que conti\u00f1an representaci\u00f3ns figuradas, que o islam prohibe, e mesmo engadiron catro grandes minaretes. Varias d\u00e9cadas despois, en 1528, o soberano mongol Babur fixo constru\u00edr unha mesquita en Ayodhya, na India, sobre o lugar no que, segundo o hindu\u00edsmo, tivera lugar o nacemento do deus R\u0101ma. Ameazas de extremistas hind\u00fas levaron ao derrubamento desa mesquita en 1992.\nPor contra, tam\u00e9n as mesquitas pasaran a ser reconvertidas en santuarios doutras relixi\u00f3ns, como foi o caso da Pen\u00ednsula Ib\u00e9rica ao longo da Reconquista. As\u00ed a catedral de Sevilla lev\u00e1ntase sobre a localizaci\u00f3n da anterior mesquita almohade, conserv\u00e1ndose o seu minarete, con diversos engadidos, como campanario: \u00e9 a Giralda. Casos semellantes sucederan na Europa suroriental e mais na India."}
{"id": "23463", "revid": "181", "url": "https://gl.wikipedia.org/wiki?curid=23463", "title": "Alcor\u00e1n", "text": ""}
{"id": "23465", "revid": "98629", "url": "https://gl.wikipedia.org/wiki?curid=23465", "title": "Selecci\u00f3n de f\u00fatbol de Hungr\u00eda", "text": "A selecci\u00f3n nacional de f\u00fatbol de Hungr\u00eda est\u00e1 controlada pola Federaci\u00f3n H\u00fangara de F\u00fatbol. Hungr\u00eda foi unha das primeiras selecci\u00f3ns relevantes na historia do f\u00fatbol europeo, chegando \u00f3 seu m\u00e1ximo nivel na \u00e9poca do \"Equipo de ouro\".\nO equipo de Ouro.\nHungr\u00eda \u00e9 reco\u00f1ecida por ser un dos equipos de m\u00e1is calidade e que m\u00e1is influencia tiveron na historia do f\u00fatbol. Talvez esta escuadra sexa a inventora de moitos aspectos do xogo tal como se desenvolve hoxe en d\u00eda. O \"Aranycsapat\" (Equipo de Ouro, en h\u00fangaro) estaba baseado na s\u00faa dianteira formada por Ferenc Pusk\u00e1s, S\u00e1ndor Kocsis, J\u00f3zsef Bozsik, N\u00e1ndor Hidegkuti e Zolt\u00e1n Czibor. O propio Rinus Michels ten comentado que o Equipo de Ouro foi o primeiro en practicar o \"F\u00fatbol Total\" que fixo popular Holanda nos anos 70. O adestrador h\u00fangaro, Guszt\u00e1v Sebes chamaba ao seu estilo de xogo \"futbol socialista\". Entre o 4 de xu\u00f1o de 1950 e a final do mundial de 1954 conseguiron o r\u00e9cord de 43 vitorias e 7 empates, con memorables partidos coma o que os enfrontou \u00e1 selecci\u00f3n inglesa no estado de Wembley onde ga\u00f1aron por 3-6, sendo a vez primeira que Inglaterra era derrotada na s\u00faa propia casa. As\u00ed mesmo ten a m\u00e1xima distinci\u00f3n da clasificaci\u00f3n ELO de F\u00fatbol con 2173 puntos en xu\u00f1o de 1954 e o segundo posto con 2153 no ano 1956. Superan a equipos coma o Brasil, Inglaterra, Alema\u00f1a ou Italia.\nHungr\u00eda foi d\u00faas veces finalista nos mundiais, en 1938, perdendo coa Italia por 4-2 e no ano 1954 coa Alema\u00f1a por 3-2. A este encontro se lle chama \"o milagre de Berna\" xa que na primeira fase os h\u00fangaros derrotaran aos alem\u00e1ns por 8-3. Houbo moita pol\u00e9mica debido a un gol anulado a Puskas no minuto 89 por un m\u00e1is que discutible f\u00f3ra de xogo. No tempo de lecer S\u00e1ndor Kocsis foi derrubado dentro da \u00e1rea xermana e o \u00e1rbitro non sinalou nada. Ao remata-lo encontro houbo sospeitas de dopaxe sobre o equipo alem\u00e1n, debido \u00e1 destacada forma f\u00edsica que mostraron ao longo do partido. Nunca se puido probar nada, s\u00f3 quedaron as sospeitas que se incrementaron cando despois da final moitos xogadores xermanos tiveron que ser enviados a casas de repouso. Por outra banda Hungr\u00eda ga\u00f1ou o ouro ol\u00edmpico en tres ocasi\u00f3ns 1952, 1964 e 1968. Tam\u00e9n o equipo Sub-23 ga\u00f1ou o Campionato Europeo en 1974.\nR\u00e9cords.\nO encontro entre Austria e Hungr\u00eda en Viena en 1902 foi o primeiro encontro internacional xogado entre dous pa\u00edses non brit\u00e1nicos. Hungr\u00eda foi o primeiro equipo en vencer a Inglaterra na casa, coa vitoria por 3-6 no estadio de Wembley o 25 de novembro de 1953. Un ano despois, en Budapest os h\u00fangaros ga\u00f1ar\u00edan de novo, esta vez por 7-1. Segue a ser a peor derrota sufrida pola selecci\u00f3n inglesa. Ostentan ademais o r\u00e9cord de encontros internacionais imbatidos (33), entre o 14 de maio e o 4 de xullo de 1954.\nXogadores.\nM\u00e1is partidos.\n\"Actualizado a 19 de novembro de 2019\"\nM\u00e1ximos goleadores.\n\"Actualizado a 19 de novembro de 2019\""}
{"id": "23466", "revid": "88215", "url": "https://gl.wikipedia.org/wiki?curid=23466", "title": "Ferenc Pusk\u00e1s", "text": "Ferenc Pusk\u00e1s (en h\u00fangaro Pusk\u00e1s Ferenc), nado en Kispest (Budapest) o 2 de abril de 1927 e finado na mesma cidade o 17 de novembro de 2006, foi un lendario futbolista e despois adestrador h\u00fangaro. Est\u00e1 considerado coma un dos mellores xogadores de t\u00f3dolos tempos e un dos goleadores m\u00e1is efectivos, anotando 84 goles en 85 encontros internacionais para a selecci\u00f3n h\u00fangara e 511 goles en 533 encontros na liga h\u00fangara de f\u00fatbol e na liga espa\u00f1ola de f\u00fatbol.\nTraxectoria.\nDurante os anos 50 converteuse no capit\u00e1n e nunha das estrelas da selecci\u00f3n h\u00fangara co\u00f1ecida coma o \"Aranycsapat\" (\"Equipo de ouro\" en h\u00fangaro). Con Pusk\u00e1s estaban outros lendarios futbolistas coma S\u00e1ndor Kocsis, Zolt\u00e1n Czibor, J\u00f3zsef Bozsik ou N\u00e1ndor Hidegkuti.\nPusk\u00e1s xogou para o Honv\u00e9d ata 1956, ano no que estoupou a Revoluci\u00f3n H\u00fangara. Este feito colleu \u00f3s xogadores f\u00f3ra do pa\u00eds, por mor dunha eliminatoria de Copa de Europa contra o Athletic de Bilbao. Moitos neg\u00e1ronse a volver, e tentaron sacar \u00e1s s\u00faas familias de Hungr\u00eda o antes posible. En 1958 ficha polo Real Madrid e al\u00ed x\u00fantase con outros grandes xogadores coma Alfredo Di St\u00e9fano, Francisco Gento, Raymond Kopa, H\u00e9ctor Rial ou Jos\u00e9 Santamaria.\nO que m\u00e1is destacaba de Ferenc Pusk\u00e1s era o seu mort\u00edfero disparo coa perna esquerda, que non deixou de reportarlle goles ao longo de toda a s\u00faa carreira. Foi o m\u00e1ximo anotador da Liga H\u00fangara en catro ocasi\u00f3ns. Amais, nunha delas, en 1948, foi tam\u00e9n o m\u00e1ximo anotador europeo (Bota de Ouro). Tempo despois, cando marchou ao Real Madrid ga\u00f1ou catro veces o Trofeo Pichichi e anotou sete goles en d\u00faas finais da Copa de Europa\nEn 1995 foi galardoado coma o m\u00e1ximo anotador do s\u00e9culo XX pola IFFHS.\nO 17 de novembro de 2006 Pusk\u00e1s morre en Budapest \u00e1 idade de 79 anos.\nInfancia e xuventude.\nO seu nome de pila era \"Ferenc Purczeld\", apelido de orixe xermana. \u00c1 idade de dez anos o seu pai, tam\u00e9n futbolista do Kispest FC, trocou seu apelido por Pusk\u00e1s, que o seu fillo Ferenc adoptou de inmedianto. Unha traduci\u00f3n aproximada desta verba pode ser \"escopeta\".\nComeza a s\u00faa carreira coma xove promesa do Kispest, sendo o seu pai o adestrador do equipo. Neses anos empregaba outro nome \"Mikl\u00f3s Kov\u00e1cs\", para poder aparentar unha idade maior da que realmente posu\u00eda, o que lle permit\u00eda xogar con rapaces maiores ca el.. Oficialmente asinou contrato coa escuadra \u00f3s doce anos.\nEntre os seus xoves compa\u00f1eiros estaba seu amigo da infancia e futuro membro do \"Equipo de Ouro\" J\u00f3zsef Bozsik.\nO seu debut con primeiro equipo do Kispest FC foi en novembro de 1943, nun encontro contra o Nagyv\u00e1rad.\nXogador.\nHungr\u00eda.\nEn 1949 o Ministerio de Defensa H\u00fangaro toma o control do Kispest, convert\u00e9ndoo no equipo de f\u00fatbol do Ex\u00e9rcito H\u00fangaro e troc\u00e1ndolle o nome por Honv\u00e9d. Por mor disto, os xogadores comezaron a obter rangos militares. Por exemplo, o propio Puskas chegou a ser Maior, de a\u00ed que os ingleses o alcumaran \"The Galloping Major\"..\nSendo o club do ex\u00e9rcito, empregaron levas para fichar \u00f3s mellores futbolistas h\u00fangaros. As\u00ed conseguiron as fichaxes de estrelas coma Zolt\u00e1n Czibor e S\u00e1ndor Kocsis..\nMentres ficou no H\u00f3nved, Ferenc axudou ao club a ga\u00f1ar cinco t\u00edtulos da Liga H\u00fangara. Tam\u00e9n foi o m\u00e1ximo anotador da competici\u00f3n nas tempadas 1947/48, 1949/50, 1950 e 1953, con 50, 31, 25 e 27 goles respectivamente. A marca dos 50 serviulle tam\u00e9n para se-lo m\u00e1ximo anotador de toda Europa, o que anos despois se deu en chamar Bota de Ouro.\nPusk\u00e1s fixo o s\u00faa estrea coa selecci\u00f3n o 20 de agosto de 1945, nun encontro contra a Austria que rematou coa vitoria dos maxiares por 5-2. Aqu\u00ed anota o primeiro dos seus goles co combinado maxiar.\nEn total anotar\u00eda 84 goles en 85 encontros inclu\u00edndo dous tripletes \u00e1 Austria, un a Luxemburgo e catro a Albania..\nXunta Zolt\u00e1n Czibor, S\u00e1ndor Kocsis, J\u00f3zsef Bozsik e N\u00e1ndor Hidegkuti formar\u00eda o n\u00facleo dan lendaria escuadra que ficou 32 encontros sen co\u00f1ece-la derrota.\nAo longo desta etapa de imbatibilidade ga\u00f1aron a medalla de Ouro nos Xogos Ol\u00edmpicos de 1952, vencendo a Iugoslavia por 2-0 na final disputada en Helsinqui. Pusk\u00e1s anotar\u00eda catro goles no torneo.. A pesar deste \u00e9xito a\u00ednda foi m\u00e1is sonada a lecci\u00f3n de f\u00fatbol que lle deron a Inglaterra no Estado de Wembley, cando en 1953 os derrotaron por 3-6. Isto converteunos no primeiro equipo da Europa continental en ga\u00f1arlle \u00e1 selecci\u00f3n inglesa na s\u00faa propia casa.. A humillaci\u00f3n para os ingleses non rematar\u00eda aqu\u00ed. Ao ano seguinte, 1954, dev\u00f3lvenlles a visita e xogan un encontro en Budapest. Os maxiares vencen de novo, desta volta por 7-1. Pusk\u00e1s anotou dous goles en cada encontro contra Inglaterra.\nEn 1953 tam\u00e9n conseguen ga\u00f1a-la Copa Dr. Ger\u0151, un trofeo entre selecci\u00f3ns nacionais da Europa Central que tardou cinco anos en completarse. Hungr\u00eda remata na cabeza da clasificaci\u00f3n con once puntos e Pusk\u00e1s \u00e9 nomeado m\u00e1ximo anotador do torneo con 10 goles. O encontro que lles deu o trofeo foi a vitoria contra a Italia por 0-3 nun encontro disputado na cidade de Roma.\nEn 1954 disputase o Mundial de Su\u00edza onde os h\u00fangaros son uns dos claros favoritos para alzarse co t\u00edtulo de campi\u00f3n. Os dous primeiros encontros s\u00e1ldanse con apisoantes vitorias a prol dos maxiares: 9-0 contra Corea do Norte e 8-3 contra Alema\u00f1a do Oeste, Pusk\u00e1s anotou un total de tres goles. Neste \u00faltimo encontro sofre unha mancadura no nocello que o vai afastar do once inicial ata a final.\nTras vencer \u00f3 Brasil no que se deu en chamar \"A batalla de Berna\", g\u00e1nanlle tam\u00e9n a Uruguai, plant\u00e1ndose na final.\nO derradeiro e m\u00e1is importante encontro do torneo \u00eda enfrontar de novo \u00f3s h\u00fangaros contra a Alema\u00f1a do Oeste. O adestrador, Guszt\u00e1v Sebes decidiu que Pusk\u00e1s ti\u00f1a que xogar a pesar de non terse recuperado totalmente do golpe no nocello. A\u00ednda as\u00ed, \u00f3s seis minutos de xogo anota o primeiro tanto para os maxiares. Czibor marca o segundo pouco despois e a vitoria semella encarrilada. Mais a escuadra xermana consegue empata-lo encontro antes do descanso.\nQuedando s\u00f3 seis minutos para o remate do encontro, Alema\u00f1a adi\u00e1ntase no marcador grazas a un disparo coa perna esquerda de Helmut Rahn que bate a Grocsis. Catro mintus despois, Pusk\u00e1s empata de novo mais o tanto \u00e9 anulado por un m\u00e1is que dubidoso f\u00f3ra de xogo. \u00d3 final, 3-2 para os xermanos.\nEn 1956 o Honv\u00e9d clasif\u00edcase para a Copa de Europa, e son emparellados co Athletic de Bilbao na primeira rolda. No estado de San Mam\u00e9s a escuadra vasca imponse por 3-2 e antes de xogarse o encontro de volta estoupa a Revoluci\u00f3n H\u00fangara en Budapest. Os xogadores maxiares n\u00e9ganse a retornar a Hungr\u00eda neses intres e conseguen que se poida disputa-lo encontro en Bruxelas..\nA volta rematar\u00eda cun resultado de empate 3-3 mais o Honv\u00e9d cae por un 6-5 no total da eliminatoria. Unha vez eliminados, sacan \u00e1s s\u00faas familias de Hungr\u00eda e realizan unha xira con obxectivo de ga\u00f1ar alg\u00fans cartos, xa que neses intres case non ti\u00f1an ni para comer. A pesar da oposici\u00f3n da FIFA e das autoridades h\u00fangaras viaxan por Italia, Portugal, Espa\u00f1a e o Brasil. Tralo seu retorno \u00e1 Europa os xogadores escollen cada un cadanseu cami\u00f1o. Alg\u00fans coma Bozsik retornaron a Hungr\u00eda, namentres que outros coma Czibor, Kocsis ou Pusk\u00e1s procuraron novos clubs na Europa do Oeste.\nEspa\u00f1a.\nDespois do seu rexeitamento a regresar a Hungr\u00eda, xogou uns cantos encontros amigables co RCD Espa\u00f1ol. Neses momentos os clubs italianos do A.C. Milan e a Juventus tentaban facerse cos seus servizos, mais a UEFA promulgou unha sanci\u00f3n de dous anos que lle imped\u00eda poder xogar en Europa. Neses anos estivo vivindo primeiro en Austria e logo marchou cara Italia.\nTras cumprirse o prazo da sanci\u00f3n quixo fichar por alg\u00fan club italiano, m\u00e1is a s\u00faa idade (31 anos) e o seu peso fixeron que non recibira oferta algunha dos clubs m\u00e1is importantes do \"Calcio\".. De calquera xeito, sorprendentemente o Real Madrid interesouse por contratalo e aqu\u00ed, en 1958, comeza a segunda etapa da s\u00faa carreira futbol\u00edstica.\nNa s\u00faa primeira tempada de branco, a 1958/59, Pusk\u00e1s anotou catro tripletes, o primeiro deles xa no seu segundo encontro, o 21 de setembro de 1958 contra o Sporting de Gij\u00f3n. En xaneiro el e mais Alfredo Di St\u00e9fano conseguen un triplete por cabeza nun encontro contra a UD Las Palmas. Outras das s\u00faas actuaci\u00f3ns memorables foron contra o Elche CF, fac\u00e9ndolle catro goles na 60/61 e cinco na 61/62. En 1963 faille dous tripletes \u00f3 FC Barcelona, un no Estadio Santiago Bernab\u00e9u e outro no Camp Nou.\nEn total, nas oito tempadas nas que ficou no Madrid, xogou 180 encontros de liga, anotando 156 goles. Nas s\u00faas seis primeiras tempadas rematou a liga cun m\u00ednimo de 20 goles e ga\u00f1ou o Trofeo Pichichi en catro ocasi\u00f3ns: 1960, 1961, 1963 e 1964, con 26,27,26, e 20 goles respectivamente. Estes tantos axudaron \u00e1 escuadra merengue a ga\u00f1a-la liga cinco veces consecutivas entre os anos 1961 e 1965, as\u00ed coma unha copa do xeneral\u00edsimo en 1962. Pusk\u00e1s anotou os dous goles do seu equipo na final contra o Sevilla FC.\nNo relativo \u00e1s competici\u00f3ns europeas, xogou un total de 39 encontros de Copa de Europa, anotando 35 goles. Na Copa de Europa da tempada 58-59 xogou un papel decisivo anotando nas semifinais contra o Atl\u00e9tico de Madrid, mais non puido disputa-la final por mor dunha mancadura.\nDe calquera xeito, \u00f3 ano seguinte comeza a campa\u00f1a europea cun triplete contra o Jeunesse Esch, e na semifinal anotar\u00eda outros tres goles contra o FC Barcelona. A final contra o Eintracht Frankfurt pasar\u00eda \u00e1 historia, co propio Ferenc e Alfredo Di St\u00e9fano coma protagonistas indiscutibles. O encontro rematou 7-3, con catro goles de Pusk\u00e1s e tres de Di St\u00e9fano.\nNas seguintes campa\u00f1as europeas, a\u00ednda anotar\u00eda outros tres tripletes m\u00e1is, inclu\u00edndo o da famosa vitoria do Benfica \u00f3 Madrid por 5-3, onde Eus\u00e9bio foi a grande estrela da escuadra portuguesa.\nEn 1962, Pusk\u00e1s colle a cidadan\u00eda espa\u00f1ola e chegar\u00eda a xogar catro encontros coa s\u00faa selecci\u00f3n, participando no Mundial de 1962 no que non conseguir\u00edan pasar da primeira rolda, a pesar de contar con xogadores coma, amais do propio Pusk\u00e1s, Alfredo Di St\u00e9fano, Francisco Gento ou Luis Su\u00e1rez.\nAdestrador.\nTralo seu retiro coma xogador, emprende unha carreira de adestrador que o levar\u00e1 a percorrer medio mundo. O seu primeiro traballo foi no H\u00e9rcules CF, no ano 1967.\nEn 1970 colle o mando do club grego do Panathinaikos FC, e \u00f3 ano seguinte l\u00e9vao ata a final da Copa de Europa, que perde contra o Ajax Amsterdam de Johan Cruyff por 2-0. A d\u00eda de hoxe segue a ser o \u00fanico club do pa\u00eds hel\u00e9nico en chegar \u00e1 final desta competici\u00f3n.\nPusk\u00e1s ficou al\u00ed \u00f3 longo de cinco anos, durante os cales tam\u00e9n se fixo con dous t\u00edtulos de liga(1970 e 1972). Todos estes \u00e9xitos fixeron del un aut\u00e9ntico \u00eddolo entre os seareiros do club, que a\u00ednda o consideran o mellor adestrador que endexamais tiveron.\nNo ano 1974 marcha de Grecia para facerse cargo do Real Murcia, en Espa\u00f1a. Pouco despois marchar\u00e1 para Chile, onde adestrar\u00e1 \u00f3 Colo-Colo.\nPusk\u00e1s porase \u00e1 fronte dunha selecci\u00f3n nacional por vez primeira en 1976, adestrando a Arabia Saudita. Despois dun ano, abandonar\u00eda o cargo para volver a Grecia, desta volta \u00f3 AEK Athens, conseguindo o s\u00e9timo campionato de liga para o club\nEn 1979 viaxa a Exipto co gallo de adestrar \u00f3 Al-Masry, unha das escuadras da primeira divisi\u00f3n exipcia. Ficar\u00e1 al\u00ed tres anos.\nNo ano 1985 volve a Suram\u00e9rica, desta volta \u00f3 Paraguai, onde se fai cargo do Sol de Am\u00e9rica e despois do Cerro Porte\u00f1o.\nA derradeira escuadra que adestrou foi o South Melbourne Hellas australiano, conseguindo o campionato de liga no ano 1991. Logo de tres anos, volta finalmente a Hungr\u00eda.\nAqu\u00ed tomar\u00e1 o mando da selecci\u00f3n nacional ao longo dun ano, para despois retirarse definitivamente do f\u00fatbol profesional.\nRetiro e derradeiros anos.\nA pesar de caer en desgraza a ollos do goberno, sempre foi considerado un heroe polo pobo h\u00fangaro. No ano 1993 as autoridades conc\u00e9denlle o perd\u00f3n e Pusk\u00e1s volta \u00f3 fogar, fac\u00e9ndose cargo por un tempo da Selecci\u00f3n nacional.\nEn 1998 \u00e9 nomeado un dos primeiros embaixadores de boa vontade da FIFA.\nNo ano 2002 o \"N\u00e9pstadion\" de Budapest foi renomeado coma o Stadion Pusk\u00e1s Ferenc na s\u00faa honra. Tam\u00e9n foi declarado mellor xogador h\u00fangaro dos \u00faltimos 50 anos pola Federaci\u00f3n H\u00fangara de F\u00fatbol co gallo do 50 Aniversario da UEFA, en novembro de 2003.\nFoille diagnosticada a enfermidade de Alzh\u00e9imer en 2000.. Ingresa nun hospital da capital h\u00fangara en setembro de 2006 do que xa non sair\u00eda con vida. O 17 de novembro morre Ferenc Pusk\u00e1s \u00f3s 79 anos de idade a causa dunha pneumon\u00eda.\nO seu enterro conv\u00e9rtese nun funeral de estado, e o seu ata\u00fade e trasladado desde o estado que leva o seu nome ata a Praza dos Heroes, onde foi despedido con vinte e unha salvas na s\u00faa honra. Os seus restos foron soterrados nunha bas\u00edlica de Budapest o 9 de decembro de 2006.\nT\u00edtulos e Galard\u00f3ns.\n\"Xogador\"\nHungr\u00eda\nHonv\u00e9d\nReal Madrid\n\"Adestrador\"\nPanathinaikos\nSouth Melbourne Hellas"}
{"id": "23467", "revid": "98629", "url": "https://gl.wikipedia.org/wiki?curid=23467", "title": "O sexto sentido", "text": "O sexto sentido (en ) \u00e9 un filme estadounidense de terror escrito e dirixido por M. Night Shyamalan que se estreou en 1999. O filme conta a historia de Cole Sear (Haley Joel Osment), un neno que \u00e9 quen de ver e falar cos mortos, e o seu psic\u00f3logo (Bruce Willis), que trata de axudalo. O filme afirmou a Shyamalan como guionista e director, e introduciu \u00f3 p\u00fablico \u00f3 seu particular cine, que se caracteriza polos seus finais sorprendentes.\nDende o momento da s\u00faa estrea, foi aclamado pola cr\u00edtica, que fixo especial fincap\u00e9 nas actuaci\u00f3ns (especialmente de Osment e Willis), a s\u00faa atmosfera, e o seu sorprendente final. O filme foi o segundo en recadaci\u00f3n de 1999 (detr\u00e1s de \"\"), conseguindo 293 mill\u00f3ns nos Estados Unidos e 379 mill\u00f3ns internacionalmente. Foi nomeado a 6 Premios \u00d3scar, inclu\u00edndo a categor\u00eda de mellor filme.\nSinopse.\n\u00c9 unha pel\u00edcula que conta a ficticia historia dun illado e preocupado neno (Haley Joel Osment), quen di que ve xente morta, e un psic\u00f3logo infantil (Bruce Willis) que trata de axudalo.\nGalard\u00f3ns.\nA pel\u00edcula foi nomeada a varios Premios da Academia, inclu\u00edndo mellor actor secundario (Haley Joel Osment), \u00d3scar \u00e1 mellor actriz secundaria (Toni Collette) e \u00d3scar \u00f3 mellor director (M. Night Shyamalan)."}
{"id": "23468", "revid": "89787", "url": "https://gl.wikipedia.org/wiki?curid=23468", "title": "Corpus ling\u00fc\u00edstico", "text": "Un corpus ling\u00fc\u00edstico \u00e9 un conxunto, normalmente moi amplo, de exemplos reais de uso dunha lingua. Estes exemplos poden ser textos (tipicamente), ou mostras orais (normalmente transcritas).\nCh\u00e1maselle ling\u00fc\u00edstica de corpus \u00e1 subdisciplina da ling\u00fc\u00edstica que estuda a lingua a trav\u00e9s destas mostras. Este tipo de aproximaci\u00f3n choca co enfoque chomskiano que tende a estudar a lingua a trav\u00e9s da intuici\u00f3n ling\u00fc\u00edstica do falante.\nEsta subdisciplina, dado o volume de datos que se manexa, normalmente as\u00f3ciase coa ling\u00fc\u00edstica computacional.\nEsta disciplina iniciouse en 1967 cando Henry Kucera e Nelson Francis publicaron o cl\u00e1sico \"Computational Analysis of Present-Day American English\", base\u00e1ndose no corpus Brown, unha compilaci\u00f3n de ingl\u00e9s americano de aproximadamente un mill\u00f3n de palabras seleccionadas dunha ampla variedade de fontes."}
{"id": "23469", "revid": "408", "url": "https://gl.wikipedia.org/wiki?curid=23469", "title": "Cuneiforme", "text": ""}
{"id": "23470", "revid": "605", "url": "https://gl.wikipedia.org/wiki?curid=23470", "title": "Cronolox\u00eda da grecia antiga", "text": ""}
{"id": "23471", "revid": "98629", "url": "https://gl.wikipedia.org/wiki?curid=23471", "title": "Escrita cuneiforme", "text": "A escrita cuneiforme \u00e9 a forma m\u00e1is temper\u00e1 co\u00f1ecida de expresi\u00f3n escrita da que se atoparon restos arqueol\u00f3xicos. Creada polos sumerios a finais do cuarto milenio a.C., a escrita cuneiforme xurdiu como un sistema de pictogramas. Co tempo, as representaci\u00f3ns pict\u00f3ricas simplific\u00e1ronse e fix\u00e9ronse m\u00e1is abstractas, dando lugar ao que se co\u00f1ece como escrita cuneiforme.\nO alfabeto sumerio adaptouse para a escrita das linguas acadia, elamita, hitita e luvita e inspirou os alfabetos do persa antigo e o ugar\u00edtico.\nDesenvolvemento.\nOs primeiros pictogramas fix\u00e9ronse sobre t\u00e1boas de arxila en columnas verticais, cunha pluma fabricada a partir dun estilo de c\u00e1nabo afiado. Dous desenvolvementos posteriores fixeron o proceso m\u00e1is r\u00e1pido e doado. Por unha banda, a xente comezou a escribir de esquerda a dereita en filas horizontais (rotando t\u00f3dolos pictogramas en sentido levoxiro 90\u00ba no proceso). Por outra banda, usouse un novo estilo de punta de cu\u00f1a que se introduc\u00eda na arxila, o que deu lugar a caracteres en forma de cu\u00f1a (cuneiformes). Mediante o axuste da posici\u00f3n relativa da t\u00e1boa fronte ao estilo, o escrib\u00e1n pod\u00eda usar unha \u00fanica ferramenta para unha ampla variedade de signos.\nEsta t\u00e1boas pod\u00edanse cocer en fornos para dar lugar a un rexistro permanente, ou pod\u00edanse reciclar se non era necesario que perdurasen. Moitas das t\u00e1boas atopadas polos arque\u00f3logos cons\u00e9rvanse porque se coc\u00edan accidentalmente no momento en que ex\u00e9rcitos atacantes prend\u00edan lume ao edificio onde se gardaban.\nCreada polos sumerios para rexistrar a lingua sumeria, a escrita cuneiforme foi posteriormente adoptada polos pobos acadio, babilonio, elamita, hitita e asirio para as s\u00faas propias linguas. Foi amplamente usada en Mesopotamia durante 3000 anos, malia que a natureza sil\u00e1bica do alfabeto, ao ser refinado polos sumerios, resultaba pouco intuitiva aos falantes de linguas sem\u00edticas. Este feito, antes de que a civilizaci\u00f3n Sumeria fose redescoberta, levou a moitos fil\u00f3logos a sospeitar dunha civilizaci\u00f3n anterior a Babilonia.\nA maior\u00eda das adaptaci\u00f3ns posteriores da escrita cuneiforme preservaron polo menos certos aspectos do alfabeto sumerio. O acadio escrito inclu\u00eda tanto s\u00edmbolos fon\u00e9ticos do silabario sumerio, como logogramas lidos como palabras completas. Moitos signos no alfabeto eran polivalentes, cun significado \u00e1 vez fon\u00e9tico e logogr\u00e1fico. Cando o alfabeto cuneiforme se adaptou para escribir a lingua hitita, engadiuse ao alfabeto unha nova capa de pronunciaci\u00f3ns logogr\u00e1ficas acadias, co resultado de xa non se co\u00f1ecer a pronunciaci\u00f3n de moitas palabras hititas convencionalmente escrita con logogramas. A complexidade do sistema ten certa semellanza co xapon\u00e9s cl\u00e1sico, escrito nun sistema de escrita derivado do chin\u00e9s. Alg\u00fans destes sinogramas foron usados como logogramas e outros como caracteres fon\u00e9ticos. O xapon\u00e9s contempor\u00e1neo distingue graficamente os logogramas (kanji) dos caracteres sil\u00e1bicos (kana) pero \u00e1 parte diso \u00e9 un sistema similar.\nEsta complexidade deu lugar a varias versi\u00f3ns simplificadas do sistema de escrita. O persa antigo escrib\u00edase nun subconxunto de caracteres cuneiformes simplificados, que formaban un simple alfabeto semi-sil\u00e1bico. Utilizaba bastantes menos trazos en forma de cu\u00f1a que o asirio, xunto cuns cantos logogramas para palabras que aparec\u00edan con frecuencia, como \"deus\" ou \"rei\". A lingua ugar\u00edtica escrib\u00edase usando o alfabeto ugar\u00edtico, un alfabeto padr\u00f3n de estilo sem\u00edtico (un abjad) que se escrib\u00eda co m\u00e9todo cuneiforme.\nO uso do arameo chegou a ter gran difusi\u00f3n durante o imperio asirio e o alfabeto arameo foi substitu\u00edndo gradualmente o cuneiforme. A \u00faltima inscrici\u00f3n cuneiforme co\u00f1ecida, un texto astron\u00f3mico, data do ano 75 a.C..\nDescifrado.\nO co\u00f1ecemento da escrita cuneiforme estaba perdido ata que en 1835 Henry Rawlinson, un oficial da armada brit\u00e1nica, atopou algunhas das inscrici\u00f3ns de Bisit\u00fan nun acantilado en Bisit\u00fan en Persia. Talladas durante o reinado do rei Dar\u00edo I de Persia (522 a.C. - 486 a.C.), consist\u00edan en textos id\u00e9nticos nas tres linguas oficiais do imperio: o persa antigo, o babilonio, e o elamita. A inscrici\u00f3n de Bisit\u00fan permitiu o descifrado da escrita cuneiforme, igual que a pedra de Rosetta para os xerogl\u00edficos exipcios. \u00c9 m\u00e9rito de Grotefend os primeiros pasos do seu desciframento.\nRawlinson deduciu acertadamente que o persa antigo era un alfabeto sil\u00e1bico e descifrouno correctamente. Traballando de forma independente, o asiri\u00f3logo irland\u00e9s Edward Hincks tam\u00e9n contribu\u00edu ao descifrado. Logo de traducir o persa, Rawlinson e Hincks comezaron a traducir os outros. En gran medida foron axudados polo descubrimento da cidade de N\u00ednive por parte de Paul-\u00c9mile Botta en 1842. Entre os tesouros descubertos por Botta estaban os restos da gran librer\u00eda de Asurbanipal. Este arquivo real conti\u00f1a varios miles de t\u00e1boas de arxila cocida con inscrici\u00f3ns cuneiformes.\nPor 1851 Hincks e Rawlinson pod\u00edan ler xa 200 signos babilonios. Axi\u00f1a se lles uniron outros dous cript\u00f3logos, o estudante de orixe alem\u00e1 Julius Oppert e o orientalista brit\u00e1nico William Henry Fox Talbot. En 1857 os catro homes co\u00f1ec\u00e9ronse en Londres e tomaron parte nun famoso experimento para comprobaren a precisi\u00f3n das s\u00faas investigaci\u00f3ns.\nEdwin Norris, secretario da Real Sociedade Asi\u00e1tica, deulles a cada un deles unha copia dunha inscrici\u00f3n recentemente descuberta do reino do emperador asirio Tiglath-Pileser I. Un xurado de expertos foi convocado para examinar as traduci\u00f3ns resultantes e certificar a s\u00faa exactitude.\nEn t\u00f3dolos puntos esenciais as traduci\u00f3ns dos catro expertos coincid\u00edan. Houbo por suposto algunhas pequenas discrepancias. O inexperto Talbot cometera alg\u00fans erros e a traduci\u00f3n de Oppert conti\u00f1a algunhas pasaxes dubidosas debido a que o ingl\u00e9s non era a s\u00faa lingua materna. Pero as versi\u00f3ns de Hincks e Rawlinson eran virtualmente id\u00e9nticas. O xurado declarouse satisfeito e o descifrado da escrita cuneiforme acadia pasou a ser un \"fait accompli\".\nTransliteraci\u00f3n.\nA escrita cuneiforme ten un formato espec\u00edfico de transliteraci\u00f3n. Debido \u00e1 polivalencia do sistema de escrita, a transliteraci\u00f3n non \u00e9 unicamente sen perda, sen\u00f3n que ademais pode conter m\u00e1is informaci\u00f3n que o documento orixinal. Por exemplo, o signo DINGIR nun texto hitita pode representar tanto a s\u00edlaba hitita \"an\", ou pode ser parte dunha frase acadia, representando a s\u00edlaba \"il\", ou pode ser un sumerograma, representando o significado sumerio orixinal, \"deus\".\nUnicode.\nO sistema de escrita cuneiforme foi aceptado para a s\u00faa inclusi\u00f3n nunha futura versi\u00f3n de Unicode:"}
{"id": "23472", "revid": "89787", "url": "https://gl.wikipedia.org/wiki?curid=23472", "title": "Reco\u00f1ecemento da fala", "text": "O reco\u00f1ecemento autom\u00e1tico da fala (RAF) \u00e9 unha parte da intelixencia artificial que ten como obxectivo permitir a comunicaci\u00f3n falada entre seres humanos e computadoras. O problema que se suscita nun sistema de RAF \u00e9 o de facer cooperar un conxunto de informaci\u00f3ns que proceden de diversas fontes de co\u00f1ecemento (ac\u00fastica, fon\u00e9tica, fonol\u00f3xica, l\u00e9xica, morfosint\u00e1ctica, sem\u00e1ntica e pragm\u00e1tica), en presenza de ambig\u00fcidades, incertezas e erros inevitables para chegar a obter unha interpretaci\u00f3n aceptable da mensaxe ac\u00fastica recibida.\nDese\u00f1o dun sistema de RAF.\nAprendizaxe.\nUn aspecto crucial no dese\u00f1o dun sistema de RAF \u00e9 a elecci\u00f3n do tipo de aprendizaxe que se utilice para constru\u00edr as diversas fontes de co\u00f1ecemento. Basicamente, existen dous tipos:\nNa pr\u00e1ctica, non existen metodolox\u00edas que estean baseadas unicamente na aprendizaxe indutiva, de feito, as\u00famese un compromiso dedutivo-indutivo no que os aspectos xerais forn\u00e9cense dedutivamente e a caracterizaci\u00f3n da variabilidade indutivamente.\nDecodificador ac\u00fastico-fon\u00e9tico.\nAs fontes de informaci\u00f3n ac\u00fastica, fon\u00e9tica, fonol\u00f3xica e posiblemente l\u00e9xica, cos correspondentes procedementos interpretativos, dan lugar a un m\u00f3dulo co\u00f1ecido como decodificador ac\u00fastico-fon\u00e9tico (ou en ocasi\u00f3ns a un decodificador l\u00e9xico). A entrada ao decodificador ac\u00fastico-fon\u00e9tico \u00e9 o sinal vocal convenientemente representado; para iso, \u00e9 necesario que este sufra un preproceso de parametrizaci\u00f3n. Nesta etapa previa \u00e9 necesario asumir alg\u00fan modelo f\u00edsico, cont\u00e1ndose con modelos auditivos e modelos articulatorios.\nModelo da linguaxe.\nAs fontes de co\u00f1ecemento sint\u00e1ctico, sem\u00e1ntico e pragm\u00e1tico dan lugar ao modelo da linguaxe do sistema. Cando a representaci\u00f3n da sintaxe e da sem\u00e1ntica tende a integrarse, desenv\u00f3lvense sistemas de RAF de gram\u00e1tica restrinxida para tarefas concretas.\nReco\u00f1ecemento dunha gram\u00e1tica restrinxida.\nO reco\u00f1ecemento da gram\u00e1tica restrinxida traballa reducindo as t\u00edpicas frases reco\u00f1ecidas a un tama\u00f1o m\u00e1is pequeno c\u00e1 gram\u00e1tica formal. Este tipo de reco\u00f1ecemento traballa mellor cando o falante proporciona respostas breves a cuesti\u00f3ns ou preguntas espec\u00edficas: as preguntas \"si\" ou \"non\", ao elixir unha opci\u00f3n do men\u00fa, un artigo dunha lista determinada etc. A gram\u00e1tica especifica as palabras e frases m\u00e1is t\u00edpicas que unha persoa dir\u00eda como resposta r\u00e1pida e despois asocia esas palabras ou frases a un concepto sem\u00e1ntico. Por exemplo, un \u201csi\u201d pode entenderse cando se oe un \u201csip\u201d, \u201cvale\u201d, \u201cyes\u201d ou \u201cokey\u201d, e un \u201cnon\u201d cun \u201cnop\u201d, \u201cnada\u201d ou \u201cen absoluto\u201d.\nSe o falante di algo que gramaticalmente non ten sentido, o reco\u00f1ecemento fallar\u00e1. Normalmente, se o reco\u00f1ecemento falla, a aplicaci\u00f3n incitar\u00e1 ao usuario a repetir o que dixo e o reco\u00f1ecemento intentarase de novo. Se o sistema est\u00e1 correctamente dese\u00f1ado e \u00e9 repetidamente incapaz de entender ao usuario (debido a que non se entendeu ben a pregunta, un acento pechado, interferencias ou demasiado ru\u00eddo ao redor), retirarase e desviar\u00e1 a chamada a outro operador.\nOs modelos da linguaxe m\u00e1is complexos necesitan para o seu correcto funcionamento grandes corpos de voz e de texto escrito para a aprendizaxe e a avaliaci\u00f3n dos correspondentes sistemas. Grazas a eles, p\u00f3dense abordar gram\u00e1ticas m\u00e1is complexas e achegarse ao procesamento de linguaxes naturais.\nCaracter\u00edsticas dos sistemas existentes.\nOs sistemas comerciais estiveron dispo\u00f1ibles dende o ano 1990. A pesar do aparente \u00e9xito destas tecnolox\u00edas, moi poucas persoas utilizan o sistema do reco\u00f1ecemento do fala nas s\u00faas computadoras. Parece ser que moitos dos usuarios utilizan o rato e o teclado para gardar ou redactar documentos, porque lles resulta m\u00e1is c\u00f3modo e r\u00e1pido a pesar do feito de que todos podemos falar a m\u00e1is velocidade da que tecleamos. As\u00ed a todo, mediante o uso de ambos, o teclado e o reco\u00f1ecemento do fala, o noso traballo ser\u00e1 moito m\u00e1is efectivo.\nEste sistema onde est\u00e1 sendo m\u00e1is utilizado \u00e9 en aplicaci\u00f3ns telef\u00f3nicas: axencias de viaxes, atenci\u00f3n ao cliente, informaci\u00f3n etc. A mellor\u00eda destes sistemas de reco\u00f1ecemento da fala foron aumentando e a s\u00faa eficacia cada vez \u00e9 maior.\nOs programas comerciais m\u00e1is famosos son IBM ViaVoice e Dragon NaturallySpeaking.\nEn software libre hai CVoiceControl (gr\u00e1vase a orde como adestramento) e PerlBox (sen adestramento, pero en ingl\u00e9s)."}
{"id": "23474", "revid": "12452", "url": "https://gl.wikipedia.org/wiki?curid=23474", "title": "Bronce Antigo", "text": ""}
{"id": "23475", "revid": "12452", "url": "https://gl.wikipedia.org/wiki?curid=23475", "title": "Bronce Medio", "text": ""}
{"id": "23476", "revid": "12452", "url": "https://gl.wikipedia.org/wiki?curid=23476", "title": "Bronce Final", "text": ""}
{"id": "23477", "revid": "12452", "url": "https://gl.wikipedia.org/wiki?curid=23477", "title": "Idade de bronce", "text": ""}
{"id": "23478", "revid": "12452", "url": "https://gl.wikipedia.org/wiki?curid=23478", "title": "Idade de ferro", "text": ""}
{"id": "23479", "revid": "1131", "url": "https://gl.wikipedia.org/wiki?curid=23479", "title": "Terra Ch\u00e1", "text": "O top\u00f3nimo galego Terra Ch\u00e1 pode referirse a:"}
{"id": "23480", "revid": "1131", "url": "https://gl.wikipedia.org/wiki?curid=23480", "title": "Serra do Xistral", "text": "A serra do Xistral forma o n\u00facleo do serras setentrionais de Galiza que separa a Terra Ch\u00e1 do mar, do que irradian os serra da Toxiza cara ao leste, a Carba cara ao po\u00f1ente, e montes de Buio e dos Cabaleiros, na ca\u00edda do macizo cara ao litoral. Este conxunto monta\u00f1oso est\u00e9ndese polos concellos das Pontes de Garc\u00eda Rodr\u00edguez, Abad\u00edn, Alfoz, Mondo\u00f1edo, Muras, Ourol, O Valadouro, Vilalba, Xermade, Xove, Viveiro e Cervo.\n\u00c9 un espazo natural declarado como zona especial de conservaci\u00f3n (ZEC).\nXeograf\u00eda e xeolox\u00eda.\nOrograf\u00eda.\nA Serra do Xistral ocupa 22 964 ha e a s\u00faa altura m\u00e1xima son os 1046 m do Cadram\u00f3n.\nHidrograf\u00eda.\nA Serra do Xistral deita as augas no Cant\u00e1brico (r\u00edos Landro, Ouro e Masma), na Terra Ch\u00e1 (bac\u00eda do Mi\u00f1o) por Abad\u00edn, e no r\u00edo Sor e no r\u00edo Eume.\nClima.\n\u00c9 a zona de frecuente n\u00e9boa e ventos e menos horas de irradiaci\u00f3n solar. As n\u00e9boas que percorren as chairas elevadas da serra deixan abondosas precipitaci\u00f3ns, e enchoupan e favorecen as s\u00faas extensas turbeiras e pasteiros.\nFlora e fauna.\nFlora.\nProsperan especies end\u00e9micas, como o bu\u00f1o, a \"Drosera intermedia\" e diversas especies de musgos de \"Sphagnum\" e uceiras h\u00famidas atl\u00e1nticas de zonas mornas, como \"Erica mackaiana\", \"Erica ciliaris\" e \"Erica tetralix\", uceiras secas europeas e uceiras ortomediterr\u00e1neas end\u00e9micas con toxo (\"Ulex sp.\").\nDestaca a presenza de augas oligotr\u00f3ficas cun contido de minerais moi baixo das chairas areosas (\"Litorelletalia uniflorae\"), lagoas eutr\u00f3ficas naturais con vexetaci\u00f3n \"Magnopotamion\" ou \"Hydrocharition\", lagoas e estanques distr\u00f3ficos naturais, r\u00edos de pisos de planicie a montano con vexetaci\u00f3n de \"Ranunculion fluitantis\" e de \"Callitricho-batrachion\", formaci\u00f3ns herbosas con \"Nardus\", con numerosas especies, sobre substratos sil\u00edceos de zonas monta\u00f1osas (e de zonas submonta\u00f1osas de Europa continental), turbeiras de cobertor, depresi\u00f3ns sobre substratos turbosos de \"Rhynchosporion\", bosques aluviais de amieiros, freixos de r\u00edo, \"Alno-padion\", \"Alnion incanae\" e salgueiros, xunto con bosques de acivros.\nFauna.\nEntre a fauna destacan especies infrecuentes como d\u00faas especies de bolboretas do x\u00e9nero \"Erebia\" (para as que se describiron subespecies end\u00e9micas do Xistral), o never\u00f3n (\"Chyonomis nivalis\") ou a lagarta das bra\u00f1as (\"Zootoca vivipara\", antes \"Lacerta vivipara\"), que ten nesta serra unha das poucas localidades de presenza en Galiza e que conforman o seu l\u00edmite occidental de distribuci\u00f3n mundial.\nPos\u00fae unha interesante herpetofauna, con poboaci\u00f3ns de saramaganta (\"Chioglossa lusitanica\"), lagarto das silvas (\"Lacerta schreiberi\") ou lagarta da serra (\"Iberolacerta monticola\"), ademais da xa citada lagarta das bra\u00f1as. Constit\u00fae, as\u00ed mesmo, unha fronteira natural entre d\u00faas subespecies de sacabeiras, a \"Salamandra salamandra gallaica\" e a \"S.s.bernardezi\", que podemos atopar na serra nas s\u00faas formas t\u00edpicas e h\u00edbridas.\nEntre as aves, vense especies propias de zonas abertas como a curuxa das xunqueiras (\"Asio flammeus\"), as rapinas ou tartara\u00f1as (\"Circus ssp.\") ou de zonas h\u00famidas, como a arcea (\"Gallinago gallinago\"). Outras especies destac\u00e1beis son o \u00fabalo (\"Carduelis spinus\"), o picanzo vermello (\"Lanius collurio\"), o picanzo real (\"Lanius excubitor\") e a papuxa montesa (\"Sylvia undata\"). At\u00f3panse tam\u00e9n carn\u00edvoros como o lobo (\"Canis lupus\"), o gato bravo (\"Felis sylvestris\"), a xeneta (\"Genetta genetta\"), a donicela (\"Mustela nivalis\") ou o fur\u00f3n (\"Mustela putorius\").\nSendo unha zona pouco poboada, nos seus prados cr\u00edanse cabalos e vacas ceibes.\nLexislaci\u00f3n.\nA Serra do Xistral, coa ribeira alta do r\u00edo Sor, \u00e9 unha zona declarada como zona especial de conservaci\u00f3n (ZEC) dentro da Rede Natura 2000. Forma parte ademais da Reserva da Biosfera \"Terras do Mi\u00f1o\"."}
{"id": "23481", "revid": "72725", "url": "https://gl.wikipedia.org/wiki?curid=23481", "title": "Ledo\u00f1o, Culleredo", "text": "San Pedro de Ledo\u00f1o \u00e9 unha parroquia do sur do concello de Culleredo. Segundo o IGE en 2016 ti\u00f1a 277 habitantes (131 mulleres e 146 homes) distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 259 habitantes.\nXeograf\u00eda.\nEst\u00e1 situada no val de Veiga e as s\u00faas terras est\u00e1n bicadas polo r\u00edo Vali\u00f1as e que nace nas inmediaci\u00f3ns da aldea de Vista Alegre, xa no concello da Laracha. O monte de Ledo\u00f1o \u00e9 o monte Picoto, que xorde como linde natural coa parroquia de Orro (San Salvador).\nLedo\u00f1o \u00e9 unha das m\u00e1is cativas parroquias do concello de Culleredo, tanto en extensi\u00f3n como en n\u00famero de habitantes. As v\u00edas de comunicaci\u00f3n son, a estrada que une Vilaboa coa capital municipal e contin\u00faa deica Peiro de Arriba (Celas de Peiro, Sta. Mar\u00eda); a AC-523, situada ao sur da parroquia, que une a A-6 e Meirama, Cerceda; e a autoestrada A-6 (A Coru\u00f1a-Madrid), ao norte. Recentemente desapareceu o ferrocarril, co percorrido entre A Coru\u00f1a e Santiago, mais estase a falar de recuperar as v\u00edas para transporte de mercador\u00edas.\nEconom\u00eda.\nA maior parte dos veci\u00f1os de Ledo\u00f1o te\u00f1en as s\u00faas ocupaci\u00f3ns f\u00f3ra da aldea, e os que traballan al\u00ed, fano, en inmensa maior\u00eda, dedicados \u00e1 terra. A\u00ednda que, dende a construci\u00f3n do Centro Lox\u00edstico de Transportes de Culleredo, alg\u00fans habitantes traballan noutros sectores diferentes do primario e sen sa\u00edren do lugar.\nSociedade.\nA parroquia de Ledo\u00f1o conta cunha escola de Educaci\u00f3n Infantil, na que reciben as s\u00faas primeiras clases arredor dunha ducia de meni\u00f1os e meni\u00f1as da aldea e os arredores. As idades destes nenos est\u00e1n entre os tres e os seis anos. A esta idade adoitan trasladarse \u00e1 escola de Primaria de Culleredo, sita no lugar de Tarr\u00edo.\nA sociedade ledo\u00f1esa ten un lugar de encontro habitual dende hai d\u00e9cadas, que \u00e9 o Centro Social Ledo\u00f1\u00e9s, situado no centro da aldea, e que adoita organizar festas, cursos, actividades e outros eventos durante todo o ano, moitos deles, en colaboraci\u00f3n co concello de Culleredo.\nFestividades e tradici\u00f3ns.\nLedo\u00f1o celebra as s\u00faas festas na honra de San Pedro, o seu patr\u00f3n, e a Virxe do Carme a primeira fin de semana despois do 16 de xullo."}
{"id": "23487", "revid": "98629", "url": "https://gl.wikipedia.org/wiki?curid=23487", "title": "Sequoia", "text": "A sequoia com\u00fan \u00e9 unha \u00e1rbore do x\u00e9nero Sequoia, que consta dunha \u00fanica especie, Sequoia sempervirens, comunmente chamada sequoia com\u00fan ou sequoia vermella de California, da familia dos alciprestes (\"Cupressaceae\"). \u00c9 unha \u00e1rbore perennifolia moi lonxeva (entre 2 000 e 3 000 anos) e a m\u00e1is alta do mundo, chegando a atinxir m\u00e1is de 112 m de altura e 7 m de di\u00e1metro na s\u00faa base.\nAtop\u00e1molas nalg\u00fans parques urbanos e arboredos de Galicia. Salientan os exemplares do Castelo de Soutomaior, en Pontevedra. A plantaci\u00f3n m\u00e1is importante at\u00f3pase en Poio nas proximidades do Monte Castrove, onde en 1992 se plantaron 500 sequoias vermellas para conmemorar o quinto centenario do descubrimento de Am\u00e9rica. Ademais hai varias plantaci\u00f3ns experimentais.\nEtimolox\u00eda.\nO nome galego sequoia, que coincide co normalmente empregado internacionalmente para apelar a estas con\u00edferas t\u00edpicas da Alta California e do Oreg\u00f3n, v\u00e9n da homenaxe ao xefe cherokee chamado Sequoyah, se ben cabe consignar que os cherokees e a s\u00faa confederaci\u00f3n moraban no centro-leste de Am\u00e9rica do Norte e nunca nos lugares onde medran estas \u00e1rbores.\nDescrici\u00f3n.\nO tronco \u00e9 recto, cil\u00edndrico, con p\u00f3las horizontais lixeiramente curvas para abaixo e pos\u00fae unha casca moi grosa, suave e dunha brillante cor parda-avermellada que vai escurecendo exposta \u00e1 intemperie. As follas son de tama\u00f1os vari\u00e1beis: entre 15\u201325\u00a0mm, longas e aplanadas en \u00e1rbores novas e gromos \u00e1 sombra na zona inferior da copa dos exemplares vellos, at\u00e9 5\u201310\u00a0mm de longo en gromos expostos a pleno sol na parte superior da copa de \u00e1rbores m\u00e1is vellas; entre ambos os extremos hai unha ampla transici\u00f3n de tama\u00f1os. Son de cor verde escura nas partes superiores e inferiormente pos\u00faen d\u00faas bandas con estomas branco azuladas. A disposici\u00f3n da folla \u00e9 espiral, a\u00ednda que as m\u00e1is grandes e sombreadas est\u00e1n xiradas para a base para conservar unha posici\u00f3n plana e obter a m\u00e1xima luz pos\u00edbel. Os conos son ovoides, de 15\u201332\u00a0mm de longo e con 15-25 escamas dispostas en espiral; maduran entre 8-9 meses despois da polinizaci\u00f3n a finais do inverno. Cada escama destes conos cont\u00e9n entre 3 a 7 sementes, cada unha de 3\u20134\u00a0mm de longo e 0,5 de ancho, con d\u00faas \u00e1s de 1\u00a0mm. Estas sementes son liberadas cando as escamas maduran e se abren ao secar.\nUsos.\n\u00c9 unha das tres especies de \u00e1rbores de madeira vermella. Esta, utilizada antigamente na construci\u00f3n, empr\u00e9gase hoxe en d\u00eda na ebanister\u00eda pola s\u00faa alta calidade e a s\u00faa rechamante cor. Empr\u00e9ganse tam\u00e9n coma especie ornamental.\nH\u00e1bitat e distribuci\u00f3n.\nO seu h\u00e1bitat natural, que se encontra en sistemas monta\u00f1osos bastante h\u00famidos onde medran en grupos, resgard\u00e1ndose de fortes ventos e xeadas, enc\u00f3ntrase nunha estreita faixa do oeste de Estados Unidos que abrangue desde a zona meridional de Oreg\u00f3n at\u00e9 a California central, e d\u00e1se tanto en zonas ch\u00e1s coma nas h\u00famidas dos outeiros costeiros. Foi introducida en Europa en 1843 e hoxe en d\u00eda \u00e9 popular en parques europeos dado o seu alto valor ornamental.\nEn Galicia plantouse en xard\u00edns urbanos e de pazos. Hai bos exemplares no Parque de Castrelos en Vigo, na Carballeira de Santa Susana en Santiago de Compostela, nos xard\u00edns de Padr\u00f3n, en Beluso (Bueu), ou no arboredo do Pazo de Louriz\u00e1n, en Mar\u00edn. Por riba destas plantaci\u00f3ns sobrancea o bosque de 500 sequoias vermellas de Poio, en Aris preto do monte Castrove.. Ademais existen varias plantaci\u00f3ns experimentais, como a de Fontao en Foz, a car\u00f3n do r\u00edo Ouro.\nEn Cantabria existe un arboredo de sequoias, declarado monumento natural en 2003, \"Monumento Natural de las Secuoyas del Monte Cabez\u00f3n\", con 848 p\u00e9s de \"Sequoia sempervirens\" e 25 de pi\u00f1eiro de Monterrei (\"Pinus radiata\"), plantados a finais dos anos 40.\nEcolox\u00eda.\nAs sequoias da costa americana ocupan unha estreita faixa duns 750\u00a0km de lonxitude e 8\u201375\u00a0km de largura ao longo da beiramar pac\u00edfica de Am\u00e9rica do Norte. A elevaci\u00f3n do terreo var\u00eda dos 30 at\u00e9 os 750 metros, de cando en vez , baixando at\u00e9 o nivel do mar e culminando os 920 metros (Farjon, 2005). Adoitan medrar nas monta\u00f1as onde hai m\u00e1is precipitaci\u00f3ns debido \u00e1 humidade do oc\u00e9ano. As \u00e1rbores m\u00e1is altas e vellas at\u00f3panse en vales e cavorcos fondos onde fl\u00faen regueiros todo o ano e as br\u00e9temas son habituais. Non medran ben na beiramar, pois non aturan nin o sal nin os ventos excesivos. Os neboeiros si son de importancia na ecolox\u00eda da sequoia costeira do parque nacional \"Redwood National Park\".\nA fronteira norte da s\u00faa extensi\u00f3n, delim\u00edtase por dous arboredos no Chetco River na periferia do oeste das Klamath Mountains, 25 quil\u00f3metros ao norte da li\u00f1a entre California e Oreg\u00f3n. As poboaci\u00f3ns m\u00e1is grandes e m\u00e1is altas est\u00e1n en Redwood National and State Parks (condados Del Norte e Humboldt) e Humboldt Redwoods State Park (Humboldt County, California). Esta zona nativa fornece un ambiente \u00fanico con choivas estacionais fortes (at\u00e9 2.500\u00a0mm ou 100 polgadas anualmente). O ar fresco mari\u00f1\u00e1n e mais a br\u00e9tema mante\u00f1en unha humidade constante durante todo o ano nestas fragas. Varios factores, inclu\u00edndo as precipitaci\u00f3ns fortes, crean un solo con menos nutrientes dos necesarios, causando que as sequoias dependan moito de toda a comunidade bi\u00f3tica do bosque, cunha reciclaxe completa das \u00e1rbores mortas. Esta comunidade bi\u00f3tica incl\u00fae as especies a seguir: Abeto de Douglas, \"Tsuga heterophylla\" (tsuga de Alberta), \"Lithocarpus densiflorus\", \"Arbutus menziesii\" (\u00e9rbedo do Pac\u00edfico), e outras \u00e1rbores ademais dunha gran variedade de fentos, musgos e cogomelos. As sequoias fornecen un h\u00e1bitat para unha gran variedade de mam\u00edferos, paxaros, r\u00e9ptiles e anfibios. Os troncos vellos e podres de subministran un h\u00e1bitat axeitado para especies ameazadas coma a curuxa pintada (\"Strix occidentalis\") ou o paxaro mari\u00f1o californiano \"Brachyramphus marmoratus\".\nA grosa casca, rica en taninos, combinada coa follaxe que comeza a se desenvolver a grande altura, subministran unha boa protecci\u00f3n fronte as frecuentes vagas de lumes ou os danos que causan as pragas de insectos, o que contrib\u00fae \u00e1 lonxevidade das sequoias. A sequoia costeira m\u00e1is vella co\u00f1ecida ten arredor dos 2.200 anos; mais \u00e9 normal que moitos exemplares pasen dos 600 anos en fragas primarias. As numerosas declaraci\u00f3ns da existencia de \u00e1rbores a\u00ednda m\u00e1is vellas, son incorrectas. Curiosamente, e por mor do aparente per\u00edodo de vida eterna das mesmas, as sequoias costeiras denomin\u00e1ronse \u201cSequoias eternas\u201d a principios do s\u00e9culo XIX; en lat\u00edn \u201csempervirens\u201d significa sempre verde ou eterno, unha coincidencia desco\u00f1ecida a todo aquel que nomeou a eses xigantes.\nA localizaci\u00f3n prehist\u00f3rica dos f\u00f3siles do \u201cgenus\u201d \u00e9 considerabelmente maior cunha distribuci\u00f3n cosmopolita que incl\u00fae Europa e Asia at\u00e9 hai uns 5 mill\u00f3ns de anos.\nReproduci\u00f3n.\nA s\u00faa reproduci\u00f3n \u00e9 asexual e sexual. As\u00ed os gomos son clons id\u00e9nticos coa mesma materia xen\u00f3mica. A produci\u00f3n de sementes comeza contra os 10 ou 15 anos de idade e frecuentemente ocorren colleitas grandes de sementes, por\u00e9n a viabilidade da semente \u00e9 baixa, tipicamente por baixo do 15%. Pode ser que a baixa viabilidade sexa unha adaptaci\u00f3n para desanimar aos depredadores de sementes, os cales non queren gastar o tempo a buscar entre as sementes comest\u00edbeis. As sementes que presentan unha especie de \u00e1s na s\u00faa periferia, son mi\u00fadas e lixeiras, chegando a pesar entre 3,3 e 5\u00a0mg (200-300 semente/gramo). As \"\u00e1s\" non son efectivas para un espallamento amplo, e o vento esp\u00e1llaas entre 60 e 120 metros de media da distancia da \u00e1rbore orixinaria. O crecemento das plantas de pebideiro \u00e9 moi r\u00e1pido, e co\u00f1\u00e9cense casos de \u00e1rbores novas que acadaron os 20 metros de altura en 20 anos.\nLonxevidade e tama\u00f1o.\nA sequoia vermella m\u00e1is vella ten uns 2.200 anos; moitas outras exceden os 600 anos. A\u00ednda que das sequoias \u00e9 moi co\u00f1ecida a s\u00faa lonxevidade, hoxe en d\u00eda \u00e9 o ser vivo m\u00e1is grande do planeta. No pasado foi superado por eucaliptos e abetos agora xa extintos. A forma da s\u00faa estrutura \u00e9 rechamangueira: a partir da mesma ra\u00edz medran troncos independentes mais moi pr\u00f3ximos uns dos outros, de xeito que se un fora danado, os demais desenvolveranse independentemente, a\u00ednda que achegando zume ao tronco que a necesita.\nAs sequoias m\u00e1is grandes.\nHyperion \u00e9 o nome que o equipo de Chris Antkins deu \u00e1 \u00e1rbore que polo de agora \u00e9 o ser vivo m\u00e1is alto do mundo, unha sequoia vermella que mide 115,55 m de alto.\nEsta \u00e1rbore, xunta outras tres que bateron a marca da Stratosphere giant (112,9 m), at\u00f3panse no Parque Nacional de Redwood, no norte de San Francisco, California.\nA seguir submin\u00edstrase unha listaxe dos exemplares m\u00e1is grandes desta especie:\nA orde e mais a altura poden cambiar por mor a novos descubrimentos, perdas de talo e de follaxe, maior crecemento e novas medici\u00f3ns. Unha das m\u00e1is co\u00f1ecidas bases de datos para grandes con\u00edferas \u00e9 \"The gymnosperm database\", mais os seus datos poden diferir doutras fontes.\nGaliza.\nEn Galiza pl\u00e1ntanse coma ornamental en arboredos e pazos dende hai anos. Alg\u00fans exemplares de sequoias figuran no Cat\u00e1logo de \u00c1rbores Senlleiras de Galicia:\nAdemais hai algunhas plantaci\u00f3ns experimentais e bosques:"}
{"id": "23488", "revid": "98629", "url": "https://gl.wikipedia.org/wiki?curid=23488", "title": "Declinaci\u00f3n", "text": "O termo declinaci\u00f3n pode referirse a:"}
{"id": "23489", "revid": "6188553", "url": "https://gl.wikipedia.org/wiki?curid=23489", "title": "Acacia", "text": "Acacia \u00e9 un antigo x\u00e9nero que comprende un grupo de \u00e1rbores e arbustos cuxo froito \u00e9 un legume, logo, da familia \"Fabaceae\" (mesma familia do feix\u00f3n, a soia, a ervella, a xesta etc.). Procedentes maiormente de Australia, foron naturalizadas en Galicia, onde se lle co\u00f1ecen coma acacias ou alcacias. A mimosa tam\u00e9n pertencer\u00eda a este x\u00e9nero. C\u00f3mpre ter en conta que a falsa acacia, especie asilvestrada com\u00fan en Galicia, como o propio nome indica, pertence a un x\u00e9nero distinto de leguminosas, \"Robinia\".\nDistribuci\u00f3n.\nCo\u00f1\u00e9cese co nome com\u00fan de \u00abacacia\u00bb a moitas \u00e1rbores leguminosas deste x\u00e9nero e tam\u00e9n doutros x\u00e9neros (as chamadas \u00abfalsas acacias\u00bb, tales como \"Robinia pseudoacacia\", \"Gleditsia triacanthos\" ou a \"Sophora japonica\"). Das m\u00e1is de 3.000 especies descritas no mundo tan s\u00f3 unhas 1.400 especies son aceptadas; e, delas, 970 pertencen ao x\u00e9nero \"Acacia, stricto sensu,\" e unhas 950 proceden de Australia. Moitas delas foron naturalizadas noutros continentes. \nEst\u00e1n presentes en t\u00f3dolos h\u00e1bitats terrestres, inclu\u00edndo contornas alpinas, selvas tropicais, bosques, pasteiros, dunas costeiras e desertos. Nos bosques m\u00e1is secos son un compo\u00f1ente importante do sotobosque. Noutros lugares poden ser dominantes como no \"Brigalow Belt\" de Australia.\nEn Australia, o bosque de \"Acacia\", \u00e9 o segundo tipo de bosque m\u00e1is com\u00fan despois do bosque de eucalipto, cubrindo 980.000 quil\u00f3metros cadrados, un 8% da superficie forestal total. \"Acacia\" \u00e9 tam\u00e9n o x\u00e9nero m\u00e1is grande do pa\u00eds de plantas con flores, con case 1.000 especies atopadas.\nEn Galicia consid\u00e9ranse especies invasoras.\nH\u00e1bitat.\nNecesitan un lugar fresco para invernar, con temperaturas comprendidas entre 5 e 10\u00a0\u00b0C. No ver\u00e1n necesitan abundantes regas, cunha fertilizaci\u00f3n completa.\nEcolox\u00eda.\nAs acacias salientan por ser plantas fixadoras de nitr\u00f3xeno. Desta forma, contrib\u00faen \u00e1 nitrificaci\u00f3n do solo e a que este sexa ideal para plantas, como as ornamentais, que necesitan de solos b\u00e1sicos. Tam\u00e9n facilitan o acceso a este elemento a outras plantas. Algunhas especies presentan o problema de ser moi invasoras nalg\u00fans territorios, desprazando especies aut\u00f3ctonas (mimosa, acacia negra).\nCultivo.\nHai acacias para usos ornamentais e forestais. Algunhas especies apr\u00e9cianse en xardiner\u00eda. Son de r\u00e1pida xermolaci\u00f3n e de doado coidado. En Galicia a mimosa plantouse para fixar noiros, especialmente dos ferrocarr\u00eds e rapidamente se estendeu. A acacia negra plantouse con fins madeireiros.\nAlgunhas especies de acacia -en particular \"A. baileyana\", \"A. dealbata\" e \"A. pravissima\" - son cultivadas como plantas ornamentais de xard\u00edn. A publicaci\u00f3n de 1889 \"Useful native plants of Australia : Including Tasmania\" describe varios usos para comer.\nToxicidade.\nAlgunhas especies de acacia conte\u00f1en alcaloides psicoactivos e outras conte\u00f1en fluoroacetato de potasio, un veleno para roedores.\nEspecies.\nOutras.\nAs especies m\u00e1is cultivadas son: \nAlgunhas especies ameazadas de extinci\u00f3n:\nOutras especies:"}
{"id": "23490", "revid": "5863", "url": "https://gl.wikipedia.org/wiki?curid=23490", "title": "A Ameixenda, Cee", "text": "Santiago da Ameixenda \u00e9 unha parroquia que se localiza no sur do concello coru\u00f1\u00e9s de Cee na comarca de Fisterra. Segundo o IGE en 2018 ti\u00f1a 476 habitantes (245 mulleres e 231 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n aos anos 2004, cando ti\u00f1a 615 habitantes, e 1999 cando ti\u00f1a 669 habitantes.\nPatrimonio.\nNesta parroquia at\u00f3pase o castelo do Pr\u00edncipe, fortaleza que foi dese\u00f1ada polos enxe\u00f1eiros Llovet e Carlos Lemour e comezada a constru\u00edrse en 1740 e rematada en 1755, esta foi utilizada para a defensa da da r\u00eda de Cee-Corcubi\u00f3n dos franceses e piratas.\nA igrexa parroquial de Santiago Ap\u00f3stolo (constru\u00edda no s.XV e reformada no s.XVIII) acolle no seu interior unha reliquia cun dos dedos de Santiago o Maior,o cal conta a lenda, que os veci\u00f1os recolleron esa falanxe tras a pelexa entre a alma do ap\u00f3stolo e os moros que ocupaban a zona. Coma conmemoraci\u00f3n da axuda do ap\u00f3stolo a recuperaci\u00f3n das terras ao pobo e a expulsi\u00f3n dos musulm\u00e1ns os veci\u00f1os ergueron a igrexa parroquial de Ameixenda."}
{"id": "23491", "revid": "5863", "url": "https://gl.wikipedia.org/wiki?curid=23491", "title": "Brens, Cee", "text": "Santa Baia de Brens \u00e9 unha parroquia que se localiza no sur do concello coru\u00f1\u00e9s de Cee na comarca de Fisterra. Segundo o IGE en 2018 ti\u00f1a 868 habitantes (468 mulleres e 400 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n aos anos 2004, cando ti\u00f1a 1137 habitantes, e 1999 cando ti\u00f1a 1212 habitantes.\nNa parroquia est\u00e1 a f\u00e1brica de carburos de Brens, da empresa FerroAtl\u00e1ntica."}
{"id": "23492", "revid": "5863", "url": "https://gl.wikipedia.org/wiki?curid=23492", "title": "Cee, Cee", "text": "Santa Mar\u00eda de Cee \u00e9 unha parroquia que se localiza no sur do concello coru\u00f1\u00e9s de Cee na comarca de Fisterra. Segundo o IGE en 2018 ti\u00f1a 4.463 habitantes (2.343 mulleres e 2.120 homes) distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n aos anos 2004, cando ti\u00f1a 3.641 habitantes, e 1999 cando ti\u00f1a 3412 habitantes."}
{"id": "23493", "revid": "5863", "url": "https://gl.wikipedia.org/wiki?curid=23493", "title": "Lires, Cee", "text": "Santo Estevo de Lires \u00e9 unha parroquia situada ao noroeste do concello coru\u00f1\u00e9s de Cee na comarca de Fisterra. Segundo o padr\u00f3n municipal en xaneiro de 2018 ti\u00f1a 398 (190 homes, 208 mulleres) habitantes distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004 cando ti\u00f1a 470 (244 mulleres e 226 homes). En 1999 ti\u00f1a 506 habitantes.\n\u00c9 unha parroquia de car\u00e1cter agr\u00edcola. A piscifactor\u00eda de troitas situada nela \u00e9 das m\u00e1is importantes do estado . Foi pioneira no turismo rural, contando na actualidade con varios establecementos deste tipo.\nO r\u00edo Castro desemboca na r\u00eda de Lires, formando o l\u00edmite desta parroquia de Cee con Mux\u00eda.\nA s\u00faa igrexa parroquial data de comezos do s\u00e9culo XVII. Anteriormente houbera unha ermida medieval m\u00e1is pequena e m\u00e1is preto da r\u00eda.\nPor esta parroquia pasa o Cami\u00f1o de Santiago e a 8\u00aa etapa da ruta de sendeirismo do Cami\u00f1o dos Faros."}
{"id": "23494", "revid": "5863", "url": "https://gl.wikipedia.org/wiki?curid=23494", "title": "A Pereiri\u00f1a, Cee", "text": "San Xi\u00e1n da Pereiri\u00f1a \u00e9 unha parroquia situada ao norte do concello coru\u00f1\u00e9s de Cee na comarca de Fisterra. Segundo o IGE en 2018 ti\u00f1a 724 habitantes (364 homes e 360 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2004, cando ti\u00f1a 862 habitantes (439 homes e 423 mulleres). En 1999 ti\u00f1a 907 habitantes.\n\u00c9 unha parroquia predominantemente agr\u00edcola e forestal. Est\u00e1 atravesada pola ruta seguida polos peregrinos que tras facer o cami\u00f1o de Santiago se achegan a Fisterra.\nNo alto de San Pedro cons\u00e9rvase unha pequena capela, cunha fonte preto dela.\nHistoria.\nCoa reforma parroquial da diocese de Santiago de 1867, A Pereiri\u00f1a anexou a parroquia de Codesos, formada polo lugar hom\u00f3nimo e mais o de Vilanova."}
{"id": "23495", "revid": "6235804", "url": "https://gl.wikipedia.org/wiki?curid=23495", "title": "Toba, Cee", "text": "Santo Adr\u00e1n de Toba \u00e9 unha parroquia que se localiza no centro do concello coru\u00f1\u00e9s de Cee na comarca de Fisterra. Segundo o IGE en 2018 ti\u00f1a 647 habitantes (325 mulleres e 322 homes) distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n ao ano 2004, cando ti\u00f1a 619 habitantes. En 1999 ti\u00f1a 646 habitantes.\nPatrimonio.\nNa parroquia at\u00f3pase a praia de Estorde, con Bandeira Azul. A igrexa parroquial \u00e9 rom\u00e1nica, do s\u00e9culo XII, con planta de cruz latina. Preto dela hai un conxunto de sete mu\u00ed\u00f1os de auga restaurados en parte nos \u00faltimos anos."}
{"id": "23496", "revid": "1987", "url": "https://gl.wikipedia.org/wiki?curid=23496", "title": "Deduci\u00f3n", "text": "A deduci\u00f3n ou razoamento dedutivo foi descrito por primeira vez por fil\u00f3sofos da Antiga Grecia, en especial Arist\u00f3teles.\nOpostamente ao razoamento indutivo no cal se formulan leis a partir de feitos observados, o razoamento dedutivo infire eses mesmos feitos base\u00e1ndose na lei xeral.\nEn l\u00f3xica, a deduci\u00f3n \u00e9 unha modalidade de razoamento no cal a verdade das premisas non converte en verdadeira a conclusi\u00f3n, sen\u00f3n que a conclusi\u00f3n dun razoamento dedutivo s\u00f3 \u00e9 probable. As\u00ed pois, nun razoamento dedutivo poden afirmarse as premisas e, asemade, negar a conclusi\u00f3n sen contradicirse.\nUn exemplo:\nDisto ded\u00facese que Arist\u00f3teles \u00e9 libre. Observemos que inda que as premisas son razoamentos xerais substentables, a conclusi\u00f3n \u00e9 doada de refugar por ter un campo de perspectiva reducido."}
{"id": "23500", "revid": "56817", "url": "https://gl.wikipedia.org/wiki?curid=23500", "title": "Definici\u00f3n", "text": " \nUnha definici\u00f3n \u00e9 unha proposici\u00f3n (ou conxunto de proposici\u00f3ns) mediante a cal trata de expor de maneira un\u00edvoca e con precisi\u00f3n a comprensi\u00f3n dun concepto ou termo ou dicci\u00f3n ou \u2013se consta de dous ou m\u00e1is palabras\u2013 dunha expresi\u00f3n ou locuci\u00f3n.\nUnha definici\u00f3n \u00e9 unha descrici\u00f3n dun complexo de estado de cousas ou obxectos, circunstancias ou abstracci\u00f3ns que permanecen unidas por medio dun establecemento da zona de validez.\nDesde un punto de vista l\u00f3xico, unha \"definici\u00f3n\" ben constru\u00edda deber\u00eda ser unha \"determinaci\u00f3n ou delimitaci\u00f3n conceptual do que \u00e9 esencial nun ente, que non sup\u00f3n necesariamente comprobaci\u00f3n emp\u00edrica. \u00c9 tam\u00e9n, xunto coa divisi\u00f3n e demostraci\u00f3n, un dos procedementos xerais utilizados pola ciencia\".\nEtimolox\u00eda.\nO termo definici\u00f3n deriva do caso xenitivo latino \"d\u0113f\u012dn\u012bt\u012d\u014dnis:\" do fin (nominativo \"d\u0113f\u012dn\u012bt\u012do)\". \u00c9 dicir, indica \"delimitaci\u00f3n\" dun l\u00edmite do significado.\nDefinici\u00f3ns de \"definici\u00f3n\".\nUnha definici\u00f3n pode ser unha declaraci\u00f3n das propiedades de certa cousa ou ben unha declaraci\u00f3n de equivalencia entre un termo e o significado dese termo. Termo e significado non son mutuamente exclusivos nin son equivalentes.\nPoden distinguirse distintos tipos e t\u00e9cnicas de definici\u00f3n inclu\u00edndo:\nRegras da definici\u00f3n.\nAs principais regras das definici\u00f3ns rem\u00f3ntanse a Arist\u00f3teles:"}
{"id": "23501", "revid": "5863", "url": "https://gl.wikipedia.org/wiki?curid=23501", "title": "Denotaci\u00f3n", "text": "A distinci\u00f3n entre denotaci\u00f3n e connotaci\u00f3n dos signos conta cunha longa tradici\u00f3n filos\u00f3fica e ling\u00fc\u00edstica.\nNunha primeira aproximaci\u00f3n perc\u00edbese que o proceso significativo reviste d\u00faas modalidades:\nDe a\u00ed que, a\u00ednda cando en t\u00f3dalas mensaxes se combinan ambos modos de significaci\u00f3n, dist\u00ednguese \u00e1s veces entre unha clase de mensaxes fundamentalmente denotativas (coma as cient\u00edficas) e outra de mensaxes eminentemente connotativas (coma as art\u00edsticas).\nCh\u00e1mase denotaci\u00f3n ao significado obxectivo dunha palabra, a aquilo que unha palabra significa para a absoluta totalidade de co\u00f1ecedores dunha lingua, sen que exista a m\u00e1is m\u00ednima discrepancia entre eles. Adoita coincidir este significado co que recollen habitualmente os dicionarios xerais.\nDenotaci\u00f3n e referencia.\nO concepto de denotaci\u00f3n pode prestarse a certo equ\u00edvoco: como modalidade que \u00e9 da significaci\u00f3n, a denotaci\u00f3n implica un tipo particular de relaci\u00f3n entre un significante e un significado e, polo tanto, unha relaci\u00f3n interna \u00f3 propio signo. \u00c9 preciso, pois, diferenciar 'denotaci\u00f3n' e 'referencia'. Esta \u00faltima instit\u00fae a relaci\u00f3n entre o signo e a cousa, a realidade extraling\u00fc\u00edstica.\nA denotaci\u00f3n e o lugar concreto -dentro do sistema sem\u00e1ntico- que o c\u00f3digo asigna a un termo nunha cultura determinada. O significado denotativo manif\u00e9stase logo como independente do contexto, manif\u00e9stase en virtude da manipulaci\u00f3n do contexto, da substancia do contido."}
{"id": "23502", "revid": "22570", "url": "https://gl.wikipedia.org/wiki?curid=23502", "title": "Connotaci\u00f3n", "text": "A relevancia do termo connotaci\u00f3n -oposto a denotaci\u00f3n- d\u00e9bese a que os signos ling\u00fc\u00edsticos non significan por si mesmos, sen\u00f3n nas sociedades que os adoptan, polo que se integran nunhas estruturas socioculturais determinadas que lles achegan determinados valores ou propiedades de car\u00e1cter adicional. As connotaci\u00f3ns son asociaci\u00f3ns de tipo cultural, ideol\u00f3xico, psicol\u00f3xico, social, individual, afectivo, estil\u00edstico etc., que por motivos psico-sociais suxiren os termos.\nExemplos de connotaci\u00f3n:\nA connotaci\u00f3n caracteriza habitualmente a linguaxe po\u00e9tica e metaf\u00f3rica; o poeta emprega palabras con sentidos subxectivamente adheridos. As\u00ed, por exemplo, Federico Garc\u00eda Lorca adoita asociar a denotaci\u00f3n do substantivo \"metal\" coa connotaci\u00f3n persoal de \u00abmorte\u00bb.\nA connotaci\u00f3n establece ademais relaci\u00f3ns subxectivas, pero \u00e1s veces colectivas, entre os diferentes campos sem\u00e1nticos como se pode ver no seguinte exemplo:"}
{"id": "23503", "revid": "22570", "url": "https://gl.wikipedia.org/wiki?curid=23503", "title": "Deque\u00edsmo", "text": "O deque\u00edsmo consiste nunha utilizaci\u00f3n incorrecta da part\u00edcula de (preposici\u00f3n) xunto \u00e1 part\u00edcula que (conxunci\u00f3n) en proposici\u00f3ns completivas ou subordinadas substantivas de complemento directo:\nO deque\u00edsmo \u00e9 un anacoluto que deriva do cruzamento de d\u00faas estruturas sint\u00e1cticas, a de complemento directo e a de complemento de r\u00e9xime ou, na terminolox\u00eda de Emilio Alarcos Llorach, suplemento:\nPor ultracorrecci\u00f3n, \u00e1s veces pode darse o fen\u00f3meno contrario: a supresi\u00f3n dun \"de\" necesario na construci\u00f3n dun complemento de r\u00e9xime ou suplemento."}
{"id": "23504", "revid": "1131", "url": "https://gl.wikipedia.org/wiki?curid=23504", "title": "Determinante", "text": "O termo determinante pode referirse a:"}
{"id": "23505", "revid": "85894", "url": "https://gl.wikipedia.org/wiki?curid=23505", "title": "Cerceda, Cerceda", "text": "San Marti\u00f1o de Cerceda \u00e9 unha parroquia que se localiza no norte do concello de Cerceda. Segundo o IGE en 2013 ti\u00f1a 1.919 habitantes (977 homes e 942 mulleres), distribu\u00eddos en 11 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.782 habitantes."}
{"id": "23506", "revid": "22570", "url": "https://gl.wikipedia.org/wiki?curid=23506", "title": "As Encrobas, Cerceda", "text": "San Rom\u00e1n das Encrobas \u00e9 unha parroquia que se localiza no leste do concello de Cerceda. Segundo o IGE en 2013 ti\u00f1a 415 habitantes (209 homes e 206 mulleres), distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 355 habitantes."}
{"id": "23507", "revid": "22570", "url": "https://gl.wikipedia.org/wiki?curid=23507", "title": "Meirama, Cerceda", "text": "Santo Andr\u00e9 de Meirama \u00e9 unha parroquia que se localiza no nord\u00e9s do concello de Cerceda. Segundo o IGE en 2013 ti\u00f1a 412 habitantes (206 mulleres e 206 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 502 habitantes.\nNesta parroquia non est\u00e1 situada a central t\u00e9rmica de Meirama (est\u00e1 na parroquia das Encrobas).\nPatrimonio.\nA igrexa de Santo Andr\u00e9 de Meirama foi constru\u00edda no s\u00e9culo XII e reformada en 1720."}
{"id": "23508", "revid": "22570", "url": "https://gl.wikipedia.org/wiki?curid=23508", "title": "Queixas, Cerceda", "text": "Santa Mar\u00eda de Queixas \u00e9 unha parroquia que se localiza no concello de Cerceda. Segundo o IGE en 2018 ti\u00f1a 809 habitantes (419 mulleres e 390 homes), distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 998 habitantes."}
{"id": "23509", "revid": "85894", "url": "https://gl.wikipedia.org/wiki?curid=23509", "title": "Rod\u00eds, Cerceda", "text": "San Marti\u00f1o de Rod\u00eds \u00e9 unha parroquia que se localiza no oeste do concello de Cerceda. Segundo o IGE en 2013 ti\u00f1a 1.277 habitantes (685 mulleres e 592 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.418 habitantes.\nEventos.\nO concello de Cerceda constru\u00edu en Rod\u00eds unha pista de aeromodelismo de 200 metros de longo e 20 de largo, xestionada desde o ano 2008 polo Club de aeromodelismo As Gaivotas, quen organiza anualmente unha exhibici\u00f3n de aeromodelismo acrob\u00e1tico denominada Centollo meeting, considerada a m\u00e1is importante do noroeste peninsular."}
{"id": "23510", "revid": "22570", "url": "https://gl.wikipedia.org/wiki?curid=23510", "title": "Xesteda, Cerceda", "text": "Santa Comba de Xesteda \u00e9 unha parroquia que se localiza no sur do concello de Cerceda. Segundo o IGE en 2013 ti\u00f1a 354 habitantes (173 homes e 181 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 448 habitantes."}
{"id": "23512", "revid": "23204", "url": "https://gl.wikipedia.org/wiki?curid=23512", "title": "A Barqueira, Cerdido", "text": "Santo Antonio da Barqueira \u00e9 unha parroquia do concello de Cerdido, na comarca do Ortegal.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nPoboaci\u00f3n.\nSegundo IGE no ano 2016 ti\u00f1a 580 habitantes (277 mulleres e 303 homes), distribu\u00eddos en 46 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2007 cando ti\u00f1a 680 habitantes.\nXeograf\u00eda.\nA Barqueira est\u00e9ndese pola marxe esquerda do r\u00edo Mera e o seu afluente o Cas\u00e1s. Limita ao norte coa parroquia de Montoxo do concello de Cedeira; polo nordeste o regato Guit\u00edn sep\u00e1raa da parroquia ortigueiresa de Mera de Arriba at\u00e9 a Fervenza; polo leste linda con esta mesma parroquia de Ortigueira separada polo r\u00edo Mera e coa parroquia dos Cas\u00e1s separada polo r\u00edo do mesmo nome. Polo sur linda coa parroquia de San Xo\u00e1n de Moeche no regato que baixa das Cabanas e desauga no Casares, seguindo o linde polo regato Vilachave at\u00e9 o lugar da Barbelas. Finalmente polo oeste limita coa parroquia de Cerdido.\nA estrada AC-682 de Ferrol a Ribadeo atravesa esta parroquia pola s\u00faa parte occidental de norte a sur polos lugares de Casavella, Guelle, Cruz Encarnada, Feal, Barbas, Lubeira, Felgosa e Barbelas.\nDende o lugar de Felgosa sae a estrada que vai a Espi\u00f1aredo e desde ese mesmo lugar sae percorrendo o val do Rioforcado outra estrada at\u00e9 Porto do Cabo.\nA li\u00f1a de FEVE Ferrol- Xix\u00f3n pasa pola parte oriental da parroquia bordeando os r\u00edos Mera e Casares. A estaci\u00f3n que leva o nome de Cerdido est\u00e1 no lugar de Sollen, preto da estrada a Espi\u00f1aredo\nHistoria.\nA parroquia foi creada en 1896 con lugares da de Cerdido.\nPatrimonio.\nNo lugar de Felgosa at\u00f3pase a moderna casa do Concello \u00e1 beira da estrada AC-682. No lugar de Porto est\u00e1 a igrexa parroquial de recente construci\u00f3n e mais unha escola de indianos. Neste mesmo lugar existe un extenso campo de feira, moi concorrida noutros tempos.\nEsta parroquia ven sendo o n\u00facleo comercial do concello xa que celebra cada mes a feira do municipio. Na actualidade a celebraci\u00f3n desta feira \u00e9 a primeira fin de semana de cada mes pero tradicionalmente celebr\u00e1base o d\u00eda 6."}
{"id": "23513", "revid": "1131", "url": "https://gl.wikipedia.org/wiki?curid=23513", "title": "Os Cas\u00e1s, Cerdido", "text": "San Xo\u00e1n dos Cas\u00e1s \u00e9 unha parroquia do concello de Cerdido, na comarca do Ortegal. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nPoboaci\u00f3n.\nSegundo o padr\u00f3n municipal de 2016 ti\u00f1a 137 habitantes (70 homes e 67 mulleres), distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2007 cando ti\u00f1a 158 habitantes.\nXeograf\u00eda.\nOs Cas\u00e1s est\u00e1 situada no extremo sueste do concello sobre a marxe esquerda do r\u00edo Mera e na dereita do seu afluente o Casares. Os seus lindes son: polo nordeste a parroquia do Ermo separada polo r\u00edo Mera; polo leste limita con Insua e coas Enchousas, separadas respectivamente polos r\u00edos Mera e o seu afluente o Carball\u00e1s. Polo oeste limita coas parroquias de Santa Cruz de Moeche e Labacengos separadas polo regato da Madeira e polo r\u00edo Cas\u00e1s e este mesmo r\u00edo sep\u00e1raa da parroquia da Barqueira.\nDende o monte Teixeiro, que \u00e9 altura m\u00e1is destacada desta parroquia \u00f3llase todo o seu territorio nun per\u00edmetro marcado case totalmente por regos e regatos.\nA estrada de Espi\u00f1aredo pasa polo extremo suroeste da parroquia preto do campo da feira.\nPatrimonio.\nA pequena igrexa est\u00e1 situada no lugar do Campo da Igrexa, ao lado est\u00e1 o campo da feira e no lugar de Riba hai un escolar de indianos."}
{"id": "23515", "revid": "98629", "url": "https://gl.wikipedia.org/wiki?curid=23515", "title": "Dialecto", "text": "Un dialecto \u00e9 a modalidade que presenta unha lingua determinada nun territorio ou grupo social concreto.\nD\u00e9bese distinguir \"dialecto\" de sociolecto (o sociolecto \u00e9 unha variante da lingua falada por un determinado estrato social), do de lingua padr\u00f3n, da xerga e do argot.\nO dialecto de prestixio ou dialecto est\u00e1ndar \u00e9 o que se emprega nas situaci\u00f3ns formais, e polo tanto, \u00fasase como idioma oficial e \u00e9 o que se ensina en \u00e1mbitos educativos. Adoita basearse nun texto de prestixio aceptado por toda a comunidade, como \u00e9 o caso da traduci\u00f3n da Biblia de Lutero para o alem\u00e1n.\nEn contraposici\u00f3n a este podemos amentar o dialecto vern\u00e1culo. Segundo a pegada da vida p\u00fablica na vida privada nunha sociedade este dialecto vern\u00e1culo ser\u00e1 m\u00e1is pr\u00f3ximo ou afastado ao dialecto padr\u00f3n. Nos pa\u00edses \u00e1rabes, polo xeral, o dialecto padr\u00f3n non \u00e9 falado por case ningu\u00e9n no ambiente dom\u00e9stico, as\u00ed a todo, en moitos pa\u00edses n\u00f3rdicos, cunha cultura urbana importante, o vern\u00e1culo e o padr\u00f3n son case id\u00e9nticos.\nVariantes como os idiolectos e sociolectos, poden distinguirse non s\u00f3 polo seu vocabulario, sen\u00f3n tam\u00e9n por diferenzas gramaticais, fonol\u00f3xicas e pros\u00f3dicas.\nNon existen criterios universalmente aceptados para distinguir os \"idiomas\" dos \"dialectos\", a\u00ednda que existen varios paradigmas que presentan en ocasi\u00f3ns resultados contraditorios. A diferenza exacta \u00e9 xa que logo subxectiva, dependendo do marco contextual do usuario.\nAs variedades da linguaxe son frecuentemente denominadas \"dialectos\", no canto de \"linguaxes\"\nLing\u00fcistas antropol\u00f3xicos definen o dialecto como a forma espec\u00edfica dunha lingua usada por unha comunidade. Noutras palabras, a diferenza entre lingua e dialecto \u00e9 a diferenza entre o abstracto ou xeral e o concreto ou particular. Dende esta perspectiva, ningu\u00e9n fala unha \"lingua\", sen\u00f3n un dialecto da mesma. Quen identifica un dialecto en particular como a versi\u00f3n \"padr\u00f3n\" ou \"correcta\" dunha lingua est\u00e1, de feito, usando estes termos para expresar unha distinci\u00f3n social. A mi\u00fado, a lingua padr\u00f3n \u00e9 m\u00e1is pr\u00f3xima ao sociolecto das clases altas.\nEn grupos onde os est\u00e1ndares xogan papeis menos importantes, o \"dialecto\" pode ser referido simplemente a sut\u00eds variaci\u00f3ns rexionais que son consideradas mutuamente intelixibles (dende as variantes de barrios ou distritos nunha cidade, a vilas, cidades ou provincias nun pa\u00eds).\nA ling\u00fc\u00edstica moderna considera que o estado da lingua non est\u00e1 soamente determinado por criterios ling\u00fc\u00edsticos, sen\u00f3n que tam\u00e9n \u00e9 o resultado dun desenvolvemento hist\u00f3rico e pol\u00edtico. O romanche foi reco\u00f1ecido como lingua ao desenvolver a s\u00faa propia escrita, malia ser moi pr\u00f3ximo aos dialectos alpinos do lombardo. Un caso contrario \u00e9 o do chin\u00e9s, cuxas variantes son xeralmente consideradas dialectos e non linguaxes, malia que os falantes non poidan entenderse entre eles, porque comparten unha escrita com\u00fan.\nControversia.\nOs termos \"dialecto\" e \"idioma\" poden evocar distintos significados segundo a persoa; mesmo entre os ling\u00fcistas non existe unha posici\u00f3n com\u00fan. A\u00ednda que ning\u00fan criterio para distinguilos est\u00e1 aceptado de forma universal, existen numerosos paradigmas que \u00e1s veces producen resultados pol\u00e9micos e contraditorios.\nPor veces, os criterios pol\u00edticos que interfiren na lingua poden estar moi distantes dos criterios cient\u00edficos. Hai pa\u00edses, nos que aut\u00e9nticas linguas son consideradas apenas dialectos. Non \u00e9 preciso ir moi lonxe: en Francia, por exemplo, o \u00e9uscaro non goza de status de lingua sen\u00f3n de dialecto.\nFactores pol\u00edticos.\nMax Weinreich proporcionou esta definici\u00f3n: \"Un idioma \u00e9 un dialecto cun ex\u00e9rcito e unha armada\". As\u00ed a todo, isto tam\u00e9n leva a inconsistencias e controversias, dado que as fronteiras pol\u00edticas non delimitan as li\u00f1as do uso da lingua nin da comprensibilidade. Dependendo das realidades e ideolox\u00edas pol\u00edticas, a clasificaci\u00f3n das variedades da fala como dialectos ou idiomas e a s\u00faa relaci\u00f3n con outras variedades da fala poden albergar controversias e os veredictos poden ser inconsistentes. O ingl\u00e9s e o serbocroata son un bo exemplo disto. Estes idiomas te\u00f1en d\u00faas variedades principais: o ingl\u00e9s de Gran Breta\u00f1a e dos Estados Unidos, por unha banda; e o serbio e o croata por outra, xunto con outras variedades non tan faladas. Por raz\u00f3ns pol\u00edticas, analizar estas variedades como \"linguaxes\" ou \"dialectos\" produce resultados inconsistentes: o ingl\u00e9s brit\u00e1nico e o ingl\u00e9s americano, falados por grandes aliados pol\u00edticos e militares, son considerados case universalmente como dialectos do ingl\u00e9s. As\u00ed a todo, os idiomas padr\u00f3n de Serbia e Croacia, cuxas diferenzas son comparables en n\u00famero coas diferenzas entre o ingl\u00e9s brit\u00e1nico e o ingl\u00e9s americano, son considerados por moitos ling\u00fcistas da rexi\u00f3n como idiomas diferenciados, en boa parte porque a relaci\u00f3n entrambos pa\u00edses oscila da amizade \u00e1 inimizade. (\"Para m\u00e1is informaci\u00f3n sobre o serbocroata, cons\u00faltese aqu\u00ed\")\nAbundan os exemplos paralelos a este. Os nacionalistas macedonios consideran que o macedonio \u00e9 un idioma e non un dialecto, a\u00ednda que resulta mutuamente intelixible co b\u00falgaro e a mi\u00fado \u00e9 considerado un dialecto do b\u00falgaro. No L\u00edbano, o partido pol\u00edtico de dereitas e ultranacionalista Gardi\u00e1ns dos Cedros, que se op\u00f3n aos lazos que unen o pa\u00eds co mundo \u00e1rabe, estase mobilizando para que o \"liban\u00e9s\" sexa considerado como unha lingua distinta do \u00e1rabe, e non un simple dialecto, e ata pretende substitu\u00edr a escrita \u00e1rabe por unha resurrecci\u00f3n do antigo alfabeto fenicio.\nLing\u00fc\u00edstica hist\u00f3rica.\nMoitos historiadores ling\u00fc\u00edsticos pensan que t\u00f3dolos idiomas son dialectos de formas de comunicaci\u00f3n anteriores das que se desenvolveron. Segundo este punto de vista, as linguas rom\u00e1nicas modernos ser\u00edan dialectos do lat\u00edn, o grego moderno do grego antigo e o tok pisin do ingl\u00e9s. Este paradigma non est\u00e1 totalmente exento de problemas. As relaci\u00f3ns xen\u00e9ticas son o m\u00e1is importante, e os \"dialectos\" dun \"idioma\" (que pode ser \"dialecto\" doutro idioma anterior) poden ser ou non mutuamente comprensibles. Ademais, unha lingua nai pode dar lugar a moitos \"dialectos\" que poden as\u00ed mesmo subdividirse numerosas veces, e algunhas destas ramas poden cambiar m\u00e1is rapidamente ca outras. Isto pode dar lugar a dous dialectos (definidos segundo este paradigma) cunha relaci\u00f3n m\u00e1is ou menos afastada, pero que son m\u00e1is parecidos entre si que a outros dialectos m\u00e1is pr\u00f3ximos. Este patr\u00f3n pres\u00e9ntase nas linguas romances modernas. O italiano e o galego te\u00f1en un alto grao de comprensi\u00f3n mutua, que ning\u00fan dos dous idiomas comparte co franc\u00e9s malia que ambos idiomas se atopan \"xeneticamente\" m\u00e1is pr\u00f3ximos ao franc\u00e9s do que entre eles, e \u00e9 que o franc\u00e9s sufriu cambios m\u00e1is r\u00e1pidos c\u00f3 galego ou o italiano."}
{"id": "23517", "revid": "102241", "url": "https://gl.wikipedia.org/wiki?curid=23517", "title": "Grego capadocio", "text": "O capadocio (SIL: CPG; ISO 639-2: ine), tam\u00e9n co\u00f1ecido como grego capadocio ou grego de Asia Menor, \u00e9 unha lingua hel\u00e9nica falada noutrora en Capadocia (Turqu\u00eda central). Tras o intercambio de poboaci\u00f3ns entre Grecia e a Turqu\u00eda nos anos 1920, os falantes capadocios v\u00edronse obrigados a emigrar a Grecia, onde foron instalados en diversas rexi\u00f3ns, especialmente en Grecia central e setentrional. Os capadocios pasaron moi r\u00e1pido ao grego moderno standard e pens\u00e1base que a s\u00faa lingua se extinguira nos anos 1960.\nEn xu\u00f1o de 2005, Mark Janse (Roosevelt Academy, Middelburg) e Dimitris Papazachariou (Universidade de Patras) descubriron capadocios na Grecia central e setentrional que falaban a s\u00faa lingua materna habitualmente. Entre eles hai falantes da terceira xeraci\u00f3n de mediana idade que te\u00f1en unha actitude positiva cara a s\u00faa lingua, contrariamente aos seus pais e av\u00f3s. Hai actualmente en preparaci\u00f3n un inventario dos falantes capadocios e do seu uso ling\u00fc\u00edstico.\nHistoria e investigaci\u00f3n.\nO capadocio nace do grego bizantino. Tras a batalla de Manzikert en 1071, Capadocia quedou illada do mundo grego e o turco converteuse na lingua franca na rexi\u00f3n. Moitos capadocios pas\u00e1ronse completamente ao turco e onde o grego se mantivo, a lingua resultou considerabelmente influenciada polo turco que o rodea. Desgraciadamente, case non hai documentos escritos en Capadocio medieval ou premoderno: a lingua est\u00e1 esencialmente desprovista dunha tradici\u00f3n escrita.\nAs primeiras descrici\u00f3ns do capadocio datan do s\u00e9culo XIX, pero en xeral non son moi precisas. A primeira gram\u00e1tica fiable do Capadocio \u00e9 \u201cModern Greek in Asia Minor\u201d (Cambridge: Cambridge University Press, 1916) do primeiro profesor Bywater and Sotheby de lingua e literatura gregas bizantina e moderna da Universidade de Oxford, Richard MacGillivray Dawkins (1871-1955), Fundada nas investigaci\u00f3ns de campo en Capadocia feitas en 1909-1911. Tras o intercambio de poboaci\u00f3n, moitos dialectos capadocios foron descritos polos colaboradores do Centro de Estudos de Asia Menor de Atenas: Ula\u011fa\u00e7 (I.I. Kesisoglou, 1951), Aravan (D. Phosteris &amp; I.I. Kesisoglou, 1960), Axo (G. Mavrochalyvidis &amp; I.I. Kesisoglou, 1960) e Anaku (A.P. Costakis, 1964).\nM\u00e1is recentemente, o estudo do capadocio co\u00f1eceu un rexurdimento grazas \u00e1 obra de pioneiro \u201cLanguage Contact, Creolization, and Genetic Linguistics\u201d (Berkeley: University of California Press, 1988) de Sarah Grey Thomason e Terrence Kaufman, e unha serie de traballos sobre diversos aspectos da ling\u00fc\u00edstica capadocia de Mark Janse, quen ademais forneceu dun compendio de gram\u00e1tica capadocia ao futuro manual de dialectos gregos editado por Christos Tzitzilis (Universidade Arist\u00f3teles de Sal\u00f3nica). O descubrimento recente de falantes capadocios por Janse e Papazachariou levar\u00e1 a unha nova gram\u00e1tica, un dicionario e unha colecci\u00f3n de textos.\nCaracter\u00edsticas.\nO elemento grego en capadocio \u00e9, con moito, bizantino, por exemplo \"\u03b8\u00edr\" ou \"t\u00edr\" \u201cporta\u201d do grego (antigo e) bizantino \u03b8\u03cd\u03c1\u03b1 (grego moderno \u03c0\u03cc\u03c1\u03c4\u03b1, do italiano \u2018\u2019porta\u2019\u2019), \"p\u00edka\" ou \"\u00e9pka\" \u201cfixo\u201d do grego bizantino \u03ad\u03c0\u03bf\u03b9\u03ba\u03b1 (grego moderno \u03ad\u03ba\u03b1\u03bd\u03b1). Outros arca\u00edsmos (prebizantinos) son o emprego dos pronomes posesivos \"m\u00f3(n)\", \"s\u00f3(n)\" etc. do grego antigo \u03b5\u03bc\u03cc\u03c2, \u03c3\u03cc\u03c2 etc. e a formaci\u00f3n do imperfecto con axuda do sufixo \"-i\u0161k-\", do sufixo iterativo grego antigo (x\u00f3nico) \"-(i)sk-\".\nA interferencia turca aparece en todos os niveis ling\u00fc\u00edsticos. O sistema fonol\u00f3xico do capadocio comprende as vogais turcas \u00ef, \u00f6, \u00fc, e as consoantes turcas b, d, g, \u0161, \u017e, t\u0161, d\u017e (se ben algunhas aparecen tam\u00e9n en palabras gregas debido \u00e1 palatalizaci\u00f3n). A harmon\u00eda voc\u00e1lica turca aparece en formas como \"d\u00fc\u0161\u00fcnd\u01d8zu\" \u201ceu penso\u201d, aor. 3sg \"d\u00fc\u0161\u01d8nts\u00fc\" &lt; \"d\u00fc\u0161\u01d8ntsi\" (Malakopi), do turco \"d\u00fc\u015f\u00fcnmek\", \"pati\u0161\u00e1x\u00efs\" &lt; \"pati\u0161\u00e1xis\" \u201crei\u201d (Delmeso), do turco \"padi\u015fah\". A morfolox\u00eda nominal capadocia caracter\u00edzase pola emerxencia dunha declinaci\u00f3n nominal aglutinante e a perda progresiva do x\u00e9nero gramatical, e.g. \"to n\u00e9ka\" \u201ca (neutro) muller (feminino)\u201d, xenitivo \"n\u00e9ka-ju\", plural \"n\u00e9kes\", xenitivo \"n\u00e9kez-ju\" (Ula\u011fa\u00e7).\nOutra caracter\u00edstica turca \u00e9 a marca morfol\u00f3xica de definido / indefinido, e.g. \"l\u00edkos\" \u201clobo (nominativo / acusativo indefinido\u201d vs. \"l\u00edko\" \u201clobo (acusativo definido)\u201d. Tam\u00e9n aparecen formas aglutinantes no sistema verbal, por exemplo o pluscuamperfecto \"\u00edrta ton\" \u201ceu vi\u00f1era\u201d (literalmente, \u201ceu vi\u00f1a eu era\u201d) (Delmeso) por analox\u00eda co turco \"geldi idi\" (\"geldiydi\"). A orde de palabras capadocia reg\u00falase por consideraci\u00f3ns discursivas como as de t\u00f3pico e focus, pero hai unha tendencia cara a orde SOV coas s\u00faas correlaci\u00f3ns tipol\u00f3xicas (sufixaci\u00f3n e modificadores prenominais)."}
{"id": "23518", "revid": "1505", "url": "https://gl.wikipedia.org/wiki?curid=23518", "title": "R\u00edo Trimaz", "text": "O r\u00edo Trimaz \u00e9 unha das cabeceiras do Ladra, \u00f3 que da nacemento \u00f3 xuntarse co r\u00edo Madanela no lugar dos Pasos en Vilalba, Lugo."}
{"id": "23520", "revid": "408", "url": "https://gl.wikipedia.org/wiki?curid=23520", "title": "Idioma romance", "text": ""}
{"id": "23521", "revid": "23204", "url": "https://gl.wikipedia.org/wiki?curid=23521", "title": "Ditongo", "text": "Un ditongo \u00e9 un fen\u00f3meno fonol\u00f3xico que ten lugar cando d\u00faas vogais contiguas forman parte dunha mesma s\u00edlaba. En galego hai dous tipos de ditongos, aqueles que est\u00e1n formados por d\u00faas vogais fracas (\"i\" e \"u\") e os que est\u00e1n formados por unha vogal forte e unha fraca, sen importar a orde.\nO ditongo \u00e9 o fen\u00f3meno contrario ao hiato. En caso de seren tres as vogais inseridas nunha s\u00edlaba empr\u00e9gase o termo tritongo.\nPara marcar a presenza dun hiato (ausencia de ditongo) empr\u00e9gase nunha s\u00edlaba t\u00f3nica o acento ou a di\u00e9rese.\nTipos de ditongos.\nDependendo da secuencia das vogais na s\u00edlaba, podemos falar de dous tipos de ditongos:\nDitongos decrecentes.\nFormados por unha vogal forte ou de maior abertura (\"a\", \"e\", \"o\") e outra fraca ou pechada (\"u\" ou \"i\"). Neste caso os \u00f3rganos articulatorios pasan dunha posici\u00f3n aberta e outra pechada.\nOs ditongos decrecentes son, a diferenza dos crecentes, moi estables en galego. Poden aparecer en s\u00edlaba t\u00f3nica ou \u00e1tona: \"ai\" (caixa, embaixada), \"ei\" (queixa, queixada), \"oi\" (noite, aboiar), \"au\" (raudo, autom\u00f3bil), \"eu\" (bateu), \"ou\" (mouro, ousar). De entre eles, \"au\" \u00e9 o menos caracter\u00edstico do galego e o menos frecuente en voces patrimoniais.\nNos ditongos d\u00e1se neutralizaci\u00f3n das vogais de abertura media da serie anterior nun arquifonema /E/, que normalmente se realiza como [e] pechado. As vogais de abertura media da serie posterior neutral\u00edzanse en /O/ que se realiza como [o] pechado.\nO caso de \"iu\", e \"ui\" \u00e9 problem\u00e1tico por poderen presentar realizaci\u00f3ns diversas na fala. Consideramos habitual que conformen un ditongo decrecente sempre e cando act\u00fae como vogal t\u00f3nica a primeira: \"par-tiu\" (pero dialectal *\"par-t\u00ed-o\"), \"pui-den\". En posici\u00f3n \u00e1tona pres\u00e9ntasenos o problema de decidir cal das d\u00faas vogais \u00e9 o n\u00facleo sil\u00e1bico. En \"puideron\" semella imposible caracterizar o n\u00facleo sil\u00e1bico se non mantemos reminiscencias de \"puiden\".\nDitongos crecentes.\nCh\u00e1manse as\u00ed porque os \u00f3rganos articulatorios pasan dunha posici\u00f3n pechada a outra aberta. Est\u00e1n formados por unha semiconsoante [j] ou [w] (realizaci\u00f3ns en posici\u00f3n non nuclear de /i/ e /u/) e por unha vogal. As posibilidades de combinaci\u00f3n para formar ditongos crecentes existen practicamente todas, a\u00ednda que con distinta frecuencia e rendemento:\nAs vogais de abertura media son realizaci\u00f3ns dun arquifonema que representa a ausencia de oposici\u00f3n medio-aberta / medio-pechada.\nEn galego existe unha resistencia \u00e1 pronuncia dos ditongos crecentes e unha tendencia a desfacelos realiz\u00e1ndoos como hiatos, \u00e9 dicir, a vogal prenuclear pasa a ser nuclear da s\u00edlaba precedente e mesmo a facerse forte: \"cam-biar &gt; cam-bi-ar &gt; cam-be-ar\".\nOs ditongos crecentes que m\u00e1is frecuentemente se mante\u00f1en son \"ie\" e \"ue\"."}
{"id": "23523", "revid": "85894", "url": "https://gl.wikipedia.org/wiki?curid=23523", "title": "Cerdido, Cerdido", "text": "San Marti\u00f1o de Cerdido \u00e9 unha parroquia do concello de Cerdido, na comarca do Ortegal. Segundo o padr\u00f3n municipal de 2007 ti\u00f1a 601 habitantes (303 homes e 298 mulleres), distribu\u00eddos en 33 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 679 habitantes.\nXeograf\u00eda.\nCerdido est\u00e1 situada na parte occidental do concello do seu nome. Os lindes desta extensa parroquia son: polo norte as parroquias de San Rom\u00e1n de Montoxo e San Xiao de Montoxo do concello de Cedeira, separadas \u00e1mbalas d\u00faas polo r\u00edo das Mestas. Polo leste limita coa parroquia da Barqueira; polo sur limita con Abade e Vilaboa, parroquias dos concellos de Moeche e Valdovi\u00f1o respectivamente. Finalmente polo noroeste, o r\u00edo das Mestas sep\u00e1raa das parroquias cedeiresas de Esteiro e San Rom\u00e1n de Montoxo.\nCatro pequenos r\u00edos atravesan esta parroquia de leste a oeste. Son o Rioforcado e o Pontellas na parte norte, e o Pombeiro e o Barbelas na sur, que se ve\u00f1en a xuntar pouco antes de desembocar no Porto do Cabo.\nA estrada de Espi\u00f1aredo a Porto do Cabo atravesa a parroquia polos lugares de Rioforcado, D\u00edaz, Regueirolongo, Barcia, Vila da Igrexa e Pontellas.\nNa xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol.\nPatrimonio.\nNo lugar de Vila da Igrexa \u00e9rguese a igrexa parroquial e a antiga escola de nenas, e no de Soocastro hai un escolar de indianos para nenos constru\u00eddo pola sociedade Hijos del Ayuntamiento de Cerdido de Cuba, que foi a sucesora doutra sociedade."}
{"id": "23524", "revid": "158", "url": "https://gl.wikipedia.org/wiki?curid=23524", "title": "Porto Seguro, Brasil", "text": ""}
{"id": "23526", "revid": "5863", "url": "https://gl.wikipedia.org/wiki?curid=23526", "title": "Familia de linguas", "text": "A maior\u00eda das linguas co\u00f1ecidas pertencen \u00e1s chamadas familias de linguas. En sentido estrito, unha familia de linguas \u00e9 unha unidade filoxen\u00e9tica, \u00e9 dicir, t\u00f3dolos seus membros derivan dun devanceiro com\u00fan (protolingua ou lingua nai).\nCaracter\u00edsticas.\nO antepasado \u00e9 co\u00f1ecido de forma directa en poucas ocasi\u00f3ns xa que o rexistro hist\u00f3rico da maior\u00eda das linguas \u00e9 moi curto. As\u00ed a todo, \u00e9 posible recuperar moitas das caracter\u00edsticas do antepasado com\u00fan de linguas relacionadas aplicando o m\u00e9todo comparativo, un procedemento de reconstruci\u00f3n desenvolvido no s. XIX polo ling\u00fcista August Schleicher. P\u00f3dese demostrar doadamente o status de moitas das familias listadas m\u00e1is abaixo.\nAs familias de linguas poden ser subdivididas en unidades menores, normalmente denominadas \"ramas\" (a historia dunha familia de linguas repres\u00e9ntase frecuentemente como unha \u00e1rbore)\nO devanceiro com\u00fan dunha familia (ou unha rama) co\u00f1\u00e9cese como \"protolingua\". Por exemplo, a protolingua reconstru\u00edda da ben co\u00f1ecida familia indoeuropea \u00e9 chamada protoindoeuropeo (da que non se conservan restos escritos xa que foi usada antes da invenci\u00f3n da escrita). \u00c1s veces unha protolingua pode ser identificada cunha linguaxe co\u00f1ecida.\nAs\u00ed, os dialectos provinciais do lat\u00edn (\"lat\u00edn vulgar\") foron orixe das linguas romances modernas. \u00c9 dicir, a lingua \"protorromance\" \u00e9 m\u00e1is ou menos id\u00e9ntica ao lat\u00edn (a\u00ednda que non id\u00e9ntica ao lat\u00edn culto dos escritores cl\u00e1sicos). Os dialectos do antigo n\u00f3rdico son a protolingua do noruegu\u00e9s, o sueco, o dan\u00e9s e o island\u00e9s. De al\u00ed que ditas protolinguas resulten dunha \"reconstruci\u00f3n\" que os ling\u00fcistas intentan a partir de datos co\u00f1ecidos e de varios sistemas de comparaci\u00f3n ling\u00fc\u00edstica e de evoluci\u00f3n ling\u00fc\u00edstica (ex.: \"a glotocronolox\u00eda\", \"a l\u00e9xico-estat\u00edstica\" etc.).\nAs linguas que non poden ser clasificadas con seguridade en ningunha familia son chamadas linguas illadas.\nEn Linguas do mundo ach\u00e9gaselle unha listaxe das familias de linguas coas linguas que comprenden."}
{"id": "23527", "revid": "56817", "url": "https://gl.wikipedia.org/wiki?curid=23527", "title": "Formalismo", "text": "A palabra formalismo pos\u00fae diversos significados:"}
{"id": "23530", "revid": "98629", "url": "https://gl.wikipedia.org/wiki?curid=23530", "title": "Lista Swadesh", "text": "A lista Swadesh \u00e9 unha compilaci\u00f3n de 100 palabras (207 na s\u00faa versi\u00f3n estendida) de \"vocabulario estable\" aplicable a calquera lingua, compilado por Morris Swadesh (1909-1967).\nCaracter\u00edsticas.\nA lista Swadesh \u00e9 un instrumento fundamental en ling\u00fc\u00edstica hist\u00f3rica comparativa, glotocronolox\u00eda e lexicoestat\u00edstica. Est\u00e1 dirixida a poder establecer unha comparaci\u00f3n medible entre o l\u00e9xico ou vocabulario de d\u00faas linguas entre as que se sup\u00f3n parentesco, de maneira que poida acharse o seu grao de diverxencia ao longo do tempo.\nO principal problema que pretende resolver a lista Swadesh nestes labores de comparaci\u00f3n \u00e9 o de homoxeneizar a base de vocabulario sobre o que realizar inferencias fiables. Ocorre que a maior parte do vocabulario dunha lingua cambia non por evoluci\u00f3n hist\u00f3rica (que \u00e9 o que permite establecer o parentesco e a diverxencia entre linguas irm\u00e1s) sen\u00f3n por motivos que escapan ao control da pura ling\u00fc\u00edstica. Principalmente os cambios non controlados d\u00e9bense a raz\u00f3ns culturais, motivos de difusi\u00f3n tecnol\u00f3xica (a palabra \"televisi\u00f3n\" at\u00f3pase en case t\u00f3dalas linguas actuais), pol\u00edticos, econ\u00f3micos etc. En suma, existen demasiados factores culturais de consecuencias non predicibles que afectan ao vocabulario dunha lingua. Por esa raz\u00f3n, \u00e9 altamente infiable facer comparaci\u00f3ns sobre palabras como \"pataca\", que actualmente se atopa en todas as linguas romances, dado que poder\u00eda levar \u00e1 conclusi\u00f3n err\u00f3nea de que \u00e9 unha voz proveniente do lat\u00edn \"**potatus\", algo imposible sendo que a pataca foi descuberta polos europeos no s\u00e9culo XVI. Foron outras raz\u00f3ns culturais as que levaron a palabra \"pataca\" ao vocabulario das linguas romances, pero non a evoluci\u00f3n dunha palabra latina que nunca existiu.\nConsciente deste problema, Morris Swadesh supuxo que, con todo, exist\u00eda o que o chamaba \"vocabulario b\u00e1sico\". Non se trataba doutra cousa que dun vocabulario estable e non suxeito a cambios culturais, sen\u00f3n a unha evoluci\u00f3n moito m\u00e1is lenta e non influ\u00edda por factores incontrolables. Este vocabulario b\u00e1sico ti\u00f1a que carecer de conceptos culturais (e xa que logo impredecibles), ti\u00f1a que ser com\u00fan e susceptible de atoparse en calquera lingua e en calquera \u00e9poca de desenvolvemento da mesma. Por exemplo, a palabra \"neve\" non serve para comparar linguas tropicais da \u00c1frica central, nin \"television\" para comparar en grego cl\u00e1sico co moderno grego.\nEste vocabulario b\u00e1sico constaba de palabras como \"auga\", \"man\" ou \"muller\", co\u00f1ecidas en calquera cultura e tan fundamentais e simples que dificilmente fosen ser substitu\u00eddas mediante pr\u00e9stamos doutras linguas. A lista Swadesh trata ser a plasmaci\u00f3n deste vocabulario estable e prov\u00e9 aos ling\u00fcistas dun patr\u00f3n fiable para a comparaci\u00f3n entre linguas.\nA glotocronolox\u00eda sup\u00f3n que existe unha taxa constante de cambio na evoluci\u00f3n ling\u00fc\u00edstica. Esa taxa calculouse nun 14% de palabras de vocabulario b\u00e1sico perdidas cada mil anos. Esta presunci\u00f3n foi altamente criticada pois est\u00e1 baseada en resultados obtidos para o grupo de linguas indoeuropeas e m\u00e1is concretamente para as linguas romances. Non \u00e9 razoable pensar que ata unha mesma lingua evolucione a unha taxa constante en dous momentos hist\u00f3ricos distintos. Moito menos t\u00f3dalas linguas poden compartir unha taxa de cambio id\u00e9ntica sempre. Tam\u00e9n se critica que a taxa obtida para as linguas indoeuropeas non ten por que aplicarse a t\u00f3dalas linguas do planeta. En xeral, consid\u00e9rase que, mentres que a lista Swadesh estabilizou a base l\u00e9xica da comparaci\u00f3n glotocronol\u00f3xica, non ocorreu o mesmo coa taxa de cambio das linguas, que segue suxeita a multitude de factores culturais e hist\u00f3ricos, todos eles incontrolables.\nA seguinte ecuaci\u00f3n rexe a glotocronolox\u00eda:\nt = (log c) / (2 log r)\nSendo:\nLista Swadesh.\nA lista est\u00e1 orixinalmente en ingl\u00e9s, pero d\u00e1se tam\u00e9n o seu equivalente en galego:"}
{"id": "23531", "revid": "112903", "url": "https://gl.wikipedia.org/wiki?curid=23531", "title": "Glotocronolox\u00eda", "text": "A glotocronolox\u00eda \u00e9 unha t\u00e9cnica para calcular a separaci\u00f3n temporal entre d\u00faas linguas que se supo\u00f1en emparentadas. Est\u00e1 baseada no caso de que, como efecto dos cambios interiores e das achegas exteriores, aproximadamente o 14 % das palabras b\u00e1sicas do vocabulario dunha lingua ser\u00e1n substitu\u00eddas cada mil anos.\nA glotocronolox\u00eda \u00e9 un m\u00e9todo de estudo cuxos resultados non poden ser precisos. No entanto, est\u00e1 proposta para a investigaci\u00f3n da evoluci\u00f3n daquelas linguas que carecen de textos escritos, polo que hai que descartar o m\u00e9todo comparativo, usado para a reconstruci\u00f3n do indoeuropeo e buscar alternativas de investigaci\u00f3n.\nSupostos b\u00e1sicos.\nOs dous argumentos nos que se basea o m\u00e9todo glotocronol\u00f3xico son:\nEn forma de ecuaci\u00f3n isto p\u00f3dese expresar da seguinte maneira. Se chamamos \"p\"(\"t\") \u00e1 porcentaxe de palabras b\u00e1sicas que ret\u00e9n unha lingua despois dun per\u00edodo de tempo \"t\", ent\u00f3n:\nou se integramos a ecuaci\u00f3n diferencial:\nLogo \"C\" debe ser unha constante universal para todos os idiomas. A calibraci\u00f3n de que a taxa de cambio \u00e9 o 14 % do vocabulario b\u00e1sico, faise a seguinte estimaci\u00f3n de \"C\":\nA partir desa estimaci\u00f3n o tempo de separaci\u00f3n \"Ts\" pode estimarse comparando a porcentaxe de cognados retidos \"pC\" como:\nOnde \"p\"0 = 86 % \u00e9 a porcentaxe de retenci\u00f3n por milenio estimado por Swadesh (= 100 % - 14 %). M\u00e1is tarde, Robert Lees cambiou o valor medio, calcul\u00e1ndoo en 80,5 % cada milenio.\nDiscusi\u00f3n.\nEste m\u00e9todo foi repetidamente criticado. Eugen Co\u015feriu (1962), por exemplo, achegou alg\u00fans datos tomados das linguas rom\u00e1nicas que ilustraban que o seu uso pod\u00eda conducir a inexactitudes importantes. As principais obxecci\u00f3ns que se daban contra o m\u00e9todo foron as seguintes:"}
{"id": "23532", "revid": "624", "url": "https://gl.wikipedia.org/wiki?curid=23532", "title": "Grego cl\u00e1sico", "text": ""}
{"id": "23533", "revid": "1987", "url": "https://gl.wikipedia.org/wiki?curid=23533", "title": "Gram\u00e1tica Universal", "text": "A Gram\u00e1tica Universal \u00e9 unha teor\u00eda ling\u00fc\u00edstica da escola transformacional e xenerativa que afirma que subxacen determinados principios com\u00fans a t\u00f3dalas linguas naturais. Nesta teor\u00eda dise que estes principios son innatos dentro da nosa condici\u00f3n humana.\nEsta teor\u00eda non afirma que t\u00f3dalas linguas naturais te\u00f1an a mesma gram\u00e1tica, ou que t\u00f3dolos humanos estean \"programados\" cunha estrutura que subxace baixo t\u00f3dalas expresi\u00f3ns de linguas humanas. Sen\u00f3n que afirma que hai unha serie de regras que axudan aos nenos a adquirir a s\u00faa lingua materna.\nQuen estuda a gram\u00e1tica universal ten o prop\u00f3sito de conseguir abstraer xeneralizaci\u00f3ns com\u00fans a diversos idiomas, a mi\u00fado da seguinte forma: \"Se X \u00e9 certo, ent\u00f3n E ocorre\". Este estudo estendeuse a numerosas disciplinas ling\u00fc\u00edsticas, tales como a fonolox\u00eda e a Psicoling\u00fc\u00edstica.\nTres ling\u00fcistas que tiveron unha influencia considerable nesta \u00e1rea, xa sexa directamente ou mediante a escola que promoveron, son Noam Chomsky, Edward Sapir e Richard Montague."}
{"id": "23534", "revid": "5863", "url": "https://gl.wikipedia.org/wiki?curid=23534", "title": "Gui\u00f3n (signo de puntuaci\u00f3n)", "text": "O gui\u00f3n (-) ou trazo \u00e9 un signo ortogr\u00e1fico auxiliar empregado para:\nOs gui\u00f3ns longos (m\u00e1is correctamente, \"raias\") empr\u00e9ganse para separar as oraci\u00f3ns incidentais m\u00e1is necesarias c\u00e1s encerradas entre par\u00e9nteses; noutras palabras, serven para intercalar, sendo colocados antes e despois, un inciso no flu\u00edr do argumento."}
{"id": "23535", "revid": "83328", "url": "https://gl.wikipedia.org/wiki?curid=23535", "title": "Hiato", "text": "O termo hiato pode referirse a:"}
{"id": "23536", "revid": "5863", "url": "https://gl.wikipedia.org/wiki?curid=23536", "title": "Holonimia", "text": "Holonimia \u00e9 unha noci\u00f3n sem\u00e1ntica que se op\u00f3n a meronimia, do mesmo xeito en que se opo\u00f1en o todo e a parte. As\u00ed, por exemplo, \"bicicleta\" \u00e9 un hol\u00f3nimo mentres que \"pedal\", \"aro\" e \"guiador\" son mer\u00f3nimos.\nA diferenza da relaci\u00f3n \"hiperonimia / hiponimia\", que tam\u00e9n distingue dous conceptos de distinto nivel, a relaci\u00f3n \"holonimia / meronimia\" non \u00e9 tanto de inclusi\u00f3n conceptual canto de inclusi\u00f3n material. En efecto, na oposici\u00f3n \"FLOR / Rosa, caravel, nardo\", o hiper\u00f3nimo (flor) \u00e9 unha categor\u00eda m\u00e1is abarcante que incl\u00fae entre os seus membros \u00e1 rosa, ao caravel e ao nardo, entre outras flores. En cambio, na oposici\u00f3n \"casa / dormitorio, comedor, coci\u00f1a\", o hol\u00f3nimo nomea ao todo que incl\u00fae materialmente (dormitorio, comedor etc.)."}
{"id": "23537", "revid": "5863", "url": "https://gl.wikipedia.org/wiki?curid=23537", "title": "Meronimia", "text": "Meronimia \u00e9 unha relaci\u00f3n sem\u00e1ntica. Un mer\u00f3nimo \u00e9 o nome atribu\u00eddo a un constitu\u00ednte que forma parte dun todo, que \u00e9 substancia de algo ou que \u00e9 membro dun grupo. Meronimia \u00e9 o oposto \u00e1 holonimia.\nPolo tanto:"}
{"id": "23538", "revid": "23204", "url": "https://gl.wikipedia.org/wiki?curid=23538", "title": "Linguas artificiais", "text": "Unha lingua constru\u00edda, tam\u00e9n chamada lingua planificada, lingua artificial ou conlang, \u00e9 un idioma que foi total ou parcialmente constru\u00eddo, planeado ou dese\u00f1ado conscientemente por seres humanos. As linguaxes de programaci\u00f3n non son linguas artificiais porque non son idiomas. Tampouco se considera lingua artificial a evoluci\u00f3n hist\u00f3rica, e xa que logo non planeada conscientemente, de calquera lingua natural. A rama da ling\u00fc\u00edstica que estuda as linguas artificiais \u00e9 a interling\u00fc\u00edstica.\nAs motivaci\u00f3ns que impulsan o xurdimento destas linguas non naturais son basicamente d\u00faas:\nClasificaci\u00f3n das linguas artificiais.\nA maior parte das linguas artificiais te\u00f1en cabida nun destes tres grupos:\nUnha clasificaci\u00f3n m\u00e1is detallada incl\u00fae varios factores, tales como a s\u00faa intenci\u00f3n de uso, o seu prop\u00f3sito de creaci\u00f3n e a orixe do vocabulario e a gram\u00e1tica.\nPola s\u00faa intenci\u00f3n de uso.\nAs linguas constru\u00eddas poden dividirse en dous grandes grupos de acordo \u00e1 s\u00faa intenci\u00f3n de uso: linguas auxiliares e linguas ficticias. As primeiras buscan ser un medio de comunicaci\u00f3n real entre seres humanos mentres que as segundas son faladas por personaxes ficticios na imaxinaci\u00f3n ou obra o autor da lingua, sen pretender ser faladas por persoas reais.\nEstes prop\u00f3sitos poden subdividirse:"}
{"id": "23539", "revid": "2445", "url": "https://gl.wikipedia.org/wiki?curid=23539", "title": "Idioma artificial", "text": ""}
{"id": "23540", "revid": "2445", "url": "https://gl.wikipedia.org/wiki?curid=23540", "title": "Conlang", "text": ""}
{"id": "23541", "revid": "23204", "url": "https://gl.wikipedia.org/wiki?curid=23541", "title": "Intuici\u00f3n", "text": "En psicolox\u00eda e as ciencias cognitivas, ch\u00e1maselle intuici\u00f3n ao co\u00f1ecemento que non segue un cami\u00f1o racional para a s\u00faa construci\u00f3n e formulaci\u00f3n, e polo tanto non pode ser explicado ou incluso verbalizado. O individuo pode relacionar ese co\u00f1ecemento ou informaci\u00f3n de experiencias previas, pero polo xeral \u00e9 incapaz de explicar porqu\u00e9 chega a unha determinada conclusi\u00f3n. A intuici\u00f3n adoita presentarse m\u00e1is como reacci\u00f3ns emotivas repentinas a acontecementos, ou sensaci\u00f3ns, ca como pensamentos abstractos elaborados.\nEnfoques racionais da intuici\u00f3n.\nAlg\u00fans expertos cren que a intuici\u00f3n \u00e9 unha forma de co\u00f1ecemento inconsciente, que provir\u00eda de porci\u00f3ns funcionais do sistema nervioso que non est\u00e1n asociadas co pensamento racional, de al\u00ed a imposibilidade de expresalo en termos de razoamento, e a s\u00faa maior afinidade \u00e1s emoci\u00f3ns e o co\u00f1ecemento non verbal.\nPese a non ser un co\u00f1ecemento racional, a intuici\u00f3n infl\u00fae no xeito en que se elaboran estruturas tan racionais como o co\u00f1ecemento cient\u00edfico. En xeral ch\u00e1maselle serendipidade ao co\u00f1ecemento previo sen xustificaci\u00f3n racional, de que certo labor cient\u00edfico vai xerar resultados interesantes. A serendipidade pese a ser intuici\u00f3n propiamente dita, est\u00e1 directamente relacionada co nivel de co\u00f1ecemento que te\u00f1a unha persoa sobre o tema de estudo. De modo que moitos a explican simplemente como experiencia.\nExiste un enfoque na filosof\u00eda das matem\u00e1ticas chamado intuicionismo, que \u00e9 unha forma de construtivismo.\nNo ocultismo.\nVarios relatores do ocultismo e o paranormal consideran que certas instancias de intuici\u00f3n son en realidade unha manifestaci\u00f3n de capacidades extrasensoriais, por exemplo, precognici\u00f3n ou telepat\u00eda."}
{"id": "23542", "revid": "408", "url": "https://gl.wikipedia.org/wiki?curid=23542", "title": "Serendipia", "text": ""}
{"id": "23543", "revid": "408", "url": "https://gl.wikipedia.org/wiki?curid=23543", "title": "Linguaxe-E", "text": ""}
{"id": "23544", "revid": "408", "url": "https://gl.wikipedia.org/wiki?curid=23544", "title": "Linguaxe-I", "text": ""}
{"id": "23545", "revid": "89787", "url": "https://gl.wikipedia.org/wiki?curid=23545", "title": "Teresina", "text": "Teresina \u00e9 a capital do estado brasileiro do Piau\u00ed. Sit\u00faase xunto \u00e1s marxes dos r\u00edos Parna\u00edba e Poti, sendo a \u00fanica capital de estado do Nordeste brasileiro que non est\u00e1 no litoral. \u00c9 veci\u00f1a, na outra marxe do Parna\u00edba, da cidade de Timon, no Maranh\u00e3o.\nA temperatura media anual \u00e9 de 28\u00a0\u00b0C, con m\u00e1ximas anuais que poden pasar dos 38\u00a0\u00b0C.\nA cidade ten unha das mellores redes hospitalares do nordeste do Brasil , e recibe pacientes doutras cidades e ata dos estados veci\u00f1os (Cear\u00e1 e Maranh\u00e3o) que al\u00ed buscan tratamentos de sa\u00fade. Segundo as estat\u00edsticas da \"Prefeitura\" da cidade, hai 634 empresas de sa\u00fade na cidade, sendo 8 hospitais, empregando no total 15 mil persoas.\nOutras actividades econ\u00f3micas importantes son a industria (medicamentos, produtos de hixiene, cer\u00e1mica, t\u00e9xtiles, construci\u00f3n civil, o comercio e os servizos, e o turismo. Esta \u00faltima actividade medrou grazas \u00f3 turismo de negocios e \u00e1 descoberta polos visitantes do sueste e do sur do Brasil dos atractivos tur\u00edsticos do estado do Piau\u00ed, como o \"Parque Nacional de Sete Cidades\" e as dunas de area do delta do r\u00edo Parna\u00edba. Como Teresina ten mellor infraestrutura hoteleira, funciona como escala nestas visitas.\nPero a pesar da importancia de Teresina, a cidade a\u00ednda \u00e9 a capital dun dos estados m\u00e1is pobres da federaci\u00f3n brasileira, e as principais estradas que ligan a cidade co Sur do Brasil, con Recife e con Brasilia est\u00e1n en precaria conservaci\u00f3n."}
{"id": "23546", "revid": "66983", "url": "https://gl.wikipedia.org/wiki?curid=23546", "title": "Auguste e Louis Lumi\u00e8re", "text": "Auguste Marie Louis Nicholas Lumi\u00e8re, nado o 19 de outubro de 1862 e finado o 10 de abril de 1954, e Louis Jean Lumi\u00e8re, nado o 5 de outubro de 1864 e finado o 6 de xu\u00f1o de 1948, naceron en Besan\u00e7on e foron dous irm\u00e1ns franceses inventores da c\u00e1mara e o proxector que denominaron cinemat\u00f3grafo (\"cin\u00e9matographe\" en franc\u00e9s, do grego \"kinema\", movemento e \"graphein\", escribir). Est\u00e1n considerados, por moitos, como os pais do cinema.\nTraxectoria.\nEran fillos do fot\u00f3grafo Antoine Lumi\u00e8re, dono da empresa de material fotogr\u00e1fico Soci\u00e9t\u00e9 Antoine Lumi\u00e8re et fils de Li\u00f3n. Foron os creadores do proxector cinematogr\u00e1fico, a partir do cal se desenvolveu a S\u00e9tima Arte. Louis vir\u00eda m\u00e1is tarde a dedicar por completo a s\u00faa vida ao cinema, realizando documentais curtos, e Auguste, m\u00e1is tarde, seguiu a carreira na medicina. Casaron con d\u00faas irm\u00e1s e moraban todos na mesma mansi\u00f3n.\nO primeiro espect\u00e1culo pago dos Irm\u00e1ns Lumi\u00e8re ocorreu en Par\u00eds o 28 de decembro de 1895, no \"Grand Caf\u00e9\", no Boulevard des Capucines. Fixeron unha digresi\u00f3n co cinemat\u00f3grafo, en 1896, visitando Mumbai, Londres e Nova York. As imaxes en movemento rapidamente tiveron unha forte influencia na cultura popular, con \"L'Arriv\u00e9e d'un train en gare de La Ciotat\" (en galego: \"Chegada dun tren\") e cos filmes de actualidades, moitas veces citados como os primeiros documentais - a\u00ednda que o tema sexa algo pol\u00e9mico - tal como \"La Sortie de l'usine Lumi\u00e8re \u00e0 Lyon\" (traducido \"Sa\u00edda dos operarios das F\u00e1bricas Lumi\u00e8re\") ou \"Le Repas de b\u00e9b\u00e9\" (O almorzo do beb\u00e9), inclu\u00edndo algunhas das primeiras tentativas c\u00f3micas coma o humor de slapstick de \"L'Arroseur arros\u00e9\" (\"O regador regado\").\nOs operadores Alexandre Promio, Felix Mesguich, Francis Doublier e Gabriel Veyre, entre outros, foron adestrados polos irm\u00e1ns Lumi\u00e8re no manexo do cinemat\u00f3grafo. Estes operadores viaxaron entre 1896 e 1898 por diversos lugares do mundo filmando breves pel\u00edculas documentais e amosando o novo invento. Grazas ao traballo de todos eles o cat\u00e1logo de filmes Lumi\u00e8re acadou case os mil t\u00edtulos.\nCando a compa\u00f1\u00eda logrou establecer un mercado para o seu cinemat\u00f3grafo abandonou a produci\u00f3n de pel\u00edculas e adedicouse a desenvolver outras innovaci\u00f3ns coma o cinema estereosc\u00f3pico ou a pantalla cinematogr\u00e1fica xigante que se empregou na Exposici\u00f3n de Par\u00eds de 1900.\nA\u00ednda que os operadores Lumi\u00e8re volveron rodar filmes entre 1899 e 1901 so con fins publicitarios a compa\u00f1\u00eda non amosou ning\u00fan interese na exhibici\u00f3n comercial de pel\u00edculas e cara o 1905 abandonou definitivamente a produci\u00f3n de filmes.\nPrimeiras proxecci\u00f3ns de cine.\nOs Lumi\u00e8re celebraron a s\u00faa primeira proxecci\u00f3n privada en 1895. Esta primeira proxecci\u00f3n do 22 de marzo, tivo lugar en Par\u00eds, ante a \"Soci\u00e9t\u00e9 d'encouragement pour l'industrie nationale\", e cunha audiencia de 200 espectadores. O obxectivo principal desta conferencia de Louis Lumi\u00e8re foi amosar os desenvolvementos recentes na industria da fotograf\u00eda, sobre todo a investigaci\u00f3n en policrom\u00eda (fotograf\u00eda en cor). Foi unha sorpresa para os Lumi\u00e8re comprobar que as imaxes en movemento (en branco e negro) captaban m\u00e1is a atenci\u00f3n na xente que as fotograf\u00edas e fotogramas coloreados. A primeira proxecci\u00f3n p\u00fablica de filmes celebrouse o 22 de decembro de 1895, no Salon Indien du Grand Caf\u00e9 en Par\u00eds. Esta presentaci\u00f3n estreou dez curtametraxes, inclu\u00edndo o seu primeiro filme, \"La Sortie de l'usine Lumi\u00e8re \u00e0 Lyon\". Cada pel\u00edcula ten 17 metros de longo, \u00e9 dicir, duran aproximadamente 50 segundos.\nO debut p\u00fablico no Grand Caf\u00e9 chegou uns meses m\u00e1is tarde e consist\u00eda nas seguintes dez curtametraxes (en orde de aparici\u00f3n):\nAs imaxes en movemento tiveron unha inmediata e significante influencia na cultura popular, como o famoso \"L'Arriv\u00e9e d'un train en gare de La Ciotat\" (literalmente, \"A chegada do tren a La Ciotat\") e \"Carmaux, d\u00e9fournage du coke\".\nEn Espa\u00f1a, a primeira proxecci\u00f3n p\u00fablica tivo lugar o 15 de maio de 1896, no hotel Rusia, en Madrid, tam\u00e9n cun programa composto por dez breves pel\u00edculas ."}
{"id": "23547", "revid": "336", "url": "https://gl.wikipedia.org/wiki?curid=23547", "title": "Irm\u00e1ns Lumi\u00e8re", "text": ""}
{"id": "23548", "revid": "336", "url": "https://gl.wikipedia.org/wiki?curid=23548", "title": "Lumi\u00e8re", "text": ""}
{"id": "23549", "revid": "89787", "url": "https://gl.wikipedia.org/wiki?curid=23549", "title": "Grego iev\u00e1nico", "text": "O iev\u00e1nico, tam\u00e9n co\u00f1ecido cos nomes de romaniota e de xudeu-grego, era o dialecto dos Romaniotas, dos xudeus gregos, cuxa presenza en Grecia se testemu\u00f1a por escrito desde a \u00e9poca helen\u00edstica. A s\u00faa xenealox\u00eda ling\u00fc\u00edstica faino remontar \u00e1 koin\u00e9 helen\u00edstica (\u0395\u03bb\u03bb\u03b7\u03bd\u03b9\u03ba\u03ae \u039a\u03bf\u03b9\u03bd\u03ae) e incl\u00fae tam\u00e9n elementos de hebreo. O iev\u00e1nico e o grego falado polas poboaci\u00f3ns cristi\u00e1s eran mutuamente intelix\u00edbeis, pero os xudeus usaban unha variante do alfabeto hebreo para escribiren tanto o iev\u00e1nico como o grego.\nO iev\u00e1nico \u00e9 hoxe unha lingua morta, polos motivos seguintes:"}
{"id": "23551", "revid": "5863", "url": "https://gl.wikipedia.org/wiki?curid=23551", "title": "Borrif\u00e1ns, Oza-Cesuras", "text": "San Pedro de Borrif\u00e1ns \u00e9 unha parroquia do concello de Oza-Cesuras. Segundo o IGE en 2018 ti\u00f1a 216 habitantes (116 homes e 100 mulleres), distribu\u00eddos en 25 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 347 habitantes.\nCultura.\nTop\u00f3nimo.\n\"Borrif\u00e1s\" \u00e9 un xentilicio etrusco cunha base en -\"fan\" e latinizado cun -\"es\" final (Borrif\u00e1s, -*\"fan\"-\"es\"). Nun texto alem\u00e1n de 1966 rec\u00f3llense d\u00faas entradas de rexistros hist\u00f3ricos deste top\u00f3nimo. Un rexistro data de 1607 e recolle a \"Borrif\u00e1s\" como xentilicio *\"Burrifanius\", do etrusco \"Burrius\", \"Burres\". Outra \u00e9 para \"Borrif\u00e1ns\" no cal se cita dous rexistros: un rexistro do s\u00e9culo XVIII que o interpreta como vi\u00f1edo ou arboredo; e outro do s\u00e9culo XIX que o interpreta por rexistros de \"Burif\u00e1ns, Boruf\u00e1s\" como leiras ou veigas \"borricianas\", as cales poder\u00edan referise a seren terreos con cinzas."}
{"id": "23552", "revid": "5863", "url": "https://gl.wikipedia.org/wiki?curid=23552", "title": "Bragade, Oza-Cesuras", "text": "San Mamede de Bragade \u00e9 unha parroquia que se localiza no concello de Oza-Cesuras. Segundo o IGE en 2017 ti\u00f1a 194 habitantes (105 mulleres e 89 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 233 habitantes.\nCultura.\nTop\u00f3nimo.\n\"Bragade \" \u00e9 un top\u00f3nimo prerromano posiblemente c\u00e9ltico e que se refire a alg\u00fan poboamento, xa que \"brig-\" semella referirse a un castro. A s\u00faa orixe \u00e9 anterior ao s\u00e9culo III."}
{"id": "23553", "revid": "5863", "url": "https://gl.wikipedia.org/wiki?curid=23553", "title": "Carres, Oza-Cesuras", "text": "San Vicenzo de Carres \u00e9 unha parroquia que se localiza no concello de Oza-Cesuras. Segundo o IGE en 2017 ti\u00f1a 89 habitantes (44 mulleres e 45 homes), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 119 habitantes.\nCultura.\nTop\u00f3nimo.\n\"Carres\" \u00e9 un top\u00f3nimo posiblemente latino que se refire a unha v\u00eda romana."}
{"id": "23554", "revid": "5863", "url": "https://gl.wikipedia.org/wiki?curid=23554", "title": "Cuti\u00e1n, Oza-Cesuras", "text": "Santa Mar\u00eda de Cuti\u00e1n \u00e9 unha parroquia que se localiza no concello de Oza-Cesuras. Segundo o IGE en 2018 ti\u00f1a 92 habitantes (51 mulleres e 41 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 95 habitantes.\nCultura.\nTop\u00f3nimo.\n\"Cuti\u00e1n\" bar\u00e1llase que puidese ser un antrop\u00f3nimo latino que se orixinase entre o s\u00e9culo III e V."}
{"id": "23555", "revid": "5863", "url": "https://gl.wikipedia.org/wiki?curid=23555", "title": "Dorda\u00f1o, Oza-Cesuras", "text": "Santa Mar\u00eda de Dorda\u00f1o \u00e9 unha parroquia que se localiza no concello de Oza-Cesuras. Segundo o IGE en 2018 ti\u00f1a 229 habitantes (113 mulleres e 116 homes), distribu\u00eddos en 25 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 341 habitantes.\nEn Castelo hai unha \u00e1rea recreativa dotada de piscina e zona de xogos e deportiva."}
{"id": "23556", "revid": "114", "url": "https://gl.wikipedia.org/wiki?curid=23556", "title": "Manolo Rivas", "text": ""}
{"id": "23557", "revid": "85894", "url": "https://gl.wikipedia.org/wiki?curid=23557", "title": "Figueredo, Oza-Cesuras", "text": "Santa Mar\u00eda de Figueredo \u00e9 unha parroquia que se localiza no concello de Oza-Cesuras. Segundo o IGE en 2017 ti\u00f1a 38 habitantes (23 homes e 15 mulleres), distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 76 habitantes.\nXeograf\u00eda.\nA parroquia de Figueredo est\u00e1 regada por varios regatos que desembocan no Mero.\nCultura.\nTop\u00f3nimo.\n\"Figueredo\" \u00e9 un fitotop\u00f3nimo latino que posiblemente se refire \u00e1s figueiras. A s\u00faa orixe d\u00e1se entre o s\u00e9culo X e XIII.\nPatrimonio.\nExiste un asentamento prerromano no lugar do Castro."}
{"id": "23558", "revid": "85894", "url": "https://gl.wikipedia.org/wiki?curid=23558", "title": "Filgueira de Barranca, Oza-Cesuras", "text": "San Pedro de Filgueira de Barranca \u00e9 unha parroquia que se localiza no concello de Oza-Cesuras. Segundo o IGE en 2017 ti\u00f1a 127 habitantes (70 mulleres e 57 homes), distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 161 habitantes.\nCultura.\nTop\u00f3nimo.\n\"Filgueira de Barranca\" \u00e9 un top\u00f3nimo latino cunha parte que \u00e9 un fitotop\u00f3nimo que fai referencia aos lugares con moitos fieitos, ou filgueiras. A s\u00faa orixe d\u00e1se entre o s\u00e9culo X e XIII.\nPatrimonio.\nConta, no igrexario, cunha capela rom\u00e1nica do s\u00e9culo XII reconstru\u00edda. Tam\u00e9n existe no monte de San Gregorio un santuario do s\u00e9culo XIII, que serviu de refuxio ao guerrilleiro Foucellas."}
{"id": "23559", "revid": "23204", "url": "https://gl.wikipedia.org/wiki?curid=23559", "title": "Filgueira de Traba, Oza-Cesuras", "text": "San Miguel de Filgueira de Traba \u00e9 unha parroquia que se localiza no concello de Oza-Cesuras. Segundo o IGE en 2017 ti\u00f1a 126 habitantes (58 homes e 68 mulleres), distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 216 habitantes.\nCultura.\nTop\u00f3nimo.\n\"Filgueira de Traba\" \u00e9 un top\u00f3nimo latino composto cun fit\u00f3nimo e que se refire aos fieitos nunha traba ou chaira. A s\u00faa orixe d\u00e1se entre o s\u00e9culo X e XIII.\nPatrimonio.\nLindando coa parroquia de Visanto\u00f1a (Mes\u00eda) est\u00e1 o castro da Bra\u00f1a."}
{"id": "23560", "revid": "5863", "url": "https://gl.wikipedia.org/wiki?curid=23560", "title": "Loureda, Oza-Cesuras", "text": "Santo Estevo de Loureda \u00e9 unha parroquia que se localiza no concello de Oza-Cesuras. Segundo o IGE en 2018 ti\u00f1a 117 habitantes (58 homes e 59 mulleres), distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 168 habitantes.\nCultura.\nTop\u00f3nimo.\n\"Loureda\" \u00e9 un fitotop\u00f3nimo latino que se refire aos loureiros. A s\u00faa orixe d\u00e1se entre o s\u00e9culo X e XIII.\nPatrimonio.\nA igrexa de Santo Estevo de Loureda \u00e9 un templo rom\u00e1nico con arcos apuntados de orixe beneditino."}
{"id": "23561", "revid": "25871", "url": "https://gl.wikipedia.org/wiki?curid=23561", "title": "Mandaio, Oza-Cesuras", "text": "San Xiao de Mandaio \u00e9 unha parroquia que se localiza no concello de Oza-Cesuras. Segundo o IGE en 2018 ti\u00f1a 211 habitantes (111 homes e 100 mulleres), distribu\u00eddos en 20 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 221 habitantes.\nCultura.\nTop\u00f3nimo.\n\"Mandaio\" \u00e9 un top\u00f3nimo latino que refire \u00e1 orograf\u00eda de relevos marcados do lugar, e proceder\u00eda do termo \"monte\"."}
{"id": "23562", "revid": "5863", "url": "https://gl.wikipedia.org/wiki?curid=23562", "title": "Paderne, Oza-Cesuras", "text": "Santiago de Paderne \u00e9 unha parroquia que se localiza no oeste do concello de Oza-Cesuras. Segundo o IGE en 2017 ti\u00f1a 83 habitantes (45 homes e 38 mulleres), distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 158 habitantes.\nCultura.\nTop\u00f3nimo.\n\"Paderne\" \u00e9 un antrop\u00f3nimo latino que procede de \"Paternus\", o cal \u00e9 posible que se refira \u00e1 propiedade paterna. Puido orixinarse entre o s\u00e9culo III e V, inda que se suxire que aparecese realmente no per\u00edodo baixorromano.\nPatrimonio.\nDa igrexa de Santiago de Paderne destaca o campanario constru\u00eddo a varios metros da mesma. Por outra banda, a ermida de San Xo\u00e1n, no monte Medela, conta cun fermoso retablo de pedra do s\u00e9culo XVII."}
{"id": "23563", "revid": "5863", "url": "https://gl.wikipedia.org/wiki?curid=23563", "title": "Probaos, Oza-Cesuras", "text": "Santaia de Probaos \u00e9 unha parroquia que se localiza no concello de Oza-Cesuras. Segundo o IGE en 2018 ti\u00f1a 241 habitantes (117 mulleres e 124 homes), distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 296 habitantes.\nCultura.\nTop\u00f3nimo.\n\"Probaos\" \u00e9 un top\u00f3nimo que se barallou que fose latino e se referise a un poboado.\nEconom\u00eda.\nA parroquia conta con empresas dos sectores da hostaler\u00eda e a industria madeireira."}
{"id": "23564", "revid": "5863", "url": "https://gl.wikipedia.org/wiki?curid=23564", "title": "Trasanquelos, Oza-Cesuras", "text": "San Salvador de Trasanquelos \u00e9 unha parroquia que se localiza no concello de Oza-Cesuras. Segundo o IGE en 2017 ti\u00f1a 191 habitantes (96 mulleres e 95 homes), distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 272 habitantes.\nCultura.\nTop\u00f3nimo.\n\"Trasanquelos\" \u00e9 un top\u00f3nimo latino que posiblemente se refira ao seu relevo: a un lugar por baixo dos cumes e montes."}
{"id": "23565", "revid": "88215", "url": "https://gl.wikipedia.org/wiki?curid=23565", "title": "Dejan Savi\u0107evi\u0107", "text": "Dejan Savi\u0107evi\u0107 (Serbio Cir\u00edlico: \"\u0414\u0435\u0458\u0430\u043d \u0421\u0430\u0432\u0438\u045b\u0435\u0432\u0438\u045b\") nado o 15 de setembro de 1966 en Titogrado (Na RFS de Iugoslavia e actual Montenegro), foi un futbolista serbio que xogaba na demarcaci\u00f3n de extremo esquerdo.\nTraxectoria.\nComezou a s\u00faa carreira futbol\u00edstica cando ti\u00f1a 15 anos no equipo xuven\u00edl do OFK Titograd. Debutou na primeira divisi\u00f3n iugoslava no FK Budu\u0107nost e ga\u00f1ou a s\u00faa primeira copa coa selecci\u00f3n nacional en 1988 contra a Selecci\u00f3n de f\u00fatbol de Turqu\u00eda. Inmediatamente foi traspasado a un dos equipos m\u00e1is importantes de Iugoslavia, o Estrela Vermella de Belgrado. Con este conseguiu tres t\u00edtulos nacionais consecutivos en 1990, 1991 e 1992, d\u00faas copas nacionais, 1990 e 1992, as\u00ed coma unha Copa da UEFA e unha Copa Intercontinental, \u00e1mbalas d\u00faas no ano 1991. Nese mesmo ano compartiu o segundo premio na votaci\u00f3n para o Bal\u00f3n de Ouro.\nO seu bo papel no equipo serbio convenceron ao AC Milan para fichalo e cubrir a vacante deixada por Marco van Basten, d\u00e1ndolle a oportunidade de demostrar as s\u00faas habilidades ante unha audiencia m\u00e1is numerosa. Na s\u00faa primeira tempada no equipo \"rossoneri\" disputou 10 encontros e anotou catro goles. Na seguinte converteuse nun xogador m\u00e1is regular levando ao Mil\u00e1n a ga\u00f1ar a Liga e a Copa de Europa, sendo nomeado coma \"O Xenio\" (\"Il Genio\") por Berlusconi, por aquel ent\u00f3n presidente do club.\nA s\u00faa actuaci\u00f3n na final da Copa de Europa constitu\u00edu o seu mellor momento futbol\u00edstico e foi aclamado coma unha das mellores actuaci\u00f3ns individuais vistas na competici\u00f3n, nunha vitoria que rematou cun 4-0. A seguinte tempada Savi\u0107evi\u0107 conseguir levar de novo ao Mil\u00e1n \u00e1 terceira final da Copa de Europa pero non a puido xogar debido a unha lesi\u00f3n, a pesar de que Savicevic insistira en que xa estaba recuperado. O Milan, sen a s\u00faa creatividade, perdeu nunha final irregular ante o Ajax por 1-0.\nCo Milan ga\u00f1ou sete trofeos, inclu\u00edndo tres scudettos, d\u00faas Copas de Europa e unha Supercopa de Europa, mais foi moi criticado polos medios italianos por non esforzarse nos encontros contra os equipos modestos e as s\u00faas intervenci\u00f3ns irregulares, a\u00ednda que no seu d\u00eda foi un dos mellores xogadores do mundo.\nLogo de retirarse, Savi\u0107evi\u0107 adestrou \u00e1 Selecci\u00f3n de f\u00fatbol de Iugoslavia e m\u00e1is tarde \u00e1 Selecci\u00f3n de f\u00fatbol de Serbia e Montenegro. Retirouse no 2003 despois de perder 2-1 contra a Selecci\u00f3n de f\u00fatbol de Azerbaijan no partido de clasificaci\u00f3n para a Eurocopa de 2004."}
{"id": "23566", "revid": "98629", "url": "https://gl.wikipedia.org/wiki?curid=23566", "title": "South Park", "text": "South Park \u00e9 unha serie c\u00f3mica animada creada por Matt Stone e Trey Parker e distribu\u00edda por Warner Bros. Television e transmitida por Comedy Central desde 1997 (111 d.C.) nos Estados Unidos de Am\u00e9rica e o desaparecido canal Locomotion e por MTV Latinoam\u00e9rica desde o 2005 (119 d.C.). Trata sobre as aventuras de catro nenos que viven nunha pequena vila chamada South Park, en Colorado. \"South Park\" fai s\u00e1tira e cr\u00edtica de moitos aspectos da cultura americana e eventos recentes, reta as firmes crenzas e os \"tab\u00fas\" e moi seguido fai uso do humor negro. No mes de Nadal de 2004 (118 d.C.), a serie atop\u00e1base na oitava tempada e asegurouse que a d\u00e9cima fixera o seu debut o 9 de marzo de 2005 (119 d.C.).\nO programa caracter\u00edzase por manexar eventos actuais dunha maneira moi franca. Alg\u00fans exemplos: un episodio que trata sobre a repatriaci\u00f3n dunhas quintuxemelgas romanesas que sa\u00edu ao ar durante o esc\u00e1ndalo sobre Eli\u00e1n Gonz\u00e1lez (o neno balseiro), e tam\u00e9n inclu\u00eda personaxes coma Janet Reno, a Fiscal Xeral nese ent\u00f3n. Outro episodio transmitido despois dos atentados do 11 de setembro de 2001 mostraba os nenos viaxando nun avi\u00f3n militar en direcci\u00f3n a Afganist\u00e1n e atopando a Osama bin Laden. Un episodio, no que aparece unha muller que accidentalmente expuxo un dos seus seos e lanzou un chorro de leite materno a trav\u00e9s da vila, foi transmitido despois do fallo no vestiario de Janet Jackson durante a Super Bowl XXXVIII. Noutro episodio Kenny McCormick dura morto uns d\u00edas e vive de forma vexetativa (recibe o sobrenome de \"Kenny tomate\") ao ser atropelado por un autom\u00f3bil, soamente xogaba a un videoxogo de anxos contra demos, e ante iso \u00e1brese un acalorado debate sobre a necesidade de desconectar a s\u00faa sonda; finalmente, Kenny morre polos anxos, para que dirixise o contraataque contra os demos. Iso sucedeu despois da desconexi\u00f3n da sonda e posterior morte de Terry Schiavo. O programa estreouse 12 horas despois da morte de Terry.\nHistoria da serie.\nSouth Park ten a s\u00faa orixe no ano 1991, cando Parker e Stone, naquel ent\u00f3n estudantes de cinema na Universidade de Colorado, crearon un curto animado chamado \"Jesus vs. Frosty\" (tam\u00e9n co\u00f1ecido coma \"The Spirit of Christmas\" ou \"o esp\u00edrito do Nadal\"). O filme, realizado con t\u00e9cnicas rudimentarias, presenta os prototipos dos nenos de South Park, inclu\u00edndo unha personaxe similar a Cartman pero chamado \"Kenny\", quen trae un home de neve asasino \u00e1 vida usando un sombreiro m\u00e1xico. O neno Xes\u00fas ent\u00f3n salva o d\u00eda decapitando o monstro coa s\u00faa aur\u00e9ola.\nOs executivos da cadea Fox viron o filme e pareceulles moi gracioso. En 1995 (109 d.C.) o executivo Brian Graden contratou a Parker e Stone para crear un segundo curto animado para enviar a alg\u00fans amigos coma unha tarxeta de Nadal. Baixo o t\u00edtulo \"The Spirit of Christmas\", semell\u00e1base moito m\u00e1is en estilo ao estilo empregado m\u00e1is tarde na serie, e presentaba un duelo de artes marciais (rematando en tregua) entre Xes\u00fas e Pap\u00e1 Noel, iniciado por unha discusi\u00f3n sobre o verdadeiro significado do Nadal. O v\u00eddeo foi esparcido rapidamente, tanto en copias de v\u00eddeo como a trav\u00e9s da ent\u00f3n novidosa Internet. A produci\u00f3n deste curto levou ao planeamento da serie, primeiro con Fox e logo con Comedy Central. A serie foi estreada o 13 de agosto de 1997 (111 d.C.).\nEn febreiro de 1998 (112 d.C.) foi presentado o episodio n\u00famero trece (e \u00faltimo da primeira tempada), no cal Cartman intenta atopar a seu pai. O episodio remata anunciando que o misterio ser\u00eda revelado en catro semanas. Catro semanas m\u00e1is tarde foi presentado un episodio completamente dedicado a Terrance e Phillip (dous comediantes canadenses ficticios) causando un grande esc\u00e1ndalo entre os fan\u00e1ticos. Aparentemente tratouse dunha broma do d\u00eda dos inocentes para a audiencia.\nAo ano seguinte, a moi aclamada longametraxe animada, foi estreada. O filme conseguiu satirizar tanto a si mesma como \u00e1s reacci\u00f3ns dos moralistas conservadores.\nPersonaxes da serie.\nAs personaxes e escenares de South Park est\u00e1n dese\u00f1ados para semellar animaci\u00f3ns moi cr\u00faas; a animaci\u00f3n non \u00e9 producida co m\u00e9todo tradicional de debuxos sobre acetatos, sen\u00f3n que semella feita de recortes de papel. A pesar de que ese foi o m\u00e9todo empregado polos seus creadores nos inicios da serie, actualmente toda a animaci\u00f3n se realiza con software para animaci\u00f3n.\nPersonaxes principais.\nAs personaxes principais son catro nenos estudantes de primaria:\nMatt e Trey decidiron, ao iniciar a serie, que Kenny deber\u00eda morrer en cada episodio de calquera maneira, o que servir\u00eda como \"gancho\" xa que o espectador se poder\u00eda confundir ao non saber se estaban vendo un episodio anterior \u00e1 morte de Kenny e ao non esperar que morrera outra vez, por exemplo. Despois da morte de Kenny en cada episodio Stan dir\u00eda \"\u00a1Oh, meu Deus, mataron a Kenny!\" e Kyle a\u00f1adir\u00eda \"\u00a1Fillos de puta!\". Kenny aparecer\u00eda no comezo de cada episodio e ningu\u00e9n mencionar\u00eda as s\u00faas mortes dos episodios anteriores.\nPor un tempo, despois dos eventos de \"\", Kenny morreu \u201cpermanentemente\u201d, a\u00ednda que a s\u00faa pantasma aparec\u00eda algunhas veces. Recentemente volveu \u00e1 vida e \u00e9 unha personaxe principal de novo. Kenny morreu no \u00faltimo episodio da temporada sete, pero sobreviviu intacto o primeiro da oitava tempada. Foi morto durante a oitava tempada (e sen a cara cuberta) polo \u201cSr. Jefferson\u201d ou Michael Jackson. Aparentemente, os creadores decidiron non matar a Kenny a menos que fora unha situaci\u00f3n verdadeiramente graciosa.\nAlgunhas personaxes usadas frecuentemente, ademais dos nenos protagonistas e as s\u00faas familias, incl\u00faen o Sr. Herbert Garrison, a Srta. Selastraga, o Sr. Mackey (o conselleiro da escola), Jerome \u201cChef\u201d McElroy (dobrado na versi\u00f3n en ingl\u00e9s por Isaac Hayes), o Oficial Barbrady, e os compa\u00f1eiros de clase Wendy Testaburger, Token Williams e os nenos discapacitados Timmy e Jimmy.\nPersonaxes menores e 'celebridades'.\nParte da natureza surrealista der\u00edvase da aparici\u00f3n de personaxes menores na serie. Aparici\u00f3ns prominentes incl\u00faen a Deus (quen aparece coma un h\u00edbrido de roedor e hipop\u00f3tamo), Xes\u00fas (unha personaxe recorrente, vive en South Park e ten un programa en televisi\u00f3n de acceso p\u00fablico chamado \"Xes\u00fas e os seus amigos\"), Satan\u00e1s e o seu amante Saddam Hussein, A Morte, e o Sr. Moll\u00f3n (\"Mr. Hankey\", \"A Pop\u00f3 do Nadal\").\nAlgunhas celebridades apareceron no programa voluntaria ou involuntariamente. Alg\u00fans exemplos son:\nM\u00fasica.\nA\u00ednda que \"South Park\" se caracteriza polo seu humor e tramas controvertidas, os televidentes tam\u00e9n poden gozar de m\u00fasica orixinal da serie.\n\u00c9 importante mencionar que as li\u00f1as de Kenny tanto na canci\u00f3n como no seu parlamento (excepto nunha ocasi\u00f3n na pel\u00edcula e outra na oitava tempada) non son escoitadas claramente, debido a que sempre usa o seu abrigo coa carapucha posta sobre a s\u00faa cabeza e cubrindo case toda a s\u00faa faciana. O feito de que estes parlamentos sexan \u201cincomprens\u00edbeis\u201d axuda a que sexan aceptadas polos censores da cadea.\nCanci\u00f3ns populares como \u201cKyle\u2019s Mom is a Bitch\u201d (\u201cA nai de Kyle \u00e9 unha puta\u201d) orixin\u00e1ronse no programa, pero as habilidades musicais dos creadores non se utilizaban con frecuencia at\u00e9 o lanzamento do filme musical de South Park. A banda sonora da pel\u00edcula incl\u00fae canci\u00f3ns como \u201cO meu doce fogar\u201d (\u201cMountain Town\u201d), \u201cBastardo Fillopinche\u201d (\u201cT\u00edo Coll\u00f3ns\u201d en Latinoam\u00e9rica; \u201cUncle Fucka\u201d en ingl\u00e9s), \u201cQue Far\u00eda Brian Boitano?\u201d (\u201cWhat World Brian Boitano Do\u201d?), \u201cEstou Super\u201d (\u201cI\u2019m Super\u201d) e \u201cCulpa a Canad\u00e1\u201d (\u201cBlame Canad\u00e1\u201d, nomeada a un Premio Oscar e un premio Efr\u00e9n.\nTrey Parker e Matt Stone, en ocasi\u00f3ns, interpretaron estas e outras canci\u00f3ns non relacionadas con South Park, nunha banda baixo o nome de DVDA.\nOutras contribuci\u00f3ns, ademais das de Trey e Matt, son as de Isaac Hayes, voz do Chef na versi\u00f3n en ingl\u00e9s, e da banda Primus os cales cantan a canci\u00f3n de apertura e a canci\u00f3n final da serie. Tam\u00e9n \u00e9 emocionante a m\u00fasica inclu\u00edda en cada episodio, que logra acentuar os momentos m\u00e1is dram\u00e1ticos da trama.\n\"South Park\" e a pol\u00edtica.\nO inclinamento cara a pol\u00edtica de \"South Park\" \u00e9 tema de debate. A serie recibiu severas cr\u00edticas polos conservadores polos temas da serie e a s\u00faa linguaxe ofensiva. Por\u00e9n, a diferenza doutras series sat\u00edricas, o humor pol\u00edtico de \"South Park\" vese usualmente como unha burla das celebridades liberais e as s\u00faas causas. Trey Parker declarou nunha entrevista ser un \"liberal de mente aberta\". Noutras entrevistas, Trey Parker e Matt Stone describir\u00edanse coma \"Republicanos liberais\" (con ele min\u00fascula). De calquera maneira, a serie burlouse de todos os aspectos da pol\u00edtica. De feito, un novo comercial en \"Comedy Central\" despois dunha listaxe de categor\u00edas de persoas das que \"South Park\" se mofou, inclu\u00edndo negros, homosexuais, pol\u00edticos, xente con problemas f\u00edsicos etc., dic\u00eda \"Sent\u00edmolo se \"South Park\" se esqueceu de vostede\".\nEvoluci\u00f3n da serie.\nOs primeiros episodios de \"South Park\" estaban orientados para ser moi crus, mais os m\u00e1is recentes xa non o son e est\u00e1n m\u00e1is orientados a burlarse de eventos actuais. Isto f\u00edxose evidente na primeira metade da oitava temporada: alg\u00fans eventos dos episodios incl\u00faen a visita de Michael Jackson a South Park, os nenos vendo \"A Paix\u00f3n de Cristo\", os traballadores do pobo perdendo os seus empregados por inmigrantes do futuro, e un episodio no que aparece unha c\u00e1mara de xoguete \"Paris Hilton\".\nNo \"audio comentario\" do DVD da temporada 4, Parker e Stone dixeron que a partir do episodio 408, \"Chef Goes Nanners\", comezaron a facer tramas que xiraban en torno a un s\u00f3 tema, no canto de ter varias sub-tramas ao mesmo tempo.\nNo 2002 emitiuse o episodio \"Free Hat\". Neste episodio, debido ao comentario de Kyle no programa \"Nightline' de Tede Koppel, de que cambiar a pel\u00edcula de \"E.T.\" ser\u00eda como cambiar \"Raiders of the Lost Ark\", as personaxes de \"South Park\" baseados en George Lucas e Steven Spielberg decidiron alterar a primeira pel\u00edcula de Indiana Jones. Pouco despois de ser transmitido este episodio, Lucas e Spielberg anunciaron que non alterar\u00edan \"Raiders of the Lost Ark\" para a s\u00faa versi\u00f3n en DVD, contrario aos rumores sobre este tema. Stone e Parker despois declararon nunha entrevista para o programa especial de VH1 \"Inside South Park\" que este episodio evitou que se alterara a pel\u00edcula.\nMentres estaban na escola superior, Stone e Parker colaboraron na pel\u00edcula \"Cannibal! The Musical\", unha pel\u00edcula que parodia as pel\u00edculas do Vello Oeste con varios n\u00fameros musicais c\u00f3micos. Despois crearon \"Orgazmo\", unha comedia sobre un morm\u00f3n estelarizando nunha pel\u00edcula pornogr\u00e1fica, que foi distribu\u00edda grazas ao \u00e9xito de South Park m\u00e1is tarde ese mesmo ano. O d\u00fao apareceu na pel\u00edcula \"BASEketball\" (1998) dirixida por David Zucker. A s\u00faa \u00faltima colaboraci\u00f3n xuntos foi unha pel\u00edcula de acci\u00f3n e comedia con marionetas, \"\"."}
{"id": "23578", "revid": "1131", "url": "https://gl.wikipedia.org/wiki?curid=23578", "title": "Mimosa", "text": "A mimosa ou acacia de Australia (Acacia dealbata) \u00e9 unha \u00e1rbore de entre 10-12 metros de altura, perenne, usada en xardinar\u00eda como ornamental, de crecemento r\u00e1pido se ben \u00e9 raro que exceden dos 30 anos de idade.\nConsid\u00e9rase unha especie altamente invasora en terreos degradados. Aparece en Cantabria, Catalu\u00f1a, oeste de Castela e Le\u00f3n, Estremadura, Andaluc\u00eda occidental, Valencia e as Canarias orientais. Por\u00e9n \u00e9 en Galiza onde est\u00e1 m\u00e1is estendida, consider\u00e1ndose invasora.\nCaracter\u00edsticas.\nPos\u00fae unha cortiza agrisada ou branca, moi ramificada. Ramas angulosas, pubescentes. Follas bipinnadas de 8-20, cada unha delas con 25-40 pares de fol\u00edolos, coa cara superior glabro (sen pelos) e o env\u00e9s tomentoso. Inflorescencias en glomer\u00falo globoso con m\u00e1is de 25 flores, de moito arrecendo. Ped\u00fanculos pubescentes. Florece de xaneiro a marzo. Multipl\u00edcase por sementes.\nProcedencia.\nA meirande parte das especies son orixinarias de Australia e Tasmania, localiz\u00e1ndose en zonas de at\u00e9 mil metros sobre o nivel do mar.\nProblem\u00e1tica ecol\u00f3xica en Galicia.\nS\u00e1bese da s\u00faa introduci\u00f3n en Espa\u00f1a desde 1824. A especie plantouse como ornamental e para fixar taludes do cami\u00f1o de ferro de Galicia ao longo do s\u00e9culo XX. Axi\u00f1a se espallou polo territorio, especialmente en zonas degradadas, montes queimados, na costa e nas zonas m\u00e1is c\u00e1lidas do pa\u00eds (O Ribeiro...); torn\u00e1ndose unha especie moi invasiva e que sup\u00f3n un gran problema ecol\u00f3xico para a biodiversidade destes montes monoespec\u00edficos. Actualmente at\u00f3pase amplamente naturalizada, invadindo as partes baixas e medias de Galiza at\u00e9 unha altitude de 600 m formando xa parte da actual paisaxe galega. Impide a rexeneraci\u00f3n da vexetaci\u00f3n natural alterada debido principalmente \u00e1 s\u00faa facilidade para xerminar e regromar despois dos lumes e o seu r\u00e1pido crecemento. A s\u00faa erradicaci\u00f3n \u00e9 dif\u00edcil e custosa..\nUsos.\nPl\u00e1ntase en parques, r\u00faas e paseos, a\u00ednda que o uso m\u00e1is estendido \u00e9 a xardinar\u00eda, pola cor das s\u00faas flores e o n\u00famero delas, ofrecendo conxuntos de gran beleza. Cult\u00edvase como fixador de terreos e pola goma que se obt\u00e9n do seu tronco de alto contido en taninos.\nNa zona do Ribeiro, as varas empr\u00e9ganse para atar as vi\u00f1as.\nEncontr\u00e1ronse sarc\u00f3fagos exipcios da s\u00faa madeira, seguramente debido \u00e1 resistencia \u00e1 putrefacci\u00f3n desta.\nAlgunhas das variedades m\u00e1is cultivadas :"}
{"id": "23579", "revid": "25871", "url": "https://gl.wikipedia.org/wiki?curid=23579", "title": "Lingua anal\u00edtica", "text": "Unha lingua anal\u00edtica \u00e9 unha lingua na que a maior parte dos seus morfemas son morfemas libres aos que se considera \u00abpalabras\u00bb con significado propio. Por contra, nunha lingua sint\u00e9tica, as palabras comp\u00f3\u00f1ense de morfemas aglutinados ou fundidos que denotan o car\u00e1cter sint\u00e1ctico da palabra.\nO chin\u00e9s falado \u00e9 o exemplo representativo de lingua anal\u00edtica m\u00e1is famoso. Para ilustralo podemos observar o seguinte exemplo:\nTal e como se observa no exemplo arriba indicado, case sempre se corresponde unha s\u00edlaba cun concepto. Se comparamos o chin\u00e9s e o galego, obs\u00e9rvase que o galego non comparte as caracter\u00edsticas anal\u00edticas do chin\u00e9s, xa que o galego emprega bastantes sufixos para marcar, por exemplo, n\u00famero/-s/ e x\u00e9nero /-ou/ en substantivos e determinantes; persoa en determinantes e verbos; as\u00ed como no verbo marcan aspecto, n\u00famero, modo e tempo. Se comparamos a oraci\u00f3n do exemplo en chin\u00e9s e a s\u00faa traduci\u00f3n ao ingl\u00e9s, obs\u00e9rvase que a\u00ednda que o ingl\u00e9s \u00e9 unha lingua algo anal\u00edtica (bastante m\u00e1is c\u00f3 galego), tam\u00e9n cont\u00e9n alg\u00fans trazos aglutinantes, tales como o morfema derivativo sufixo -/s/ para marcar o plural nos substantivos \"friend\" e \"egg\".\nF\u00f3ra da China, no Sueste Asi\u00e1tico existen moitas linguas anal\u00edticas, por exemplo as linguas tai e o vietnamita.\nCando unha lingua anal\u00edtica se compara cunha lingua altamente sint\u00e9tica, por exemplo o alem\u00e1n, o contraste \u00e9 evidente:\nNo exemplo obs\u00e9rvase que o morfema alem\u00e1n \u00ab\"Der\"\u00bb corresp\u00f3ndese asemade con catro conceptos distintos, e o morfema \u00ab\"Die\"\u00bb ref\u00edrese a tres conceptos (o alem\u00e1n non distingue x\u00e9nero en plural), pero as normas que establecen a relaci\u00f3n entre \u00ab\"der\"\u00bb e \u00ab\"die\"\u00bb desta forma son bastante arbitrarias\u00b9, o cal prov\u00e9 unha natureza fusional a este conxunto de morfemas. Ademais, a palabra \u00ab\"M\u00e4nner\"\u00bb corresp\u00f3ndese con dous conceptos e relaci\u00f3nase coa palabra \u00ab\"Mann\"\u00bb tanto mediante a marca de plural \"/-er/\" como co proceso de umlaut que cambia a vogal \u00aba\u00bb pola \u00ab\u00e4\u00bb en moitos plurais da lingua alem\u00e1. Desta forma, a formaci\u00f3n de plurais en alem\u00e1n est\u00e1 gobernada por unha norma de car\u00e1cter flexivo. Como conclusi\u00f3n, p\u00f3dese dicir que a tipolox\u00eda ling\u00fc\u00edstica do alem\u00e1n at\u00f3pase entre as linguas aglutinantes e as Linguas fusionais.\n\u00b9Ademais, os morfemas \"\"der\" e \"die\"\" tam\u00e9n poden ser artigo determinado feminino singular, dependendo do caso.\nTrazos das linguas anal\u00edticas.\nA orde das palabras nas linguas anal\u00edticas est\u00e1 gobernado por regras sint\u00e1cticas moi estritas e elaboradas. Isto d\u00e9bese a que as palabras non contan con marcas morfol\u00f3xicas para mostrar o seu papel sint\u00e1ctico, polo que a orde das mesmas \u00e9 moi significativa. Por exemplo, o chin\u00e9s e o ingl\u00e9s utilizan a orde das palabras para mostrar a relaci\u00f3n suxeito-obxecto. O chin\u00e9s tam\u00e9n emprega a orde da secuencia de palabras para mostrar se un artigo \u00e9 determinado ou indeterminado, a relaci\u00f3n entre rema e tema, o papel dos adverbios (se son descritivos ou contrastivos) etc\u00e9tera.\nAdemais, as linguas anal\u00edticas adoitan tender a depender bastante no contexto e en consideraci\u00f3ns pragm\u00e1ticas para interpretar a informaci\u00f3n da oraci\u00f3n, xa que non especifican tanto como as linguas sint\u00e9ticas en termos tales como a concordancia e referencialidade entre distintas partes da oraci\u00f3n."}
{"id": "23580", "revid": "25871", "url": "https://gl.wikipedia.org/wiki?curid=23580", "title": "Linguas crioulas", "text": "Unha lingua crioula, chamada tam\u00e9n \"creol\" ou \"patois\", \u00e9 unha lingua nada habitualmente nunha comunidade de xentes con orixes diversas que non comparten previamente ningunha lingua, que te\u00f1en necesidade de comunicarse, e que se ven forzados a valerse dun idioma que non \u00e9 o de ning\u00fan deles. O resultado \u00e9 unha lingua que toma o l\u00e9xico (normalmente moi deformado) da lingua imposta e que as\u00ed a todo ten unha sintaxe que se parece m\u00e1is \u00e1 doutras linguas crioulas que \u00e1 da lingua \"nai\".\nO exemplo t\u00edpico \u00e9 o dos obreiros (ou escravos) levados \u00e1s plantaci\u00f3ns do Caribe dende diferentes partes do mundo que se viron obrigados a utilizar a lingua da potencia colonial (o ingl\u00e9s, o castel\u00e1n) para comunicarse."}
{"id": "23583", "revid": "23204", "url": "https://gl.wikipedia.org/wiki?curid=23583", "title": "Crioulo", "text": "Crioulo \u00e9 un europe\u00edsmo empregado dende a \u00e9poca da colonizaci\u00f3n europea de Am\u00e9rica, aplic\u00e1ndoo \u00f3s nados no continente americano, pero cunha orixe europea. A diferenza do ind\u00edxena, o crioulo era nas colonias espa\u00f1olas un habitante nado en Am\u00e9rica de pais europeos (usualmente espa\u00f1ois pero tam\u00e9n doutras orixes \u00e9tnicas), ou descendente soamente deles.\nTam\u00e9n se usa o termo \"crioulismo\" para designar \u00f3 movemento dos fillos de espa\u00f1ois nados en Espa\u00f1a\u00a0que buscaban unha identidade propia a trav\u00e9s do pasado ind\u00edxena, de s\u00edmbolos propios e da exaltaci\u00f3n de todo o relacionado co americano. A s\u00faa identidade foise fortalecendo como consecuencia das reformas borb\u00f3nicas que os relegaron dos principais cargos pol\u00edticos e eclesi\u00e1sticos en Nova Espa\u00f1a, situaci\u00f3n determinante para o estoupido do movemento insurxente e a consumaci\u00f3n da independencia.\nA mediados do s\u00e9culo XVIII os crioulos de orixe espa\u00f1ola controlaban boa parte do comercio e da propiedade agraria, polo que ti\u00f1an un gran poder econ\u00f3mico e unha gran consideraci\u00f3n social, pero estaban desprazados dos principais cargos pol\u00edticos en favor dos nados en Espa\u00f1a. \nEn Nova Espa\u00f1a, a lei prohib\u00eda o matrimonio entre un funcionario espa\u00f1ol peninsular en exercicio e unha crioula; \u00e9 dicir, muller branca nada en Am\u00e9rica descendente de espa\u00f1ois. Isto non imped\u00eda que se efectuasen uni\u00f3ns de feito entre mulleres crioulas e funcionarios espa\u00f1ois."}
{"id": "23584", "revid": "98629", "url": "https://gl.wikipedia.org/wiki?curid=23584", "title": "Norma", "text": "O termo norma (do lat\u00edn, \"regra\"), ten numerosas acepci\u00f3ns:"}
{"id": "23586", "revid": "2445", "url": "https://gl.wikipedia.org/wiki?curid=23586", "title": "Crioulo portugu\u00e9s", "text": ""}
{"id": "23587", "revid": "2445", "url": "https://gl.wikipedia.org/wiki?curid=23587", "title": "Crioulo espa\u00f1ol", "text": ""}
{"id": "23589", "revid": "5863", "url": "https://gl.wikipedia.org/wiki?curid=23589", "title": "Crioulo caboverdiano", "text": "O caboverdiano \u00e9 unha lingua crioula de base lexical portuguesa que se fala no arquip\u00e9lago de Cabo Verde.\nO crioulo da illa de Santiago, comunmente co\u00f1ecido por \"kriolu\" ou \"badiu\", f\u00e1lase na principal illa do arquip\u00e9lago e \u00e9 o usado na capital do pa\u00eds, a cidade da Praia. Dentro do crioulo de Santiago \u00e9 pos\u00edbel distinguir a\u00ednda entre as variantes rural e urbana, sendo a segunda a que ten maior influencia do portugu\u00e9s contempor\u00e1neo.\nO crioulo de San Vicente e da \"capital cultural de Cabo Verde\", Mindelo divulgouse a trav\u00e9s dos poemas de S\u00e9rgio Frusoni. Polo seu lado, o crioulo da Braba co\u00f1\u00e9cese a trav\u00e9s das mornas de Eug\u00e9nio Tavares, o crioulo de Santo Ant\u00f3n polos contos de Lu\u00eds Romano de Madeira Melo e o crioulo do Fogo pola colect\u00e1nea de contos de Clews Parsons.\nOrixe.\nO arquip\u00e9lago de Cabo Verde estaba deshabitado ata que foron poboadas por colonos portugueses a fins do s\u00e9culo XV, concretamente en Santiago e Fogo, en 1513 habitaban esas illas 126 homes brancos, 4 mulleres brancas, e 16 mulleres africanas e 16 homes africanos, a fins dese s\u00e9culo eran 15.000, nun 80% escravos, unha variedade crioula desenvolveuse moi rapidamente primeiro como un pidgin. As illas de Barlovento pobo\u00e1ronse m\u00e1is tarde e nelas a proporci\u00f3n de brancos foi maior polo que o produto da crioulizaci\u00f3n distanciouse en menor grao do superestrato.\nVocabulario.\nNo caso do crioulo de Santiago, o \u00fanico que foi suficientemente estudado, temos que m\u00e1is do 90% do vocabulario der\u00edvase do portugu\u00e9s, sendo o restante de orixe africana. No entanto, a consider\u00e1bel erosi\u00f3n a que a maior\u00eda das palabras foi suxeita e, principalmente, as significativas diferenzas gramaticais tornan extremamente dif\u00edcil a un falante nativo de portugu\u00e9s estabelecer unha conversaci\u00f3n, mesmo b\u00e1sica.\nOrtograf\u00eda.\nActualmente existe unha convenci\u00f3n ortogr\u00e1fica, reco\u00f1ecida oficialmente polo goberno, chamada ALUPEC que significa \"Alfabeto Unificado para a Escrita do Cabo-Verdiano\", en crioulo, \"Alfabetu Unifikadu pa Skrita di Kabuverdianu\", utilizando o alfabeto latino. Ten 23 letras e catro d\u00edgrafos: A B S D E F G H I J DJ L LH M N NH N O P K R T U V X TX Z. O ALUPEC representa un compromiso entre unha ortograf\u00eda fonem\u00e1tica e a ortograf\u00eda portuguesa utilizada tradicionalmente para escribir o crioulo.\nPara superar estes problemas, alg\u00fans autores, como Manuel Veiga, defenden un proceso de estandardizaci\u00f3n dos crioulos do Barlavento en torno da variante de San Vicente e outro proceso de homoxeneizaci\u00f3n nas illas do Sotavento, tendo o crioulo de Santiago por base. As\u00ed sendo, o crioulo cabo-verdiano ter\u00eda d\u00faas variantes oficiais.\nActualmente s\u00f3 o portugu\u00e9s se ensina nas escolas cabo-verdianas e, como linguas estranxeiras, tam\u00e9n o franc\u00e9s e o ingl\u00e9s. Un pequeno inqu\u00e9rito estudantil levado a cabo en 2.000 alumnos do 12\u00ba ano de catro escolas secundarias p\u00fablicas de San Vicente e de Santo Ant\u00f3n revelou pouca receptividade ao uso do crioulo nas aulas. A raz\u00f3n principal \u00e9 que o crioulo \u00e9 unha lingua de uso privado na vida coti\u00e1. Mais, as\u00ed que unha conversa se torna formal ou oficial, a lingua portuguesa \u00e9 sempre a preferida.\nSituaci\u00f3n actual.\nO caboverdiano foi declarado lingua nacional en 1975 despois da independencia do arquip\u00e9lago mais malia o crioulo ser a lingua materna de case toda a poboaci\u00f3n de Cabo Verde, o portugu\u00e9s a\u00ednda \u00e9 a lingua oficial. Como a lingua portuguesa \u00e9 utilizada na vida coti\u00e1 (na escola, pola administraci\u00f3n p\u00fablica, en actos oficiais etc.) o portugu\u00eas e o crioulo viven nun estado de diglosia. En consecuencia desta presenza xeneralizada do portugu\u00eas, rex\u00edstrase un proceso de descriolizaci\u00f3n en todas as variantes dos crioulos cabo-verdianos.\nF\u00edxese neste texto ficticio:"}
{"id": "23592", "revid": "22570", "url": "https://gl.wikipedia.org/wiki?curid=23592", "title": "Paradigma (ling\u00fc\u00edstica)", "text": "O paradigma \u00e9 o conxunto de formas que serven como modelo nos diversos campos de flexi\u00f3n. O termo apl\u00edcase con moi variada extensi\u00f3n. As\u00ed, o paradigma dunha declinaci\u00f3n consiste na enumeraci\u00f3n ordenada convencionalmente de todas e cada unha das formas que un tema, adoptado como modelo, presenta nos diversos casos gramaticais. O paradigma da categor\u00eda de n\u00famero e persoa consiste na enumeraci\u00f3n convencionalmente ordenada das formas que presentan os tempos verbais.\nAs\u00ed a todo, frecuentemente, \u00f3 opor sintagma a paradigma, oponse eixo sintagm\u00e1tico (ou eixo da segmentaci\u00f3n) a eixo paradigm\u00e1tico ou eixo da conmutaci\u00f3n, e o paradigma pasa a ser o conxunto de palabras que poden ser conmutadas por aquela que foi escollida para ser empregada no sintagma. P\u00f3dese logo falar do paradigma dos substantivos singulares, do paradigma dos adxectivos que expresan o sema de cor..."}
{"id": "23594", "revid": "1131", "url": "https://gl.wikipedia.org/wiki?curid=23594", "title": "Kauri", "text": "O kauri (\"Agathis australis\") \u00e9 unha con\u00edfera end\u00e9mica que crece no norte da Illa Norte de Nova Zelandia e \u00e9 a maior especie de \u00e1rbore de Nova Zelandia, rivalizando no di\u00e1metro do seu tronco coa sequoia.\nAs \u00e1rbores de kauri crecen rectas e at\u00e9 unha grande altura (aproximadamente uns 50 m), cunha cortiza suave e pequenas follas ovaladas. Cando a \u00e1rbore \u00e9 nova, ten a forma dun cono estreito con p\u00f3las sa\u00edndo ao longo de toda a lonxitude do tronco. Os troncos crecen rectos e, a medida que van ga\u00f1ando altura, as p\u00f3las m\u00e1is baixas van caendo at\u00e9 que finalmente as p\u00f3las superiores conv\u00e9rtense nunha coroa impo\u00f1ente que sobresae por riba das demais \u00e1rbores e domina o bosque. Ao caeren as p\u00f3las inferiores, o tronco transf\u00f3rmase nunha gran columna sen p\u00f3las. A cortiza despr\u00e9ndese do tronco en escamas de pequeno tama\u00f1o, o que impide que outras plantas ep\u00edfitas ruban ao seu tronco.\nA reproduci\u00f3n ten lugar entre pi\u00f1as masculinas e femininas dunha mesma \u00e1rbore. A fertilizaci\u00f3n das sementes pode levarse a cabo mediante pole do mesmo ou de diferente \u00e1rbore. As pi\u00f1as femininas tardan dous anos en madurar. As sementes dispo\u00f1en de \u00e1s e son dispersadas polo vento cando as pi\u00f1as se desintegran.\nO tama\u00f1o, dureza e resistencia da madeira de kauri fixeron dela un material popular na construci\u00f3n de edificios e barcos, especialmente para mastros, debido \u00e1 s\u00faa veta paralela e \u00e1 ausencia de ramas at\u00e9 unha grande altura. A cor clara da s\u00faa madeira fac\u00edaa tam\u00e9n particularmente axeitada para a fabricaci\u00f3n de mobiliario. As\u00ed mesmo, utiliz\u00e1base para a construci\u00f3n de pontes, valos, encoros, moldes para a forxa de metais, tallas, cisternas, barr\u00eds, rodetes para a industria t\u00e9xtil, travesas de ferrocarril, madeiros para minas e t\u00faneles etc. A coroa e o toco da \u00e1rbore pos\u00faen unha veta moi apreciada pola s\u00faa beleza, polo que se usou para panelar paredes e para fabricar ornamentos e m\u00f3beis.\nPor\u00e9n, intensivamente talado para explotar a s\u00faa madeira no pasado, o kauri \u00e9 na actualidade moit\u00edsimo menos com\u00fan que nos tempos anteriores \u00e1 chegada dos europeos a Nova Zelandia, at\u00e9 o punto de que estivo a punto de desaparecer.\nOs antepasados do kauri apareceron durante o per\u00edodo Xur\u00e1sico (hai entre 190 e 135 mill\u00f3ns de anos). Os escasos bosques de kauris a\u00ednda existentes enc\u00f3ntranse na metade setentrional da Illa Norte. Quizais a \u00e1rbore de kauri m\u00e1is famosa \u00e9 a denominada \"Tane Mahuta\", situada no bosque de Waiopoua (rexi\u00f3n de Northland), e cuxo nome significa \"O se\u00f1or do bosque\" en maor\u00ed. Tr\u00e1tase da maior \u00e1rbore de kauri que existe na actualidade (4,4 m de di\u00e1metro e 17,7 m de altura at\u00e9 o nacemento da primeira rama). A \u00e1rbore m\u00e1is anci\u00e1 \u00e9 a denominada \"Te Matua Ngahere\" (\"O pai do bosque\"), tam\u00e9n no bosque de Waiopoua e cunha idade estimada duns 2.000 anos. Alg\u00fans dos maiores exemplares talados nos dous \u00faltimos s\u00e9culos eran moito m\u00e1is vellos.\nOs bosques de kauris non son realmente \u00e1reas nas que s\u00f3 medre o kauri, sen\u00f3n que existen tam\u00e9n podocarpos (como o rimu, o miro, o toteira, o toatoa e o tanekaha) e outras \u00e1rbores de madeira dura, como o tawa e o taraire. O sotobosque \u00e9 denso e exuberante, con pequenas \u00e1rbores, matogueiras, felgos, musgos, liques, plantas ep\u00edfitas e bexucos. Os escasos bosques superviventes de kauris de Nova Zelandia convert\u00e9ronse nunha atracci\u00f3n tur\u00edstica debido ao tama\u00f1o dos kauris.\nA finais do s\u00e9culo XIX e principios do XX, a goma de kauri (resina de kauri semifosilizada) converteuse nun artigo valioso, particularmente para a produci\u00f3n de vernices, e foi o centro dunha industria consider\u00e1bel naquel tempo.\nKauri das marismas ou kauri antigo.\nO termo kauri das marismas (\"swamp kauri\") ou kauri antigo (\"ancient kauri\") ref\u00edrese a troncos de kauri que permaneceron enterrados baixo terra (xeralmente en marismas) durante un per\u00edodo consider\u00e1bel de tempo. Estes troncos prove\u00f1en de bosques de kauri que foron sepultados debido a cataclismos naturais (erupci\u00f3ns volc\u00e1nicas, cambios de nivel do mar, inundaci\u00f3ns etc.) hai moito tempo (as an\u00e1lises do carbono 14 realizadas a esta madeira mostran que alg\u00fans exemplares foron sepultados hai incluso 50.000 anos). As follas e as pi\u00f1as das \u00e1rbores con frecuencia cons\u00e9rvanse xunto co tronco. Non obstante, unha vez extra\u00eddos e en contacto co ar, deteri\u00f3ranse axi\u00f1a.\nA calidade da madeira extra\u00edda \u00e9 vari\u00e1bel. En xeral, \u00e9 compar\u00e1bel \u00e1 do kauri vivo, a\u00ednda que lixeiramente inferior, especialmente no referente \u00e1 cor. Por\u00e9n, o seu aspecto \u00e9 mellor\u00e1bel mediante o uso de tinguiduras naturais, as cales proporcionan tons marr\u00f3ns escuros e verdosos que realzan os detalles da veta. En calquera caso, \u00e9 sorprendente que a madeira se conserve despois de tanto tempo baixo terra e que, tras un proceso de secado, poida ser aproveitada, fundamentalmente para mobiliario e decoraci\u00f3n."}
{"id": "23597", "revid": "85894", "url": "https://gl.wikipedia.org/wiki?curid=23597", "title": "Armea, Coir\u00f3s", "text": "San Vicente de Armea \u00e9 unha parroquia que se localiza no norte do concello de Coir\u00f3s. Segundo o IGE en 2013 ti\u00f1a 68 habitantes (36 homes e 32 mulleres), nunha soa entidade de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 62 habitantes.\nCultura.\nTop\u00f3nimo.\n\"Arme\u00e1\" poder\u00eda ser un antrop\u00f3nimo prerromano cunha ra\u00edz no \"gando\". A s\u00faa orixe ser\u00eda previa ao s\u00e9culo III."}
{"id": "23598", "revid": "5863", "url": "https://gl.wikipedia.org/wiki?curid=23598", "title": "Coir\u00f3s, Coir\u00f3s", "text": "San Xuli\u00e1n de Coir\u00f3s \u00e9 unha parroquia que se localiza no centro do concello de Coir\u00f3s. Segundo o IGE en 2013 ti\u00f1a 512 habitantes (257 mulleres e 255 homes), distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 423 habitantes.\nHistoria.\nCoa reforma parroquial da diocese de Santiago de 1867, foille anexada parte da antiga parroquia da Espenuca. Con todo, esta mudanza non se manifestou nos nomencl\u00e1tores at\u00e9 o ano 1910.\nCultura.\nTop\u00f3nimo.\n\"Coir\u00f3s\" \u00e9 un top\u00f3nimo prerromano, que xorde antes do s\u00e9culo III, e que se refire \u00e1 pedra ou a un alto rochoso."}
{"id": "23599", "revid": "85894", "url": "https://gl.wikipedia.org/wiki?curid=23599", "title": "Colantres, Coir\u00f3s", "text": "San Salvador de Colantres \u00e9 unha parroquia que se localiza no oeste do concello de Coir\u00f3s. Segundo o IGE en 2013 ti\u00f1a 289 habitantes (147 mulleres e 142 homes), distribu\u00eddos en 3 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 244 habitantes.\nCultura.\nTop\u00f3nimo.\n\"Colantres\" bar\u00e1llase que sexa un antrop\u00f3nimo latino, mais do cal se desco\u00f1ece o significado.\nPatrimonio.\nIgrexa de San Salvador de Colantres, de estilo rom\u00e1nico do s\u00e9culo XII.\nEtnograf\u00eda.\nColantres na cultura popular.\nExiste unha curiosa lenda sobre a etimolox\u00eda do top\u00f3nimo \"Collantres\". C\u00f3ntase que a Sagrada Familia \u00eda andando por Galicia cara Betanzos. Como estaban cansos, pararon \u00e1 sombra dunhas \u00e1rbores a descansar, e entre elas hab\u00eda algunhas maceiras. Pero o Meni\u00f1o ti\u00f1a sede e San Xos\u00e9 non atopou ningunha fonte. Achegouse unha velli\u00f1a que lle dixo que, a falta de auga, ben pod\u00eda coller unhas maz\u00e1s. San Xos\u00e9 colleu unha, para o Meni\u00f1o, pero a vella insisteu: \"Collan tres, collan tres, unha para cada un\". E de a\u00ed colleu o nome o lugar.\nOutros.\nNunha casa de turismo rural local gravouse a serie de Televisi\u00f3n de Galicia \"Casa Manola\"."}
{"id": "23600", "revid": "85894", "url": "https://gl.wikipedia.org/wiki?curid=23600", "title": "Santa Mar\u00eda de Ois, Coir\u00f3s", "text": "Santa Mar\u00eda de Ois \u00e9 unha parroquia que se localiza no leste do concello de Coir\u00f3s. Segundo o IGE en 2013 ti\u00f1a 454 habitantes (232 mulleres e 222 homes), distribu\u00eddos en 12 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 406 habitantes.\nCultura.\nTop\u00f3nimo.\n\"Ois\" \u00e9 posiblemente un antrop\u00f3nimo prerromano cunha ra\u00edz no termo \"freixo\" e que xorde antes do s\u00e9culo III."}
{"id": "23601", "revid": "1131", "url": "https://gl.wikipedia.org/wiki?curid=23601", "title": "Santa Mari\u00f1a de Lesa, Coir\u00f3s", "text": "Santa Mari\u00f1a de Lesa \u00e9 unha parroquia que se localiza no sur do concello de Coir\u00f3s. Segundo o IGE en 2013 ti\u00f1a 248 habitantes (122 mulleres e 126 homes), distribu\u00eddos en 5 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 228 habitantes."}
{"id": "23602", "revid": "1131", "url": "https://gl.wikipedia.org/wiki?curid=23602", "title": "Batalla da fraga de Teutoburgo", "text": "A batalla da fraga de Teutoburgo foi un encontro armado que tivo lugar no outono do ano 9 entre unha confederaci\u00f3n de tribos xerm\u00e1nicas, acaudillados por Arminio, e tres lexi\u00f3ns romanas (a Lexi\u00f3n XVII, a XVIII e a XIX) comandadas por Publio Quintilio Varo, gobernador da provincia \"Xermania Magna\", que se estend\u00eda at\u00e9 o r\u00edo Elba. Entre os romanos co\u00f1ec\u00edase como \"clades uariana\" (o desastre de Varo).\nMarco hist\u00f3rico.\nA conquista da Galia por Xulio C\u00e9sar estableceu o Rin como a fronteira do poder romano, e as\u00ed permaneceu durante unhas cantas d\u00e9cadas mentres segu\u00edan as guerras civ\u00eds do final da Rep\u00fablica. Non foi ata despois da batalla de Actium e o establecemento do principado de Augusto, cos problemas internos solucionados, que Roma vai volver interesarse polos pobos veci\u00f1os \u00e1s diversas fronteiras do imperio.\nXulio C\u00e9sar xa atravesara o Rin, durante a guerra das Galias, para facer operaci\u00f3ns de castigo contra algunhas tribos xerm\u00e1nicas, pero non intentara conquista ningunha m\u00e1is al\u00f3 do r\u00edo. Augusto, cunha Galia xa practicamente integrada no imperio, vai decidir ampliar o raio de influencia romano m\u00e1is al\u00e1 do Rin, seguramente por causa das continuas incursi\u00f3ns de diversas tribos xerm\u00e1nicas e da derrota de Marcus Lollius por algunha destas o ano 16 aC.\n\u00c1 derrota de Lollius seguen campa\u00f1as con \u00e9xito que van po\u00f1er efectivamente a froteira do imperio no Elba (Albis). Druso e Tiberio van ser en boa medida os responsables militares destas campa\u00f1as. Cara ao ano 1 dC boa parte da Germania Magna estaba baixo control efectivo dos romanos, especialmente a zona entre o Rin e o Weser (Visurgis). Xa se comezara a crear alg\u00fans campamentos militares e establecementos romanoxerm\u00e1nicos relativamente lonxe do Rin e ben ao interior da Xermania, por exemplo o caso de Waldgirmes \u00e9 significativo, as escavaci\u00f3ns realizadas a partir de 1997 mostran que non era s\u00f3 un campamento militar, sen\u00f3n tam\u00e9n unha verdadeira colonia de fundaci\u00f3n recente. Aparementemente os romanos estaban comezando a establecer un centro administrativo a partir do cal se organizar\u00eda a recentemente conquistada provincia de Xermania.\nChegada de Varo e Arminio a Xermania.\nNesta situaci\u00f3n, nalg\u00fan momento antes do ano 7 dC, Augusto nomea a Publio Quintilio Varo gobernador de Xermania (\"legatus augusti pro pr\u00e6tore\"). Varo fora c\u00f3nsul do ano 13 aC xuntamente con Tiberio e despois gobernador de Siria, onde efectuara con \u00e9xito algunhas campa\u00f1as militares. A pol\u00edtica de romanizaci\u00f3n, que estaba nos seus inicios, parece que funcionara m\u00e1is ou menos ben, pero semella que Varo quer\u00eda chegar demasiado lonxe.\nM\u00e1is ou menos pola mesma \u00e9poca chegaba a Xermania Arminio, o fillo de Seximero, xefe dos queruscos (cherusci), tribo xerm\u00e1nica asentada na zona da actual H\u00e1nover, que fora levado como ref\u00e9n xunto co seu irm\u00e1n Flavus, e que servira como prefecto (\"pr\u00e6fectus\") nalgunha unidade de cabaler\u00eda co rango de cabaleiro (\"eques\"). Cara ao ano 7 volveu \u00e1 s\u00faa terra e atopouse coa situaci\u00f3n creada polo novo gobernador, especialmente dura para o seu pobo.\nA revolta.\nNalg\u00fan momento do ano 9 dC Arminio decidiuse sublevarse contra o proceso de incorporaci\u00f3n da Xermania ao imperio. O proceso que vai conducir \u00e1 revolta vai ser lento, e vai ter en contra a opini\u00f3n de seu pai e outros nobres xermanos. No inicio das hostilidades ti\u00f1a do seu lado tres tribos, queruscos, chattis e marsios. Cando o conflito se volva contrario aos romanos outras tribos \u00fanense ao ataque. Non se sabe con certeza o n\u00famero de homes e tribos envolvidas, pero si que cando menos unha tribo, os marcomanos, permaneceu neutral durante a batalla.\nArminio dese\u00f1ou un plan para afastar os romanos das s\u00faas fortificaci\u00f3ns e levalos a unha zona que favorecese o ataque dos xermanos; ao mesmo tempo os campamentos romanos ao norte do Rin ser\u00edan atacados. A Varo foille enviado un informe sobre a revolta dunha tribo que se sublevara no norte, de xeito que se veu obrigado a sa\u00edr do campamento onde estaba estacionado coas s\u00faas lexi\u00f3ns para pasar o inverno, tendo que percorrer unha longa distancia, atravesando a fraga de Teutoburgo (unha \u00e1rea de aproximadamente 100\u00a0km de lonxitude entre as actuais localidades de Osnabr\u00fcck e Paderborn). A zona estaba cuberta dun bosque moi frondoso, un sotobosque moi mesto e moitos pantanos dif\u00edciles de atravesar. A orograf\u00eda do terreo dificultar\u00eda enormemente o despregamento efectivo das lexi\u00f3ns e permit\u00eda ataques r\u00e1pidos e posteriores retiradas dos xermanos.\nO ataque xermano.\nA columna romana avanzaba moi lentamente, debido \u00e1 cantidade demasiado grande de homes, serventes, nenos e exceso de carretas e animais de carga. Ademais, o groso do ex\u00e9rcito estaba cortando \u00e1rbores, facendo carreiros e pontes sobre os pantanos. De s\u00fapeto, os xermanos atacaron desde lonxe e os lexionarios romanos v\u00edanse impedidos polo vento, a chuvia e o barro para adoptaren formaci\u00f3n ningunha. \u00cdan demasiado escasos de tropas auxiliares \u2014cabalar\u00eda, arqueiros e fondeiros\u2014 para contestar eficazmente. Decidiron acampar nun sitio protexido dos xermanos, queimando todo o que non lles era preciso, coa esperanza de chegar \u00e1 fortaleza m\u00e1is pr\u00f3xima, Aliso, que vi\u00f1a estando cerca do r\u00edo Lippe, quizais dous terzos do cami\u00f1o desde o r\u00edo Weser ao Rin, e \u00e1 ma\u00f1\u00e1 seguinte reiniciouse a marcha. As tres lexi\u00f3ns partiron e chegaron a campo aberto, conseguindo formar axeitadamente as s\u00faas tropas, mais ao volver ao bosque converteuse nun atranco, ao bater a infanter\u00eda e a cabaler\u00eda entre si e contra as \u00e1rbores. Sufriron graves perdas, inclu\u00eddas algunhas que se inflixiron a si mesmos pola dificultade de distinguir os inimigos dos amigos. Esa noite ama\u00f1aron para se reuniren todos noutro campamento provisional, cunha fortificaci\u00f3n totalmente inadecuada.\nVaro suic\u00eddase.\nCando chegou a ma\u00f1\u00e1, segu\u00eda chovendo; sopraba un vento cortante e viron que os xermanos recib\u00edan reforzos. O legado Vala Nomudio perdeu a calma e escapou coa cabaler\u00eda, morrer\u00eda ao cruzar o Rin. Varo xa ferido no combate suicidouse cos principais xefes. Os soldados romanos sobreviventes tiveron que manobrar nunha faixa de terra de 220 metros de ancho, mais a parte norte estaba f\u00f3ra do alcance das frechas xermanas. Os lexionarios deberon entender que non pod\u00edan seguir para o noroeste, sen\u00f3n que tomar\u00edan a rota m\u00e1is doada para o suroeste, a Haltern no Lippe e Xanten no Rin.\nCando fixeron a s\u00faa manobra, non deberon poder destru\u00edr a posici\u00f3n xermana nas ladeiras do outeiro Kalkriese. Os restos arqueol\u00f3xicos suxiren que houbo loitas ao p\u00e9 do outeiro. Os lexionarios seguiron ao longo do outeiro, e os guerreiros xerm\u00e1nicos deberon matar moit\u00edsimos deles. O rexistro arqueol\u00f3xico suxire que houbo loitas no desfiladeiro e que os romanos foron expulsados. O perfecto de campo, Ceionius, deu orde de depo\u00f1er as armas \u00e1s \u00faltimas tropas que quedaban, pero foron masacradas polos xermanos.\nExcepto alg\u00fans lexionarios que escaparon amparados pola escuridade da noite (e grazas a quen sabemos o que pasou), uns 18\u00a0000 soldados foron mortos ou capturados (e sacrificados m\u00e1is tarde), mais uns 10\u00a0000 non combatentes, que inclu\u00edan escravos, armeiros, comerciantes, mulleres e nenos.\nO emperador Augusto.\nA \"clades variana\" ('a derrota de Varo') alterou a Augusto m\u00e1is que ningunha outra cousa na s\u00faa vida. O historiador romano Suetonio sinalou que o emperador tomou o desastre tan a peito que \u00absempre celebrou o aniversario como un d\u00eda de profundo pesar\u00bb e \u00aba mi\u00fado golpeaba a cabeza contra unha porta e gritaba: \"Varo, Varo, dev\u00f3lveme as mi\u00f1as lexi\u00f3ns!\"\u00bb. Tomou medidas en\u00e9rxicas e destitu\u00edu todos os xermanos e galos que hab\u00eda na s\u00faa garda persoal. Era unha situaci\u00f3n de p\u00e1nico polo termor que Arminio e os seus aliados cruzasen o Rin, fixo levas obrigatorias e recrutou escravos, aos que manumitiu, para o ex\u00e9rcito e d\u00e9ronselle poderes especiais aos gobernadores.\nXulio C\u00e9sar Xerm\u00e1nico.\nSeis anos despois, outro xefe romano da zona, Xulio C\u00e9sar Xerm\u00e1nico, concibiu a idea \u2014segundo o seu t\u00edo, o emperador Tiberio, foi unha idea desmoralizadora\u2014 de ir coas s\u00faas tropas visitar o lugar da batalla. A ocasi\u00f3n inspirou a T\u00e1cito unha das s\u00faas mellores p\u00e1xinas: \u00abNon lonxe estaba o bosque onde se dic\u00eda que os restos de Varo e das s\u00faas lexi\u00f3ns quedaron sen sepultura. A Xerm\u00e1nico veulle o desexo de tributar os \u00faltimos honores a Varo e aos seus soldados. Esta mesma conmiseraci\u00f3n estendeuse a todo o ex\u00e9rcito de Xerm\u00e1nico, pensando nos seus parentes e amigos, nos azares da guerra e no destino dos homes... No medio do campo branquexaban os \u00f3sos, separados ou amoreados, segundo fuxiran ou fixeran fronte. Xunto a eles xac\u00edan restos de armas e membros de cabalos, e cabezas humanas estaban cravadas en troncos de \u00e1rbores. Nos bosques pr\u00f3ximos hab\u00eda b\u00e1rbaros altares, xunto aos cales sacrificaran os tribunos e os primeiros centuri\u00f3ns\u00bb.\nArqueolox\u00eda da guerra.\nA fraga de Teutoburgo \u00e9 un dos poucos campos de batalla que se escavaron. Por suposto, hai moitas fortificaci\u00f3ns e li\u00f1as de sitio que se descubriron, por exemplo: N\u00ednive, Pafos, Numancia, Alesia, Vechten, Masada), pero Kalkriese \u00e9 un dos poucos lugares onde os arque\u00f3logos descubriron o sitio dunha batalla aberta. Isto aumentou a nosa comprensi\u00f3n do que pasou no masacre da fraga de Teutoburgo.\nDescubrimento arqueol\u00f3xico.\nEn 1987, un descubrimento por parte dun arque\u00f3logo afeccionado brit\u00e1nico, Anthony Clunn (achou 162 moedas romanas co\u00f1ecidas como denarios e tres bolas de chumbo do tipo usado nas fondas do ex\u00e9rcito romano), e a posterior investigaci\u00f3n a cargo dos arque\u00f3logos experimentados dirixidos por Wolfgang Schl\u00fcter, levou a unha proba convincente de que a batalla tivo lugar ao norte do outeiro Kalkriese, entre as vilas de Engter e Venne, no bordo norte da fraga de Teutoburgo (Teutoburger Wald), 30\u00a0km ao norte da moderna cidade de Osnabr\u00fcck (200 km ao nordeste de Colonia, Alema\u00f1a).\nFontes cl\u00e1sicas.\nLucio Anneo Floro na s\u00faa obra \"Ep\u00edtomes\" fala tan s\u00f3 dun ataque por sorpresa dos b\u00e1rbaros, Marcus Velleius Paterculus afirma que os romanos foron collidos por sorpresa entre os bosques e describe o comportamento dos xenerais. T\u00e1cito \u00e9 o \u00fanico que d\u00e1 a localizaci\u00f3n da batalla (preto da fraga de Teutoburgo). Di\u00f3n Casio \u00e9 o autor cl\u00e1sico que se estende m\u00e1is, e tam\u00e9n o que se considera o relato m\u00e1is exacto.\nMonumento a Arminio/Hermann.\nDurante moito tempo o sitio da batalla de Teutoburgo, onde o ex\u00e9rcito romano sucumbiu, foi desco\u00f1ecido. Os modernos estudosos do sanguento encontro propuxeron m\u00e1is de 700 localizaci\u00f3ns pos\u00edbeis.\nO historiador alem\u00e1n Mommsen situou a batalla cerca da fonte do r\u00edo Hunte, ao norte de Osnabr\u00fcck e lonxe dos outeiros; mais a maior\u00eda dos eruditos prefer\u00edan alg\u00fan sitio na parte central da cadea monta\u00f1osa boscosa de Teutoburgo (de 110\u00a0km de longo e duns 10\u00a0km de ancho). De acordo con esa opini\u00f3n, en 1875 constru\u00eduse unha estatua xigantesca de Arminius/Hermann (de 17 m sobre un pedestal de 30 m) en Grotenbuf-g, a 35 km ao suroeste de Detmold (e 100\u00a0km ao sueste do sitio real) cun custo de 13\u00a0500. O traballo foi dese\u00f1ado por E. von Bandel.\nNa cultura popular.\n\"Barbaren\" \u00e9 unha serie de televisi\u00f3n alem\u00e1 de 2020 que conta unha historia ficticia ambientada nos acontecementos da batalla da fraga de Teutoburgo, unha \u00e9poca na que o Imperio Romano ocupou Xermania, e como resultado as tribos xerm\u00e1nicas rebel\u00e1ronse lideradas por Arminio. A serie foi renovada para unha segunda tempada, estreada en 2022. "}
{"id": "23603", "revid": "85894", "url": "https://gl.wikipedia.org/wiki?curid=23603", "title": "Santiago de Ois, Coir\u00f3s", "text": "Santiago de Ois \u00e9 unha parroquia que se localiza no norte do concello de Coir\u00f3s. Segundo o IGE en 2017 ti\u00f1a 170 habitantes (92 mulleres e 78 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2013 cando ti\u00f1a 194 habitantes.\nHistoria.\nCoa reforma parroquial da diocese de Santiago de 1867, foille anexada parte da antiga parroquia da Espenuca. Con todo, esta mudanza non se manifestou nos nomencl\u00e1tores at\u00e9 o ano 1910.\nCultura.\nTop\u00f3nimo.\n\"Ois\" \u00e9 posiblemente un antrop\u00f3nimo prerromano cunha ra\u00edz no termo \"freixo\" e que xorde antes do s\u00e9culo III."}
{"id": "23613", "revid": "89787", "url": "https://gl.wikipedia.org/wiki?curid=23613", "title": "Alfabeto vietnamita", "text": "O (ch\u1eef) qu\u1ed1c ng\u1eef (\u00abescritura da lingua nacional\u00bb) \u00e9 unha romanizaci\u00f3n da lingua vietnamita que goza do estatuto de ortograf\u00eda oficial. \u00c9 un alfabeto latino aumentado con numerosos diacr\u00edticos que serven para notar tanto o valor fon\u00e9tico dalgunhas letras como os tons da lingua.\nOrixes.\nO qu\u1ed1c ng\u1eef non \u00e9 a m\u00e1is antiga escritura do Vietnam. En efecto, esta desprazou antigas escrituras locais, como o ch\u1eef n\u00f4m, sistema de ideo-fonogramas formados a partir dos sinogramas e empregado entre o s\u00e9culo \u2013 II e o s\u00e9culo XX, as\u00ed como o ch\u1eef H\u00e1n, \u00abescritura chinesa\u00bb, (ou ch\u1eef nho, \u00abescritura culta\u00bb), que \u00e9 simplemente chin\u00e9s cl\u00e1sico; a lingua chinesa, en efecto, foi a lingua da administraci\u00f3n e do poder durante a dominaci\u00f3n chinesa (de -111 a 939 e durante a dinast\u00eda dos Nguy\u00ean que subiu ao poder en 1804, tras o golpe de estado liderado polo que \u00eda converterse no emperador Gia Long, e foi abandonada oficialmente en 1954, data da abdicaci\u00f3n de Bao Dai).\nDesde 1527, xesu\u00edtas portugueses en misi\u00f3n e evanxelizaci\u00f3n no Vietnam empezaron a utilizar o alfabeto latino (de feito principalmente na s\u00faa versi\u00f3n portuguesa) para escribir a lingua local. \u00c9 o xesu\u00edta nado en Avi\u00f1\u00f3n, Alexandre de Rhodes (1591-1660), o que compilou, mellorou e sistematizou os sistemas de transcrici\u00f3n dos seus predecesores misioneiros, especialmente Francisco de Pina, entre 1624 e 1644. A s\u00faa primeira obra imprimida na escritura latinizada actual \u00e9 un dicionario vietnamita-portugu\u00e9s-lat\u00edn aparecido en 1651, continuaci\u00f3n dun dicionario portugu\u00e9s-vietnamita de Gaspar Do Amaral e Ant\u00f3nio Barbosa.\nEsta transcrici\u00f3n, que se volveu moi popular, conseguiu o estatuto de ortograf\u00eda oficial da lingua en 1918 no sistema escolar franc\u00e9s destinado aos ind\u00edxenas (en competencia ata ent\u00f3n coas d\u00faas outras escrituras) baixo a presi\u00f3n dos colonos franceses que desexaban:\nO qu\u1ed1c ng\u1eef foi unha ferramenta de democratizaci\u00f3n da educaci\u00f3n, xa que \u00e9 m\u00e1is doado de aprender que a escritura vietnamita tradicional que reclama unha aprendizaxe previa do chin\u00e9s. \u00c9 a escritura oficial das administraci\u00f3ns vietnamitas desde 1954. O chin\u00e9s foi conservado no seu estatuto de lingua oficial da 'administraci\u00f3n imperial polos colonizadores.\nOrde alfab\u00e9tica.\nC\u00f3ntanse 37 grafemas (29 letras e 8 d\u00edgrafos)\nA/a, \u0102/\u0103, \u00c2/\u00e2, B/b, C/c, Ch/ch, D/d, \u0110/\u0111, E/e, \u00ca/\u00ea, G/g, Gi/gi, H/h, I/i, K/k, Kh/kh, L/l, M/m, N/n, Ng/ng, Nh/nh, O/o, \u00d4/\u00f4, \u01a0/\u01a1, P/p, Ph/ph, Q/q, R/r, S/s, T/t, Th/th, Tr/tr, U/u, \u01af/\u01b0, V/v, X/x, Y/y\nEstrutura.\nO qu\u1ed1c ng\u1eef segue os mesmos principios c\u00f3 pinyin: a transcrici\u00f3n \u00e9 fonol\u00f3xica e non fon\u00e9tica; a notaci\u00f3n alfab\u00e9tica dunha lingua illante como o vietnamita disimula alg\u00fans feitos inherentes \u00e1 estrutura sil\u00e1bica da lingua: os fonemas, en efecto, non est\u00e1n en distribuci\u00f3n libre; cada elemento da s\u00edlaba, ataque, n\u00facleo e coda, s\u00f3 pode ser ocupado por certos fonemas. A presentaci\u00f3n do qu\u1ed1c ng\u1eef de maneira alfab\u00e9tica precisa, pois, indicar que posici\u00f3n pode representar cada fonema. Para m\u00e1is detalles, consultar o artigo \u00abpronunciaci\u00f3n do vietnamita\u00bb.\nLetras.\nCando un d\u00edgrafo se escribe sobre a mesma li\u00f1a que unha letra simple, s\u00f3 se trata dun al\u00f3grafo contextual, que non ten o estatuto de car\u00e1cter independente (\u00e1 maneira do d\u00edgrafo do franc\u00e9s \"ge\" en \"ge\u00f4le\", que s\u00f3 representa \u00abg suave\u00bb ante \"a\", \"o\" e \"u\"). Os valores fon\u00e9ticos ind\u00edcanse en API. Cando se dan dous valores, o primeiro \u00e9 o do vietnamita do norte, o segundo o do sur; como hai numerosas variaci\u00f3ns dialectais, estes valores son os que se admiten m\u00e1is comunmente.\nDiacr\u00edticos.\nFundamentos.\nOs diacr\u00edticos utilizados, \u00e1 parte da barra inscrita do \"\u0111\" (letra que non hai que confundir cun \"edh\" \"\u00f0\" xerm\u00e1nico), atinxen principalmente \u00e1s vogais:\nDiacr\u00edticos para os tons.\nO vietnamita est\u00e1ndar pos\u00fae seis tons, que se notan na escritura por medio de cinco diacr\u00edticos (non se representa o ton medio plano), o acento grave, o gancho inverso, o til, o acento agudo e o punto subscrito. Estes diacr\u00edticos eng\u00e1dense aos que levan, no seu caso, as vogais.\nOs tons do vietnamita son descritos en detalle no artigo Pronunciaci\u00f3n do vietnamita.\nOrtograf\u00eda.\nOs costumes das linguas rom\u00e1nicas, particularmente os do portugu\u00e9s, at\u00f3panse na ortograf\u00eda (os traballos de Alexandre de Rhodes, en efecto, retomaban os dos misioneiros portugueses):\nA influencia portuguesa (e non \u00abhisp\u00e1nica\u00bb) na ortograf\u00eda const\u00e1tase facilmente:\nRepresentaci\u00f3n inform\u00e1tica.\nO VISCII (\"Vietnamese Standard Code for Information Interchange\"), e nunha menor medida o CP1258, son p\u00e1xinas de c\u00f3digo concibidas para representar os caracteres do qu\u00f4c ngu.\nCando s\u00f3 se disp\u00f3n de caracteres ASCII, util\u00edzase a convenci\u00f3n \"Vietnamese Quoted-Readable\" (VIQR)."}
{"id": "23614", "revid": "98293", "url": "https://gl.wikipedia.org/wiki?curid=23614", "title": "Diacr\u00edticos do alfabeto cir\u00edlico", "text": "O alfabeto cir\u00edlico, tal e como se utiliza tradicionalmente para a escritura de linguas eslavas como o ruso, case non fai uso de diacr\u00edticos, coa excepci\u00f3n da di\u00e9rese (e non de maneira sistem\u00e1tica). As letras con diacr\u00edticos aparecen principalmente:"}
{"id": "23615", "revid": "22570", "url": "https://gl.wikipedia.org/wiki?curid=23615", "title": "Diacr\u00edticos do alfabeto \u00e1rabe", "text": "Tal e como se escribe normalmente, o alfabeto \u00e1rabe p\u00f3dese dicir que non emprega diacr\u00edticos, f\u00f3ra dos puntos subscritos ou sobrescritos obrigatorios para distinguir as letras ambiguas.\nPara facilitar a lectura, por\u00e9n, e nun marco did\u00e1ctico ou relixioso, aparecen numerosos signos auxiliares para volver o texto menos ambiguo: ao non notar o \u00e1rabe as vogais, por exemplo, nin as xeminaci\u00f3ns ou mesmo as asimilaci\u00f3ns, non lle \u00e9 pos\u00edbel a un lector novel ler en voz alta un texto sen a axuda destes signos, ou sen un bo co\u00f1ecemento da lingua.\n\"Nota: as palabras \u00e1rabes est\u00e1n transcritas segundo as convenci\u00f3ns habituais. \"\nDiacr\u00edticos obrigatorios.\nOs \u00fanicos diacr\u00edticos hist\u00f3ricos do alfabeto \u00e1rabe, \u00e9 dicir, os que serven para diferenciar varias letras de igual trazado, son o punto e a \"hamza\".\nPunto.\n\u062b\u062c\u062e\nAcons\u00e9llase consultar tam\u00e9n Historia do alfabeto \u00e1rabe para comprender esta parte.\nS\u00e1bese que os primeiros modelos do alfabeto \u00e1rabe abundan en ambig\u00fcidades, cousa que amosa a imaxe inferior.\nVese que nove fonemas (os signos inferiores nas celas en cor violeta, verde ou amarela) son de trazado id\u00e9ntico ou pouco menos. No s\u00e9culo VII, por imitaci\u00f3n do modelo nabateo ou sir\u00edaco, as letras ambiguas ou ambivalentes distingu\u00edronse cun, dous ou tres (segundo fose o n\u00famero de ambig\u00fcidades a desfacer) puntos subscritos, inscritos ou sobrescritos, nos casos en que m\u00e1is de d\u00faas letras posu\u00edsen un trazado demasiado pr\u00f3ximo ou para inventar novas letras a partir de letras simples. As\u00ed, o punto funciona dobremente:\nHoxe en d\u00eda, dezaseis letras non se distinguen m\u00e1is que pola presenza ou non de puntos, as\u00ed como pola s\u00faa posici\u00f3n ou o seu n\u00famero, chegado o caso:\nEn graf\u00eda ligada, o n\u00famero de ambig\u00fcidades desfeitas \u00e9 a\u00ednda meirande, ao neutralizarse algunhas diferenzas de trazado; a forma fundamental \ufbe9, en efecto, pode recibir cinco combinaci\u00f3ns de puntos:\nAs mesmas letras, en graf\u00eda illada, xa non son tan semellantes (na mesma orde):\nIgualmente, malia non ser id\u00e9ntica a s\u00faa posici\u00f3n sobre a li\u00f1a en graf\u00eda, \u0641 \"f\" e \u0642 \"q\" dist\u00ednguense tam\u00e9n polos puntos en graf\u00eda ligada: \nHamza e \u02bealif wa\u1e63la.\n \u0671 \u0626 \u0624 \u0625 \u0623 \nA \"hamza\" \u00e9 unha letra, \u0621, que, en certas condici\u00f3ns, se escribe como un diacr\u00edtico. Nota o fonema /\u0294/ (\u00abataque glotal\u00bb). A s\u00faa colocaci\u00f3n \u00e9 relativamente complexa. O \"wa\u1e63la\" \u00e9 outro diacr\u00edtico, utilizado principalmente nas edici\u00f3ns do Cor\u00e1n. Sit\u00faase enriba dun \"\u02bealif\" e nota a presenza dunha \"hamza\" inest\u00e1bel elidida: as\u00ed, o \"\u02bealif\", soporte dunha vogal e dunha \"hamza\", non se pronuncia. O artigo escrita da hamza trata estas cuesti\u00f3ns en detalle.\nDiacr\u00edticos que serven para facilitar a lectura.\nSignos de vocalizaci\u00f3n.\nEstes signos anexos que permiten notar as vogais disque foron inventados por Abu al-Aswad al-Douali, gram\u00e1tico do s\u00e9culo VII. O modelo est\u00e1 case claro: tr\u00e1tase de letras do alfabeto transformadas en signos subscritos. Foi no s\u00e9culo VIII cando se fixou a notaci\u00f3n actual.\nVogais simples.\n\u0640\u0640\u064e\u0640\u0640\u064f\u0640\u0640\u0650\nAs vogais (que poden ser breves ou longas) xeralmente non se escriben, ag\u00e1s por veces nos textos sagrados e did\u00e1cticos, en cuxo caso se fala de \u00abtextos vocalizados\u00bb.\nAs breves son diacr\u00edticos (cuxos \u0640\u064f [u] prov\u00e9n seguramente da letra \u0648 [w]) situados enriba ou embaixo da consoante que as precede na s\u00edlaba, mentres que as longas n\u00f3tanse co diacr\u00edtico da breve equivalente seguida dunha consoante de prolongamento:\nComo ningunha s\u00edlaba \u00e1rabe comeza por unha vogal (contrariamente \u00e1s aparencias; hai en efecto unha consoante ao inicio dun nome como Al\u00ed, en \u00e1rabe \"\u02bfAl\u012b\", ou dunha palabra como \"\u02bealif\"), non hai de maneira independente.\nNa t\u00e1boa seguinte as vogais presentaranse soas e despois situadas para m\u00e1is claridade enriba ou embaixo da letra \u062f \"d\u0101l\".\nDitongos \"ay\" e \"aw\".\nN\u00f3tanse simplemente coa vogal breve seguida polas consoantes \"y\" ou \"w\". A escritura tr\u00e1taos como \"\u012b\" e \"\u016b\", \u00e9 dicir, que non os nota de xeito diferente \u00e1s outras secuencias vogal + consoante. Igualmente, poder\u00edase clasificar entre os ditongos os que comezan por \"\u012by\" e \"\u016bw\"; con todo, non son m\u00e1is que vogais seguidas por unha consoante. Como antes, os ditongos pres\u00e9ntanse na t\u00e1boa prededidos de \"d\" e as letras non est\u00e1n ligadas.\nVogais casuais e \"tanw\u012bn\".\n\u0640\u0640\u064b\u0640\u0640\u064c\u0640\u0640\u064d\nPor efecto da flexi\u00f3n nominal, os nomes poden recibir tres desinencias diferentes, \"-a\", \"-i\", e \"-u\" (que han ser transcritas preferentemente po\u00f1\u00e9ndoas en super\u00edndice: \"-a\" etc). estas non se escriben nun texto non vocalizado, no caso contrario empr\u00e9ganse os signos habituais. \u00c9 raro pronuncialos na conversaci\u00f3n corrente: de feito, ao non ser escritas nin pronunciadas habitualmente, estas vogais flexivas soan sobre todo ao \u00e1rabe cl\u00e1sico.\nSe a palabra \u00e9 indefinida (sen artigo nin complemento do nome), toma (ag\u00e1s excepci\u00f3ns) as desinencias \"-an\", \"-in\", \"-un\", chamadas \"tanw\u012bn\". Estas n\u00f3tanse mediante diacr\u00edticos especiais que substit\u00faen a vogal as\u00ed como a letra \"-n\" esperada en fin de palabra; segundo que o texto sexa vocalizado ou non, a notaci\u00f3n cambia: \nNa pr\u00e1ctica, a vogal e o /n/ dos \"tanw\u012bn\" non se pronuncian (ag\u00e1s en expresi\u00f3ns adverbiais fixadas en \"-an\", como \u0634\u064f\u0643\u0652\u0631\u0627\u064b \"\u0161ukran\", \u00abgrazas\u00bb, escrito m\u00e1is frecuentemente \u0634\u0643\u0631\u0627). Estas desinencias pertencen tam\u00e9n \u00e1 lingua literaria do \u00e1rabe cl\u00e1sico.\n\u02beAlif Madda.\n\u0622\nA fin de evitar a sucesi\u00f3n de dous \"\u02bealif\" nunha mesma palabra, \u00fasase un diacr\u00edtico chamado \"madda\" que substit\u00fae un dos dous \"\u02bealif\" e se sit\u00faa sobre o restante: \u0622. Este encontro s\u00f3 se atopa de feito nos casos nos que un \"\u02bealif\" soporte dunha \"hamza\" precede un [a] longo (\u00e9 dicir unha \"fat\u1e25a\" seguida dun \"\u02bealif\"), ou sexa \"\u02be\u0101\". A \"madda\" substit\u00fae pois:\nAs\u00ed, non se escribir\u00e1 \u0623\u064e\u0627\u062e\u064e\u0630\u064e \"\u02be\u0101\u1e2ba\u1e0fa\", \u00abel berrou\u00bb sen\u00f3n \u0622\u062e\u064e\u0630\u064e; igualmente nunha palabra: non \u0642\u064e\u0631\u064e\u0623\u064e\u0627 \"qara\u02be\u0101\", \u00abeles leron (en dual)\u00bb, sen\u00f3n \u0642\u064e\u0631\u064e\u0622.\n\u02beAlif sobrescrito.\n\u0640\u0640\u0670\nalgunhas palabras levan foneticamente a pegada dun antigo \"\u02bealif\" de prolongamento que desapareceu da graf\u00eda; por\u00e9n \u00e1s veces aparece exrito de forma sobrescrita, en substituci\u00f3n dunha eventual \"fat\u1e25a\" e do seu \"\u02bealif\" de prolongamento; \u00e9 o caso de certos demostrativos:\nOutras palabras poden tam\u00e9n aparecer escritas co \"\u02bealif\" sobrescrito:\nO termo m\u00e1is c\u00e9lebre que leva \"\u02bealif\" sobrescrito \u00e9 o que designa o Deus \u00fanico do \u02beIsl\u0101m, chamado \u00abO Deus\u00bb, \u00e9 dicir, segundo a etimolox\u00eda popular (cousa que non se resiste \u00e1s an\u00e1lises) \u0623\u064e\u0644 \"\u02beal\" (\u00abo / a\u00bb) + \u0625\u0650\u0644\u0670\u0647 \"\u02beil\u0101h\" (\u00abdivindade\u00bb); como este \u00faltimo nome empeza por unha \"hamza\" inest\u00e1bel, a forma contracta d\u00e1 \u0623\u064e\u0644\u0644\u0651\u0670\u0647 \"\u02be Al-l\u0101h\", m\u00e1is comunmente escrito \u0627\u0644\u0644\u0651\u0670\u0647 e transcrito \"\u02beAll\u0101h\" (existe por outra banda un sitio en Unicode que permite escribir o nome de \"\u02beAll\u0101h\" nun s\u00f3 car\u00e1cter: tr\u00e1tase de U+FDF2, \"Ligadura \"All\u00e2h\" na s\u00faa forma illada\", ou sexa \ufdf2.\nSignos de silabaci\u00f3n.\nDe igual modo que para os signos de vocalizaci\u00f3n, os signos de silabaci\u00f3n non se escriben obrigatoriamente. Permiten, por\u00e9n, unha gran precisi\u00f3n e \u00fasanse \u00e1s veces cando o texto non est\u00e1 vocalizado.\n\"Suk\u016bn\".\n\u0640\u0652\u0640\nUnha s\u00edlaba \u00e1rabe pode ser aberta (remata en vogal) ou pechada (nunha ou d\u00faas consoantes):\nCando a s\u00edlaba \u00e9 pechada, p\u00f3dese indicar que a consoante que a pecha non leva vogal ningunha po\u00f1endo enriba un signo chamado \"suk\u016bn\", de forma \u00ab\u00b0\u00bb, para eliminar a ambig\u00fcidade, sobre todo cando o texto cando o texto non est\u00e1 vocalizado: c\u00f3mpre lembrar que un texto est\u00e1ndar s\u00f3 se comp\u00f3n dunha secuencia de consoantes; as\u00ed, a palabra \"qalb\", \u00abcoraz\u00f3n\u00bb, escr\u00edbese \"qlb\". Os \"suk\u016bn\" permiten saber onde non po\u00f1er unha vogal: \"qlb\" (\u0642\u0644\u0628) poder\u00eda en efecto lerse /qVlVbV/, pero escrito cun \"suk\u016bn\" sobre o \"l\" e sobre o \"b\", s\u00f3 se pode interpretar na forma /qVlb/ (para sabermos cal \u00e9 esa vogal, c\u00f3mpre que co\u00f1ezamos a palabra); escr\u00edbese, pois, \u0642\u0644\u0652\u0628\u0652 (sen ligaduras: \u0642\u0644\u0652\u0628\u0652). De feito, nun texto vocalizado o \"suk\u016bn\" non parece necesario, xa que o lugar das vogais \u00e9 seguro: \u0642\u064e\u0644\u0652\u0628\u0652 \u00e9 algo redundante.\nEn teor\u00eda poder\u00edase facer o mesmo para a escrita das vogais longas e dos ditongos, xa que estes se notan cunha vogal seguida dunha consoante: as\u00ed \"m\u016bs\u012bq\u0101\", \u00abm\u00fasica\u00bb, escr\u00edbese de maneira non vocalizada \"mwsyq\u0101\" (\u0645\u0648\u0633\u064a\u0642\u0649 cun \"\u02bealif maq\u1e63\u016bra\" en fin de palabra); para evitar unha lectura /mVwVsVyVq\u0101/, \u00e9 pos\u00edbel indicar que \"w\" e \"y\" pechan a s\u00faa s\u00edlaba respectiva: \u0645\u0648\u0652\u0633\u064a\u0652\u0642\u0649. A palabra, completamente vocalizada, escr\u00edbese \u0645\u064f\u0648\u0652\u0633\u0650\u064a\u0652\u0642\u064e\u0649. O mesmo no caso dos ditongos: a palabra \"zaw\u01e7\", \u00abmarido\u00bb, pode escribirse simplemente \"zw\u01e7\" : \u0632\u0648\u062c, con \"suk\u016bn\": \u0632\u0648\u0652\u062c, con \"suk\u016bn\" e vogal: \u0632\u064e\u0648\u0652.\nNa pr\u00e1ctica, o \"suk\u016bn\" non se coloca sobre as letras que serven para indicar o alongamento da vogal que precede (e a s\u00faa presenza poder\u00eda conducir a erros de lectura: tense tendencia a considerar que un \"suk\u016bn\" sobre un \"y\" ou un \"w\" indica un ditongo e non unha vogal longa): \"m\u016bs\u012bq\u0101\" ser\u00e1 escrito m\u00e1is sinxelamente \u0645\u064f\u0648\u0633\u0650\u064a\u0642\u064e\u0649. Igualmente, case nunca se escribe en final de palabra cando a derradeira s\u00edlaba \u00e9 pechada: nun texto totalmente vocalizado, ning\u00fan nome, por exemplo, poder\u00eda levar en final outro diacr\u00edtico que un \"tanw\u012bn\" : \u0642\u0644\u0652\u0628\u0652 \u00e9, pois, unha graf\u00eda impos\u00edbel. Deber\u00edamos ter, pois, \u0642\u0644\u0652\u0628\u064c, por exemplo, mesmo se na pr\u00e1ctica os \"tanw\u012bn\" non se pronuncian.\n\u00c9 o estilo que se ten seguido neste documento.\n\"\u0160adda\".\n\u0640\u0651\u0640\nEste signo, cuxa forma \u00e9 unha simplificaci\u00f3n de \u0634 (inicial de palabra), serve para aforrar unha consoante xeminada, \u00e9 dicir, cando d\u00faas consoantes id\u00e9nticas se seguen: \u00e9 o caso dunha s\u00edlaba pechada terminada nunha consoante X que precede outra s\u00edlaba que empeza por esa consoante X. Empr\u00e1zase a \"\u0161adda\" sobre unha das consoantes, mentres que a outra non se escribe: as\u00ed, a mesma palabra \"\u0161adda\" escr\u00edbese \u0634\u064e\u062f\u064e\u0651\u0629 no canto de \u0634\u064e\u062f\u0652\u062f\u064e\u0629 ; xa non \u00e9 preciso, pois, empregar un \"suk\u016bn\".\nA \"\u0161adda\" deber\u00eda atoparse entre os casos de asimilaci\u00f3n da consoante /l/ do artigo ante consoante solar: as\u00ed, \u00aba l\u00faa\u00bb escr\u00edbese \u0623\u064e\u0644\u0652\u0642\u064e\u0645\u064e\u0631 \"\u02beal-qamar\", mentres que \u00abo sol\u00bb poder\u00eda notarse \u0623\u064e\u0644\u0634\u064e\u0651\u0645\u0652\u0633 \"\u02bea\u0161-\u0161ams\" (escr\u00edbese en realidade \"\u02beal\u0161\u0161ams\"; o detalle desta convenci\u00f3n gr\u00e1fica descr\u00edbese m\u00e1is abaixo). En realidade, a \"\u0161adda\" om\u00edtese as m\u00e1is das veces nesta asimilaci\u00f3n moi frecuente. Os detalles desta cuesti\u00f3n tr\u00e1tanse no artigo principal (secci\u00f3n \u00abasimilaci\u00f3ns\u00bb).\nNotar a localizaci\u00f3n dos signos de vocalizaci\u00f3n:\nDiacr\u00edticos que serven para ampliar o n\u00famero de caracteres.\nComo o alfabeto \u00e1rabe non serve exclusivamente para notar a lingua \u00e1rabe, debeuse proceder en numerosas linguas a axustes necesarios para que representase con maior ou menos precisi\u00f3n, fonemas que non foran previstos. Para isto, recorreuse moitas veces a diacr\u00edticos que permitiron ampliar o n\u00famero de grafemas pos\u00edbeis.\n\"Ver Adaptaci\u00f3ns do alfabeto \u00e1rabe para un artigo completo sobre esta cuesti\u00f3n.\""}
{"id": "23616", "revid": "22570", "url": "https://gl.wikipedia.org/wiki?curid=23616", "title": "Niqqud", "text": "En hebreo, os diacr\u00edticos son chamados niqqud ou nikkud (\u05e0\u05b4\u05d9\u05e7\u05d5\u05bc\u05d3, \u05e0\u05b0\u05e7\u05bb\u05d3\u05bc\u05d5\u05b9\u05ea, n\u0259qudd\u00f4\u1e6f : \u00abvogais\u00bb).\nHoubo numerosa versi\u00f3ns diferentes, pero a m\u00e1is empregada hoxe foi inventada polos Masoretas (\"ba'alei masorah\").\nOs niqqud son pequenos signos, comparados coas consoantes que completan, e te\u00f1en as\u00ed a vantaxe de poder seren engadidos directamente sobre un texto que non os levaba.\nOs estudantes de hebreo, que non o falan a\u00ednda ou non normalmente, prestan unha especial atenci\u00f3n a estes diacr\u00edticos, especialmente no que atinxe \u00e1 controversia do tetragrama - escrito \u05d9\u05b0\u05d4\u05d5\u05b8\u05d4 en hebreo. A interpretaci\u00f3n permitir\u00eda atopar a antiga pronunciaci\u00f3n (aut\u00e9ntica din alg\u00fans) de Xehov\u00e1 ou Yahweh.\nOs signos do niqqud.\nEsta t\u00e1boa agrupa as consoantes \u05d1, \u05d7 e \u05e9 para amosar a posici\u00f3n e a forma dos niqqud. Compre sinalar que \u00e1s veces hai, en funci\u00f3n do dialecto ou da tradici\u00f3n, diferenzas de pronunciaci\u00f3n. Esta t\u00e1boa d\u00e1 a transcrici\u00f3n m\u00e1is com\u00fan, a empregada en Israel, que \u00e9, por exemplo, diferente da pronunciaci\u00f3n ashkenaz\u00ed."}
{"id": "23617", "revid": "6188531", "url": "https://gl.wikipedia.org/wiki?curid=23617", "title": "Diacr\u00edticos dos silabarios xaponeses", "text": "Ch\u00e1mase diacr\u00edtico un signo gr\u00e1fico aposto a un grafema dos silabarios hiragana ou katakana para transcribir un fonema modificado do que transcribe ese grafema. O xapon\u00e9s utiliza dous diacr\u00edticos:\nModificaci\u00f3ns dos hiragana.\nS\u00f3 se cita o ataque sil\u00e1bico.\nModificaci\u00f3ns dos katakana.\nAs modificaci\u00f3ns dos katakana son as mesmas c\u00e1s dos hiragana. Transcr\u00edbese so a maiores o son [v] (nos pr\u00e9stamos) por:"}
{"id": "23619", "revid": "98629", "url": "https://gl.wikipedia.org/wiki?curid=23619", "title": "Diacr\u00edticos do alfabeto tibetano", "text": "A escritura do tibetano escrito deriva da devan\u00e1gari india, cousa que explica a presenza de diacr\u00edticos e as s\u00faas formas moi pr\u00f3ximas.\nEn tibetano, case todos os diacr\u00edticos \u2013 s\u00f3 hai unha excepci\u00f3n, propia do s\u00e1nscrito - representan vogais: /i/, /u/, /e/, /o/, /ao/... Sit\u00faanse sobre a consoante - ou o grupo de consoantes - que os precede. Como na maior\u00eda das escrituras baseadas no alfasilabario, a ausencia de diacr\u00edtico denota un /a/ sobreentendido.\nA devandita excepci\u00f3n \u00e9 a vogal \"om\u0310\", \u0f00, procedente do s\u00e1nscrito e cuxo diacr\u00edtico non \u00e9 realmente separ\u00e1bel: \u0f68 /a/ existe, pero o diacr\u00edtico illado non existe."}
{"id": "23620", "revid": "5312", "url": "https://gl.wikipedia.org/wiki?curid=23620", "title": "Grupo Autonomista Galego", "text": "O Grupo Autonomista Galego foi un partido pol\u00edtico galeguista que se fundou en 1930 en Vigo. Os seus dirixentes eran Valent\u00edn Paz Andrade e Manuel G\u00f3mez Rom\u00e1n.\nO GAG tivo unha participaci\u00f3n destacada no primeiro D\u00eda de Galicia tras a Ditadura de Primo de Rivera, que se celebrou en Vigo o 25 de xullo de 1930. Xunto con outros grupos galeguistas da provincia de Pontevedra organizou entre 1930 e 1931 unha campa\u00f1a de espallamento galeguista polas zonas rurais, na que contou como orador principal a Castelao e tras a proclamaci\u00f3n da Segunda Rep\u00fablica Espa\u00f1ola e a convocatoria de elecci\u00f3ns a Cortes Constitu\u00edntes, o GAG apoiou as candidaturas de Castelao, Valent\u00edn Paz-Andrade e Ram\u00f3n Cabanillas.&lt;br&gt;\nO GAG foi un dos que participou na VII Asemblea Nacionalista do 5 e 6 de decembro de 1931 que constitu\u00edu o Partido Galeguista, no que o GAG se integrou."}
{"id": "23621", "revid": "22570", "url": "https://gl.wikipedia.org/wiki?curid=23621", "title": "Letras suplementarias", "text": "As letras suplementarias enriquecen un alfabeto:"}
{"id": "23624", "revid": "23204", "url": "https://gl.wikipedia.org/wiki?curid=23624", "title": "Organizaci\u00f3n Republicana Gallega Aut\u00f3noma", "text": "A Organizaci\u00f3n Republicana Gallega Aut\u00f3noma (ORGA) foi un partido pol\u00edtico galego, de car\u00e1cter republicano e autonomista que se fundou no outono de 1929 na Coru\u00f1a coa participaci\u00f3n das Irmandades da Fala locais e o Casino Republicano dirixido por Santiago Casares Quiroga, quen se converteu no seu principal dirixente a pesar de seren maioritarios os galeguistas nun primeiro momento, o que explica que no seu primeiro manifesto a ORGA reclamara unha rep\u00fablica federal e que cando o sector galeguista quedou en minor\u00eda a ORGA defenda o autonomismo, inda que mornamente.\nTraxectoria.\nA ORGA organiz\u00e1base en comit\u00e9s, partindo do local, o provincial e o m\u00e1ximo \u00f3rgano directo era o Comit\u00e9 Executivo Rexional elixido pola Asemblea Rexional. A\u00ednda que a maior parte da s\u00faa militancia proced\u00eda das clases medias urbanas, a ORGA conseguiu atraerse varias sociedades agrarias esparexidas por todo o pa\u00eds que constitu\u00edron a Organizaci\u00f3n Agraria Gallega.\nEn marzo de 1930 organizou a Federaci\u00f3n Republicana Gallega, na que se integraron partidos republicanos como o Partido Radical e o Partido Republicano Radical Socialista. Tras a proclamaci\u00f3n da Rep\u00fablica deixan a FRG o PR e o PRR-S, a\u00ednda que a FRG seguiu existindo ata abril de 1932.&lt;br&gt;\nA ORGA formou parte do primeiro goberno da rep\u00fablica por medio de Santiago Casares Quiroga e converteuse na primeira forza pol\u00edtica de Galicia nas elecci\u00f3ns a Cortes Constitu\u00edntes ao obter 15 escanos, inda que se presentase como FRG, formando no Congreso o grupo da Minor\u00eda Gallega na que se integrou Castelao e Ram\u00f3n Otero Pedrayo.\nEn maio de 1932 a ORGA pasou a denominarse Partido Republicano Gallego (PRG), en outubro dese ano o partido entrou en crise ao integrarse a direcci\u00f3n da provincia de Pontevedra en Acci\u00f3n Republicana e nas elecci\u00f3ns de 1933 tan s\u00f3 sacou cinco escanos e en 1934 uniuse a Acci\u00f3n Republicana e o Partido Republicano Radical Socialista Independiente para formar Izquierda Republicana, baixo o liderado de Manuel Aza\u00f1a.\nEstatuto.\nA ORGA contaba cun sector galeguista que pulou por facer da ORGA un partido comprometido coa realidade nacional galega e que asumise o autogoberno como un referente pol\u00edtico, m\u00e1is tam\u00e9n contaba cun outro sector desinteresado da consecuci\u00f3n de calquera autonom\u00eda para Galicia. Con todo tras a proclamaci\u00f3n da rep\u00fablica foi a ORGA a que tomou a iniciativa convocando o 4 de xu\u00f1o de 1931 unha asemblea pro-Estatuto da que sa\u00edu un primeiro proxecto de estatuto, que resultou frustrado. Tras outro proxecto fracasado a fins de ano, o alcalde de Santiago de Compostela, militante da ORGA convocou unha asemblea de municipios en 1932 do que sa\u00edu un proxecto de estatuto e un Comit\u00e9 Central de Autonom\u00eda de Galicia presidido por Osorio Tafall, as\u00ed e todo o principal valedor deste proxecto non foi a ORGA sen\u00f3n o Partido Galeguista, debido en parte a que o sector galeguista ti\u00f1a cada vez menos peso no seo da ORGA e os atrancos que o propio Casares Quiroga como ministro da Gobernaci\u00f3n lle puxo. Progresivamente o sector galeguista da ORGA foise distanciando do partido e acabou maioritariamente integr\u00e1ndose no Partido Galeguista, o \u00faltimo dirixente galeguista da ORGA en integrarse o PG foi Ant\u00f3n Vilar Ponte a comezos de 1934.\nPrensa.\nA ORGA nun primeiro momento non contou cun \u00f3rgano oficial de prensa para difundir o seu ideario, intentou sen \u00e9xito mercar alg\u00fan xornal coru\u00f1\u00e9s e entre xu\u00f1o de 1931 e xullo de 1932 \"El Orz\u00e1n\" converteuse no seu voceiro oficioso; en abril de 1932 apareceu \"El Pa\u00eds\", que fixo defensa expl\u00edtica da pol\u00edtica da ORGA, pero durou pouco tempo. Tam\u00e9n recibiu o apoio de \"El Pa\u00eds\" de Pontevedra ata novembro de 1932. En 1933 a direcci\u00f3n do partido acorda editar de novo un antigo xornal que dirixira Casares Quiroga, \"Tierra Gallega\", o novo xornal sae \u00e1 luz o 25 de xaneiro pero non consegue consolidarse e pecha o 4 de xu\u00f1o dese ano."}
{"id": "23634", "revid": "336", "url": "https://gl.wikipedia.org/wiki?curid=23634", "title": "Cometa voadora", "text": ""}
{"id": "23637", "revid": "624", "url": "https://gl.wikipedia.org/wiki?curid=23637", "title": "Odiseo", "text": ""}
{"id": "23638", "revid": "98629", "url": "https://gl.wikipedia.org/wiki?curid=23638", "title": "Ulises", "text": "Ulises ou Odiseo \u00e9 un personaxe da literatura grega que aparece nas obras de Homero \"A Il\u00edada\" e, sobre todo, \"A Odisea\", da que \u00e9 o personaxe principal. \u00c9 rei de \u00cdtaca.\nHistoria.\nOdiseo (na Grecia) ou Ulises (en Roma) \u00e9 unha figura \u00e1 parte en Troia. \u00c9 un dos m\u00e1is ardidos guerreiros de toda a epopea grega en Troia, e mesmo despois dela, cando retorna da s\u00faa longa viaxe ao seu reino, \u00cdtaca, unha das numerosas illas gregas.\nHeroe grego, Odiseo era rei de \u00cdtaca e fillo de Laertes. Ao principio, cortexou a Helena, mais, en vista do gran n\u00famero de pretendentes, acabou por auxiliar a T\u00edndaro, pai adoptivo de Helena, na escolla do pretendente. Esa escolla recaeu sobre Menelao, e daquela o de \u00cdtaca casou con Pen\u00e9lope. De a\u00ed a amizade existente entre Menelao, seu irm\u00e1n Agamen\u00f3n, e Odiseo.\nDa uni\u00f3n con Pen\u00e9lope naceu Tel\u00e9maco, o seu querido fillo, do cal tivo de se apartar moi cedo para loitar ao lado doutros nobres gregos en Troia. Foi un dos elementos m\u00e1is activos no cerco de Troia, no cal destacou principalmente pola s\u00faa prudencia e astucia.\nNa guerra de Troia.\nDurante a citada guerra, moitas batallas os gregos venceron baixo o consello de Ulises, sendo este mesmo un grande guerreiro, a pesar da s\u00faa baixa estatura (algunhas lendas dic\u00edan mesmo que era anano). Tentou en van convencer a Aquiles para cesar a s\u00faa ira contra Agamen\u00f3n, ao lado de \u00c1iax, fillo de Telam\u00f3n e de F\u00e9nix, mais sen obter \u00e9xito.\nUnha das s\u00faas m\u00e1is famosas estrataxemas foi a construci\u00f3n dun cabalo de madeira, que permitiu a entrada dos ex\u00e9rcitos gregos na cidade.\nA volta a \u00cdtaca.\nAp\u00f3s a derrota dos troianos, iniciou unha viaxe de dez anos de volta para \u00cdtaca, onde a s\u00faa muller, Pen\u00e9lope, o espera cunha fidelidade obstinada, a pesar da demora. Esa viaxe mereceu a creaci\u00f3n por Homero do poema \u00e9pico \"A Odisea\", no cal se narran as aventuras e desventuras de Odiseo e a s\u00faa tripulaci\u00f3n desde que deixan Troia, algunhas causadas por eles e outras grazas \u00e1 intervenci\u00f3n dos deuses.\nCando cegaron o ciclope Polifemo espertaron a ira de Poseid\u00f3n, que os atormentou por anos. Despois, a\u00ednda tentando volver para \u00cdtaca, acabou indo para a illa de Calipso, unha muller que o aprisionou na s\u00faa illa durante anos e non o soltar\u00eda de al\u00e1 at\u00e9 que el casase con ela. Por\u00e9n, el non aceptou, e ficou varios anos na illa at\u00e9 que conseguiu fuxir.\nCoa axuda de Zeus e doutros deuses, Odiseo chegou \u00e1 casa s\u00f3, e encontrou a s\u00faa esposa Pen\u00e9lope importunada por pretendentes. Disfrazado como mendigo, primeiro verificou se Pen\u00e9lope lle era fiel e, enseguida, matou os pretendentes \u00e1 s\u00faa sucesi\u00f3n, limpando o palacio. Con iso, iniciouse unha batalla final contra as familias dos homes mortos, mais a paz foi restaurada por Atenea.\nUlises na literatura contempor\u00e1nea.\nO mito de Ulises foi reinterpretado en obras da literatura contempor\u00e1nea, como \"Ulises\" (James Joyce, 1922), \"El retorno de Ulises\" (Torrente Ballester, 1946) ou \"Las mocedades de Ulises\" (\u00c1lvaro Cunqueiro, 1960)."}
{"id": "23640", "revid": "5298", "url": "https://gl.wikipedia.org/wiki?curid=23640", "title": "Tom\u00e1s de Zumalac\u00e1rregui", "text": "Tom\u00e1s de Zumalac\u00e1rregui y de Imaz, nado en Ormaiztegi en 1788 e finado en Zegama en 1835, co\u00f1ecido popularmente \"T\u00edo Tom\u00e1s\", foi un militar espa\u00f1ol que chegou a xeneral carlista durante a primeira guerra carlista.\nTraxectoria.\nNaceu no seo dunha familia moi modesta, pen\u00faltimo dos once fillos do matrimonio formado por Francisco Antonio Zumalac\u00e1rregui M\u00fagica, escribano real, e Ana Mar\u00eda Imaz Altolaguirre. Quedou orfo de pai aos catro anos e a s\u00faa nai decidiu ir vivir a Iriarte-Erdikoa, onde realizou os seus estudos elementais. En 1801 marchou a Idiaz\u00e1bal para formarse na pr\u00e1ctica da escriban\u00eda e en 1804 instalouse en Pamplona para proseguir cos seus estudos.\nEn 1808, ao comezar a guerra de independencia marchou a Zaragoza para alistarse, participou no primeiro sitio da cidade, na batalla de Tudela e no segundo sitio de Zaragoza, tras ser feito prisioneiro conseguiu escapar, un\u00edndose ao grupo de Gaspar de J\u00e1uregui (El Pastor), pero persoa estrita e moi relixiosa, non se adaptou \u00e1 vida desordenada da guerrilla polo que se incorporou \u00e1s forzas regulares en canto puido, concretamente ao primeiro batall\u00f3n de Gip\u00fascoa co rango de oficial, e en 1812 recibiu o grao de capit\u00e1n. Tras a guerra permaneceu no ex\u00e9rcito e foi arquiveiro da Capitan\u00eda Xeneral do Pa\u00eds Vasco.\nHome de ideas absolutistas, durante o trienio liberal, foi apartado do servizo activo, p\u00faxose \u00e1s ordes de Quesada, un dos militares realistas sublevados, combateu cos Cen Mil Fillos de San Lu\u00eds en Arag\u00f3n e ascendeu a tenente coronel, tras a restauraci\u00f3n de Fernando VII no trono de Espa\u00f1a e a volta do absolutismo en 1823 formou parte da comisi\u00f3n militar para a represi\u00f3n dos delitos pol\u00edticos e en 1829 ascendeu a coronel e en 1832 ocupou o posto de gobernador militar de Ferrol, enfrontado coas autoridades navais da localidade solicitou a licenza ilimitada e marchou a Pamplona.\nPrimeira guerra carlista.\nTras a morte de Fernando VII marchou a La Berrueza (Navarra) e uniuse \u00e1 sublevaci\u00f3n carlista baixo o mando de Iturralde e Sarrasa. O 14 de novembro de 1833 os sublevados elixiron en Estella como xefe militar a Zumalac\u00e1rregui, e comezou a organizar dende o nada en moi pouco tempo un eficaz continxente militar, equip\u00e1ndoo con armas tomadas aos ex\u00e9rcitos cristinos nos campos de batalla ou en ataques contra f\u00e1bricas ou convois, e consciente da s\u00faa inferioridade num\u00e9rica e armament\u00edstica reproduciu a t\u00e1ctica guerrilleira que co\u00f1ec\u00eda dende a guerra de independencia, ampar\u00e1ndose no accidentado do relevo e no apoio de gran parte da poboaci\u00f3n civil. O 7 de decembro de 1833 as deputaci\u00f3ns de Biscaia e \u00c1lava convert\u00e9rono no xefe das s\u00faas tropas. Durante o ano 1834 conseguiu a vitoria na maior\u00eda das acci\u00f3ns militares, mesmo chegando a provocar a dimisi\u00f3n de Rodil no mando do ex\u00e9rcito cristino, pero na batalla de Mendaza a fins dese ano sa\u00edu derrotado e na batalla de Arquijas optou pola retirada.\nPero en marzo e abril de 1835, coa acci\u00f3n de Larremiar contra Francisco Espoz y Mina e a acci\u00f3n de Artaza contra Ger\u00f3nimo Vald\u00e9s, desfixo a tropa cristina que se viu na obriga de retirarse do Pa\u00eds Vasco e Navarra, conservando tan s\u00f3 gornici\u00f3ns nas capitais de provincia e nalgunhas cidades da costa. Animado polos seus \u00e9xitos militares e pola necesidade de obter financiamento e reco\u00f1ecemento internacional puxo sitio a Bilbao o 10 de xu\u00f1o de 1835, o 15 de xu\u00f1o mentres fac\u00eda unha rolda de reco\u00f1ecemento unha bala perdida deulle nunha perna, os seus homes traslad\u00e1rono a Zegama e morreu o 24 de xu\u00f1o de 1835, seguramente de septicemia."}
{"id": "23644", "revid": "15490", "url": "https://gl.wikipedia.org/wiki?curid=23644", "title": "Boecio", "text": "Anicio Manlio Torcuato Severino Boecio (en lat\u00edn, Anicius Manlius Severinus Boethius) co\u00f1ecido como Boecio, nado en Roma contra o 480 e finado en Pavia no 526, foi un senador romano, c\u00f3nsul, \"magister officiorum\", historiador, a\u00ednda que \u00e9 co\u00f1ecido, sobre todo, como fil\u00f3sofo de comezos da Idade Media.\nTraxectoria.\nBoecio provi\u00f1a dunha antiga familia romana, os Anicii. A familia gozaba do rango senatorial, o m\u00e1is alto rango entre os patricios romanos. A esta familia pertenceron dous emperadores (Petronio M\u00e1ximo e Olibrio) e un Papa. A\u00ednda que as filiaci\u00f3ns non est\u00e1n absolutamente confirmadas, parece que o propio av\u00f3 de Boecio, do mesmo nome, era senador e desempe\u00f1ou o cargo de prefecto do pretorio de Italia. No exercicio do cargo foi asasinado a resultas da conxuraci\u00f3n que depuxo ao xeneral Aecio. Tam\u00e9n o pai de Boecio, Manlio Boecio, foi senador e chegou a exercer o consulado.\nO seu pai morreu sendo Boecio cativo. Foi acollido por Quinto Aurelio Memio S\u00edmaco, membro tam\u00e9n da clase senatorial romana, quen financiou os seus estudos de ret\u00f3rica e filosof\u00eda, co\u00f1ecementos que ampliou en Atenas. Casou con Rusticiana, filla de S\u00edmaco. \nNo ano 520 foi nomeado \"magister officiorum\", cargo equivalente ao que poder\u00eda chamarse un primeiro ministro, do rei ostrogodo Teodorico. Nomeou c\u00f3nsules os seus dous fillos, Flavio S\u00edmaco e Flavio Boecio. A acumulaci\u00f3n de tanto poder despertou os celos do partido filog\u00f3tico, polo que foi acusado de conspiraci\u00f3n polo \"referendarius\" Cipriano, membro dese partido. Foi encarcerado, torturado e decapitado en \"Ager Calventenus\", ao norte de Pavia, \"inxustamente\", segundo el mesmo, por intentar protexer o Senado.\nObra.\nCo prop\u00f3sito de unificar ambas as escolas filos\u00f3ficas, prop\u00faxose traducir ao lat\u00edn as obras de Arist\u00f3teles e de Plat\u00f3n, mais non conclu\u00edu o seu proxecto: s\u00f3 se conservan a s\u00faa traduci\u00f3n das \"Categor\u00edas\" e do \"Peri hermeneias\" de Arist\u00f3teles e da \"Isagoge\" de Porfirio. \u00c9tienne Gilson afirma que Boecio foi, para o escolasticismo medieval, polas s\u00faas traduci\u00f3ns, comentarios e escritos, a principal autoridade en L\u00f3xica da Idade Media at\u00e9 que no s\u00e9culo XIII foi traducido ao lat\u00edn e comentado directamente o \"Organon\" completo de Arist\u00f3teles. Na s\u00faa obra principal realiza a distinci\u00f3n, que logo ser\u00eda central para a Escol\u00e1stica, entre \"id quod est\" (todo o ente) e \"quo est\" ou \"esse\" (aquilo que fai que o ente sexa).\nA s\u00faa obra m\u00e1is famosa \u00e9 por\u00e9n \"Consolaci\u00f3n da filosof\u00eda\". Tr\u00e1tase dun di\u00e1logo entre o propio Boecio e Filosof\u00eda, personaxe aleg\u00f3rico feminino que aparece perante Boecio para aclararlle o problema do destino, de por que os malvados logran recompensa e os xustos non. Filosof\u00eda intenta suavizar a s\u00faa aflici\u00f3n demostr\u00e1ndolle que a verdadeira felicidade consiste no desprezo dos bens deste mundo e na posesi\u00f3n dun ben imperecedeiro, que coincide coa Providencia universal que goberna todas as cousas, concepto este que toma do Estoicismo. O tema relaci\u00f3nase directamente coa ca\u00edda en desgraza do propio Boecio, polo cal se cre que esta obra foi composta no c\u00e1rcere durante o longo ano que pasou antes de ser executado.\nEste traballo tivo unha grande importancia para a ulterior teolox\u00eda do Cristianismo medieval, pese a que tanto a metodolox\u00eda como a terminolox\u00eda que utiliza Boecio son simplemente filos\u00f3ficas e en ning\u00fan momento presenta a cuesti\u00f3n en termos de fe cristi\u00e1. Por iso se chegou a discutir, incluso, se Boecio era realmente cristi\u00e1n.\nTam\u00e9n escribiu sobre aritm\u00e9tica (\"De arithmetica\"), m\u00fasica (\"De m\u00fasica\"), e de teolox\u00eda (\"Opuscula theologiae\", cinco libros).\nTraduci\u00f3ns ao galego.\n\"Consolaci\u00f3n da filosof\u00eda\" foi traducida ao galego por Helena de Carlos, publicada por Editorial Galaxia en 2005 na colecci\u00f3n Cl\u00e1sicos en Galego.\nV\u00e9xase tam\u00e9n.\nOutros artigos.\n "}
{"id": "23645", "revid": "98629", "url": "https://gl.wikipedia.org/wiki?curid=23645", "title": "Anicio Olibrio", "text": "Anicio Olibrio foi emperador romano de Occidente entre abril e novembro de 472.\nTraxectoria.\nEra neto de Anicio Hermoxeniano Olibrio, c\u00f3nsul de Roma no 395. Como pertenc\u00eda a unha das m\u00e1is importantes familias do Senado romano, o augusto Valentiniano III arranxou no 454 o seu compromiso coa menor das s\u00faas fillas, Placidia. Esta alianza matrimonial permitiulle ao emperador desfacerse de Aecio, que foi asasinado.\nCando se produciu a invasi\u00f3n v\u00e1ndala de Roma, ao ano seguinte encontr\u00e1base en Constantinopla. Al\u00ed, despois de longas negociaci\u00f3ns, logrou a liberaci\u00f3n da s\u00faa prometida e da nai dela, a emperatriz Eudoxia (461). Finalmente casou con Placidia e foron pais de Anicia Xuliana, no 462.\nNo 472, o augusto Le\u00f3n I enviouno como mediador entre o augusto Antemio e o xeneral Ricimiro. Finalmente este e o Senado nome\u00e1rono emperador depo\u00f1endo a Antemio.\nOlibrio morreu repentinamente. Foi parente de Anicio Manlio Torcuato Severino Boecio."}
{"id": "23646", "revid": "8354", "url": "https://gl.wikipedia.org/wiki?curid=23646", "title": "Placidia", "text": "Placidia foi filla do augusto de Occidente Valentiniano III e da s\u00faa esposa a augusta Eudoxia. Foi prometida no 454 ao patricio Anicio Olibrio.\nCando os v\u00e1ndalos saquean a cidade de Roma, ao ano seguinte l\u00e9vana, xunto da s\u00faa nai e a s\u00faa irm\u00e1, a Cartago, onde s\u00faa irm\u00e1 casou con Hunerico, fillo do rei v\u00e1ndalo Xenserico.\nO seu prometido estaba en Constantinopla no momento do saqueo, e tras longas negociaci\u00f3ns logra que Placidia e s\u00faa nai sexan trasladadas a Constantinopla, onde o matrimonio finalmente se realizou, no 461.\nFoi nai da patricia Anicia Xuliana.\nUnha cabeza marm\u00f3rea, que actualmente se encontra no \"Mus\u00e9e Saint-Raymond\" de Tolosa, foi identificada como o seu retrato. Representa unha dama patricia, \u00e9 de principios do s\u00e9culo VI e procede de Constantinopla. Posiblemente se encontraba no adro de San Polieucto, xunto a outra estatua cuxo busto se encontra no Metropolitan Museum of Art de Nova York e que representar\u00eda a s\u00faa filla Anicia Xuliana."}
{"id": "23647", "revid": "92340", "url": "https://gl.wikipedia.org/wiki?curid=23647", "title": "Gala (emperatriz)", "text": "Gala foi filla do augusto Valentiniano I, emperador de Occidente, e da s\u00faa segunda esposa Xustina. Este matrimonio celebrouse no 364 para consolidar o goberno de Valentiniano, xa que Xustina estivera casada co augusto Constancio II, con quen tivo unha filla chamada Constancia, que \u00e1 s\u00faa vez casou con Graciano, fillo de Valentiniano. Desta forma, os irm\u00e1ns de Gala eran ao mesmo tempo os seus cu\u00f1ados.\nO seu irm\u00e1n m\u00e1is vello morreu no 383 e cando o menor Valentiniano II foi destronado no 387 por M\u00e1ximo, trasladouse xunto \u00e1 s\u00faa nai a Tesal\u00f3nica, onde co\u00f1eceu o augusto Teodosio I, emperador de Oriente, recentemente vi\u00favo. Teodosio pedeuna como esposa e restableceu a Valentiniano en Occidente.\nFoi nai de Gala Placidia."}
{"id": "23648", "revid": "98629", "url": "https://gl.wikipedia.org/wiki?curid=23648", "title": "Valentiniano III", "text": "Valentiniano III, nado en R\u00e1vena o 2 de xullo de 419 e finado en Roma o 16 de marzo de 455, foi un emperador romano de Occidente entre os anos 424 e 455. Foi o fillo m\u00e1is vello de Constancio III e Gala Placidia, filla do emperador Teodosio. Recibiu o t\u00edtulo de c\u00e9sar o 23 de outubro de 424 en Constantinopla, e tras unha curta guerra en Italia, foi institu\u00eddo como emperador (Augusto) de Occidente en Roma o 23 de outubro de 425.\nTraxectoria.\nTi\u00f1a s\u00f3 seis anos de idade cando recibiu o t\u00edtulo de Augusto, e durante a s\u00faa minor\u00eda de idade encargouse do goberno primeiro s\u00faa nai e despois, a partir de 433, Aecio. S\u00faa nai arranxou o seu matrimonio con Eudoxia, filla de Teodosio II, emperador de Oriente. Con ela tivo d\u00faas fillas: Eudoxia e Placidia.\nO seu reinado resultou marcado polo desmembramento do Imperio de Occidente; a conquista da provincia de \u00c1frica polos v\u00e1ndalos en 439; o definitivo abandono de Britania en 446; a perda de gran parte de Hispania e Galia, nas que se estableceron os b\u00e1rbaros; e o saqueo de Sicilia e das costas occidentais do Mediterr\u00e1neo polas frotas de Xenserico.\nEn contrapartida, fronte a tantas calamidades, tam\u00e9n se produciu a gran vitoria de Aecio sobre Atila en 451, cerca de Ch\u00e2lons na batalla dos Campos Catal\u00e1unicos, e as s\u00faas vitoriosas campa\u00f1as contra os visigodos no sur de Galia (426, 429 e 436) e fronte a distintos invasores no r\u00edo Rin e no r\u00edo Danubio (428-431).\nO peso dos impostos resultaba cada vez m\u00e1is insoport\u00e1bel segundo se \u00eda debilitando o poder de Roma, e en consecuencia a lealdade das provincias que \u00edan quedando \u00eda a menos por momentos. R\u00e1vena foi a residencia habitual de Valentiniano, mais tivo que fuxir a Roma cando se acercou Atila, o cal, tras saquear o norte de Italia, morreu ao ano seguinte (453). Atila reclamaba que a irm\u00e1 de Valentiniano -chamada Honraia- se lle entregara como esposa.\nEn 454, Aecio, cuxo fillo casara coa filla m\u00e1is vella do emperador, foi asasinado a traiz\u00f3n por Valentiniano. Mais o 16 de marzo do ano seguinte, o propio emperador foi tam\u00e9n asasinado por dous b\u00e1rbaros clientes de Aecio. Valentiniano non s\u00f3 careceu da habilidade para gobernar o imperio nunha \u00e9poca de grave crise, sen\u00f3n que ademais agravou os perigos a causa do seu egotismo e o seu car\u00e1cter vingativo.\nAs fontes orixinais que temos sobre o reinado de Valentiniano III son as \"Cr\u00f3nicas\" de Pr\u00f3spero de Aquitania, a \"Historia G\u00f3tica\" de Xordanes, escrita no s\u00e9culo VI, e a obra do poeta Sidonio Apolinar."}
{"id": "23649", "revid": "87460", "url": "https://gl.wikipedia.org/wiki?curid=23649", "title": "Anicia Xuliana", "text": "Anicia Xuliana, nada en Constantinopla no 462 e finada na mesma cidade no 528, foi a \u00fanica filla do augusto Anicio Olibrio, emperador de Occidente en 472.\nTraxectoria.\nA s\u00faa nai Placidia era filla do augusto Valentiniano III, emperador de Occidente desde 423 at\u00e9 455. No 478, o augusto Zen\u00f3n, emperador de Oriente, propuxo o seu matrimonio con Teodorico, rei dos ostrogodos, para restaurar o Imperio Romano de Occidente e desta forma contar co apoio dos patricios que a\u00ednda quedaban en Italia, para lograr a incorporaci\u00f3n desta provincia gobernada desde 476 por Odoacro, por medio dunha expedici\u00f3n comandada polo rei ostrogodo. Xuliana rechazou este proxecto e casou con Flavio Areobindo, do que tivo un fillo, Flavio Anicio, que foi c\u00f3nsul de Constantinopla no 491.\nEla aspirou a ser augusta no 518, reclamando que seu fillo foise coroado emperador de Oriente, tanto polos seus dereitos din\u00e1sticos, xa que era o \u00faltimo representante das dinast\u00edas de Valentiniano e Teodosio, como polo seu matrimonio con Irene, filla do augusto Anastasio, emperador de Oriente desde 491 at\u00e9 518.\nOrdenou constru\u00edr unha bas\u00edlica dedicada a San Polieucto, que foi a m\u00e1is grande de toda a cristiandade at\u00e9 a construci\u00f3n de Santa Sof\u00eda. Estaba situada no centro da cidade de Constantinopla, a metade do cami\u00f1o entre o palacio imperial e a bas\u00edlica dos Santos Ap\u00f3stolos, mausoleo dos emperadores de Oriente, constru\u00eddo polo augusto Constantino I, fundador da cidade.\nO friso conmemorativo da fundaci\u00f3n especifica que os mosaicos do adro estaban dedicados \u00e1 figura de Constantino e expresa que o prop\u00f3sito de Xuliana ao constru\u00edr este templo era honrar a fe deste emperador e a do seu tatarav\u00f3 Teodosio I, os primeiros emperadores cristi\u00e1ns.\nDesta forma demostraba o seu poder econ\u00f3mico e o seu prestixio social, como descendente dos antigos emperadores romanos, eclipsando o templo dos Santos Serxio e Baco, edificado cerca do palacio imperial por Teodora e Xustiniano I.\nMandou constru\u00edr tam\u00e9n un templo dedicado a Santa Mar\u00eda Theotokos, \"mai de Deus\", en Chris\u00f3spolis, hoxe Skudari, suburbio asi\u00e1tico de Constantinopla. Reparou a igrexa de Santa Eufemia, constru\u00edda pola s\u00faa avoa, a augusta Eudoxia, e polo seu pai, o augusto Anicio Olibrio.\nEra parente de Anicio Boecio.\nUn busto marm\u00f3reo, que actualmente podemos encontrar no Metropolitan Museum of Art, en Nova York, foi identificado como o seu retrato. Representa unha dama patricia, \u00e9 de principios do s\u00e9culo VI e procede de Constantinopla. Posiblemente se encontraba no adro de San Polieucto, xunto a outra estatua cuxa cabeza se encontra no Mus\u00e9e Saint-Raymond de Tolosa e que representar\u00eda a s\u00faa nai Placidia."}
{"id": "23652", "revid": "23204", "url": "https://gl.wikipedia.org/wiki?curid=23652", "title": "Gala Placidia", "text": "Elia Gala Placidia (en lat\u00edn, Aelia Galla Placidia), co\u00f1ecida como Gala Placidia, nada en Tesal\u00f3nica en 388 e finada en Roma o 27 de novembro de 450, foi unha nobre romana, filla do emperador Teodosio I (quen reinou do 378 ao 395) e da s\u00faa segunda esposa Gala. Era neta por parte materna de Valentiniano I, emperador de Occidente, e sobri\u00f1a de Graciano e Valentiniano II. Os seus medio irm\u00e1ns, Honorio e Arcadio, foron emperadores das partes occidental e oriental do imperio romano, respectivamente.\nTraxectoria.\nTrala morte do seu pai no ano 395, permaneceu en Roma xunto \u00e1 s\u00faa t\u00eda Constancia, filla do emperador Constancio II e esposa do emperador Graciano. Cando se produciu o saqueo de Roma, os visigodos tom\u00e1rona como ref\u00e9n e finalmente casou con Ata\u00falfo, cu\u00f1ado do rei Alarico.\nCoroado Ata\u00falfo como rei dos visigodos, tivo un fillo con el que faleceu aos poucos meses. Vi\u00fava, foi devolta ao seu irm\u00e1n Honorio, que lla prometeu ao xeneral Constancio III, o cal foi asociado ao goberno do Imperio Romano de Occidente (417). Deste segundo matrimonio tivo dous fillos: Valentiniano III e Honoria. Morreu no 450, despois de gobernar en nome do seu fillo como rexente desde 423 at\u00e9 437.\nEn R\u00e1vena constru\u00edu d\u00faas bas\u00edlicas. Unha dedicada a San Xo\u00e1n o Bautista e a outra \u00e1 Santa Cruz. Da segunda s\u00f3 sobrevive o oratorio de San Lourenzo, co\u00f1ecido como Mausoleo de Gala Placidia. En Roma finalizou a bas\u00edlica de San Xo\u00e1n Laterano, hoxe Letr\u00e1n."}
{"id": "23653", "revid": "733", "url": "https://gl.wikipedia.org/wiki?curid=23653", "title": "Mi\u0144oca", "text": ""}
{"id": "23655", "revid": "47401", "url": "https://gl.wikipedia.org/wiki?curid=23655", "title": "Gala", "text": "O nome Gala pode facer referencia a:"}
{"id": "23657", "revid": "15490", "url": "https://gl.wikipedia.org/wiki?curid=23657", "title": "Lista de emperadores romanos", "text": "Esta \u00e9 a lista dos emperadores romanos, indicando a data en que estes controlaron o Imperio Romano, at\u00e9 \u00e1 ca\u00edda do Imperio do Occidente.\nN\u00f3tese que, ao contrario do que moita xente pensa, Xulio C\u00e9sar nunca foi emperador (\"princeps\"), a\u00ednda que foi nomeado ditador vitalicio en -45 (a pesar de teren existido outros ditadores romanos antes del) e, a\u00ednda, a pesar dalg\u00fans historiadores romanos as\u00ed o designaren. Por outro lado, o nome C\u00e9sar tornouse nome de familia da primeira dinast\u00eda, sendo usado como un t\u00edtulo, mant\u00e9ndose esa tradici\u00f3n por todo o imperio. Suetonio, por exemplo, fala dos Doce C\u00e9sares, inclu\u00edndo as d\u00faas primeiras dinast\u00edas e o propio Xulio C\u00e9sar, que sen o ter sido era xa, case lendariamente, o primeiro emperador romano.\nPara a adoraci\u00f3n do emperador romano como Deus, v\u00e9xase Culto imperial\nImperio do Occidente.\nSeguiron: os h\u00e9rulos, co seu rei Odoacro, quen se proclama \"Rex Italiae\", 'Rei de Italia'.\nImperio de Oriente.\nSeguiron os emperadores bizantinos."}
{"id": "23658", "revid": "98629", "url": "https://gl.wikipedia.org/wiki?curid=23658", "title": "Lista de emperadores bizantinos", "text": "Lista de emperadores bizantinos\nEmperadores Romanos.\nVer Lista de emperadores romanos\nDinast\u00eda Ducas-Comneno.\nFoi a dinast\u00eda que resolveu ata certo punto a grande crise do s\u00e9culo XI, a\u00ednda que foron convocadas cruzadas na s\u00faa axuda, o imperio dos Comneno non soubo aproveitar estas cruzadas, que acabaron por seren prexudiciais. O primeiro destes emperadores, Alexo I Comneno, deu salvado o imperio dos normandos, pero desamigouse dos cruzados e non accedeu a expulsar os selx\u00facidas do centro de Anatolia, un erro fatal, pois posteriormente o imperio no ter\u00eda capacidade para facelo. O seu sucesor Xo\u00e1n II Comneno tampouco non deu expulsado os turcos, xa que tem\u00eda controlar un imperio demasiado poderoso e, polo tanto, demasiado dif\u00edcil de controlar. O seguinte emperador Manuel I Comneno foi o \u00faltimo emperador que intentou conquistar Italia e refacer o Antigo Imperio Romano, pero non o conseguiu xa que o imperio non ti\u00f1a os medios suficientes para tal empresa militar; posteriormente intentou conquistar o califato de Iconium pero foi emboscado en Mirioc\u00e9falo, e tivo que ceder territorio para salvar a s\u00faa vida; a pesar dos seus pouco graves fracasos, Manuel I Comneno conseguiu po\u00f1er Bizancio \u00e1 cabeza dos reinos cristi\u00e1ns en poder\u00edo e prosperidade. O seguinte emperador foi Alexo II Comneno, un menor de idade que foi asasinado antes de poder liberarse dos seus rexentes. O asasino de Alexo II foi Andr\u00f3nico I Comneno, un anci\u00e1n demente que fixo moito dano ao Imperio. Pero este imperio seguir\u00eda debilit\u00e1ndose coa dinast\u00eda \u00c1nxelo antes de caer en 1204 ante a cuarta cruzada.\nDinast\u00eda Anxo.\nToma de Constantinopla polos Cruzados.\nEn 1204, os cruzados toman e saquean Constantinopla, executan a Aleixo V (a instancias de seu sogro, Aleixo III) e fundan o Imperio Latino, impo\u00f1endo a Baldu\u00edno IX, conde de Flandres, como emperador. Ao se impo\u00f1eren, reclamar\u00e1n os territorios do Imperio Bizantino, a\u00ednda que so exercer\u00e1n control efectivo sobre algunhas \u00e1reas de Grecia, a cidade e territorios adxacentes. Mentres tanto, os arist\u00f3cratas bizantinos fundaron novos estados, controlando gran parte do territorio: o Imperio de Nicea, o Imperio de Trebisonda e o Despotado de Epiro ser\u00edan os m\u00e1is influentes. A sucesi\u00f3n imperial lexitimada polo Patriarca de Constantinopla (e, na pr\u00e1ctica, por superioridade militar), quedar\u00e1 en mans dos emperadores de Nicea, que recuperar\u00e1n a capital bizantina logo de 57 anos de ocupaci\u00f3n latina.\nTitulares.\n1502, pasa os seus dereitos aos Reis Cat\u00f3licos."}
{"id": "23663", "revid": "25871", "url": "https://gl.wikipedia.org/wiki?curid=23663", "title": "Larouco, Larouco", "text": "Santa Mar\u00eda de Larouco \u00e9 unha parroquia que se localiza no centro do concello de Larouco. Segundo o padr\u00f3n municipal de 2013 ti\u00f1a 368 habitantes (178 homes e 190 mulleres), nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 384 habitantes."}
{"id": "23664", "revid": "1131", "url": "https://gl.wikipedia.org/wiki?curid=23664", "title": "Portomourisco", "text": "San V\u00edtor de Portomourisco \u00e9 unha parroquia eclesi\u00e1stica galega do arciprestado da R\u00faa da diocese de Astorga. Os seus terreos e vivendas est\u00e1n repartidos entre dous concellos, o de Larouco e o de Pet\u00edn, e ten unicamente d\u00faas entidades de poboaci\u00f3n, a\u00ednda que oficialmente constan tres: Portomourisco e A Portela de Portomourisco, este \u00faltimo formado polos lugares hom\u00f3nimos, A Portela de Portomourisco (do concello de Larouco) e A Portela de Portomourisco (do concello de Pet\u00edn).\nSegundo o padr\u00f3n municipal de 2015 ti\u00f1a 137 habitantes, deles 72 homes e 65 mulleres, e dos que 119 estaban censados en Pet\u00edn e 18 en Larouco. A poboaci\u00f3n diminu\u00edu, pois no censo de 1999 ti\u00f1an 182 habitantes (22 en Larouco e 160 en Pet\u00edn).\nSituada ao p\u00e9 do curso fluvial do r\u00edo Xares, que realiza un acusado meandro nos arredores do n\u00facleo. O r\u00edo atrav\u00e9sao unha ponte, constru\u00edda no s\u00e9culo XVIII, que se acompa\u00f1a dunha pequena ermida ao car\u00f3n."}
{"id": "23665", "revid": "25871", "url": "https://gl.wikipedia.org/wiki?curid=23665", "title": "Seadur, Larouco", "text": "Santa Mari\u00f1a de Seadur \u00e9 unha parroquia que se localiza no norte do concello de Larouco. Segundo o padr\u00f3n municipal de 2013 ti\u00f1a 91 habitantes (41 homes e 50 mulleres), nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 121 habitantes.\nHistoria.\nSeadur est\u00e1 habitado cando menos dende a \u00e9poca castrexa, cons\u00e9rvase o asentamento de Castro Cabanelas a 700 metros da poboaci\u00f3n de Seadur.\nFestas.\nAs festas patronais de Santa Mari\u00f1a cel\u00e9branse o 18 de xullo."}
{"id": "23667", "revid": "336", "url": "https://gl.wikipedia.org/wiki?curid=23667", "title": "Alfonso V O Noble", "text": ""}
{"id": "23668", "revid": "23204", "url": "https://gl.wikipedia.org/wiki?curid=23668", "title": "Jimena de Le\u00f3n e de Galiza", "text": ""}
{"id": "23669", "revid": "1131", "url": "https://gl.wikipedia.org/wiki?curid=23669", "title": "Fernando I", "text": "O nome de Fernando I pode referirse a:"}
{"id": "23670", "revid": "12452", "url": "https://gl.wikipedia.org/wiki?curid=23670", "title": "Fernando I O Magno", "text": ""}
{"id": "23672", "revid": "5863", "url": "https://gl.wikipedia.org/wiki?curid=23672", "title": "Alixo, O Barco de Valdeorras", "text": "San Marti\u00f1o de Alixo \u00e9 unha parroquia que se localiza no leste do concello ourens\u00e1n do Barco de Valdeorras na comarca de Valdeorras. Segundo o padr\u00f3n municipal de 2004 ti\u00f1a 96 habitantes (50 mulleres e 46 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 126 habitantes. Segundo o IGE, no 2014 a s\u00faa poboaci\u00f3n descendera ata os 67 habitantes, sendo 30 homes e 37 mulleres."}
{"id": "23673", "revid": "1131", "url": "https://gl.wikipedia.org/wiki?curid=23673", "title": "O Barco, O Barco de Valdeorras", "text": "San Amaro do Barco \u00e9 unha parroquia do concello do Barco de Valdeorras. Segundo o IGE en 2014 ti\u00f1a 11\u00a0446 habitantes (5554 homes e 5892 mulleres), 599 m\u00e1is ca en 2004 (5462 mulleres e 5385 homes) e 1677 m\u00e1is ca en 1999. Ten unha \u00fanica entidade de poboaci\u00f3n, a vila do Barco, que d\u00e1 nome ao concello."}
{"id": "23674", "revid": "5863", "url": "https://gl.wikipedia.org/wiki?curid=23674", "title": "O Castro de Valdeorras, O Barco de Valdeorras", "text": "Santa Mar\u00eda do Castro de Valdeorras \u00e9 unha parroquia que se localiza no centro do concello de Barco de Valdeorras. Segundo o padr\u00f3n municipal de 2004 ti\u00f1a 104 habitantes (53 homes e 51 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 120 habitantes. Segundo o IGE, no 2014 a s\u00faa poboaci\u00f3n descendera ata os 87 habitantes, sendo 40 homes e 47 mulleres."}
{"id": "23675", "revid": "85894", "url": "https://gl.wikipedia.org/wiki?curid=23675", "title": "Cesures, O Barco de Valdeorras", "text": "San Clemente de Cesures \u00e9 unha parroquia que se localiza no oeste do concello ourens\u00e1n do Barco de Valdeorras. Segundo o IGE en 2014 ti\u00f1a 47 habitantes (25 homes e 22 mulleres), distribu\u00eddos en 2 entidades de poboaci\u00f3n. En 2004 ti\u00f1a 81 habitantes (42 homes e 39 mulleres), 5 menos ca en 1999."}
{"id": "23676", "revid": "85894", "url": "https://gl.wikipedia.org/wiki?curid=23676", "title": "Coedo, O Barco de Valdeorras", "text": "Santo Antonio de Coedo \u00e9 unha parroquia que se localiza no concello de Barco de Valdeorras. Segundo o padr\u00f3n municipal de 2004 ti\u00f1a 57 habitantes (31 mulleres e 26 homes), distribu\u00eddos en 1 entidade de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 55 habitantes. Segundo o IGE, no 2014 a s\u00faa poboaci\u00f3n descendera ata os 40 habitantes, sendo 20 homes e 20 mulleres."}
{"id": "23677", "revid": "5863", "url": "https://gl.wikipedia.org/wiki?curid=23677", "title": "\u00c9ntoma, O Barco de Valdeorras", "text": "San Xo\u00e1n de \u00c9ntoma \u00e9 unha parroquia que se localiza no leste do concello de Barco de Valdeorras. Segundo o IGE en 2014 ti\u00f1a 319 habitantes (152 homes e 167 mulleres), un menos ca en 2004 (163 homes e 157 mulleres, segundo o padr\u00f3n municipal) e 24 menos ca en 1999. Ten unha \u00fanica entidade de poboaci\u00f3n.\nPatrimonio.\nEst\u00e1 atravesada polo Cami\u00f1o Real que \u00eda desde Sobradelo at\u00e9 O Barco de Valdeorras, polo que discorre tam\u00e9n o cami\u00f1o de Santiago. Cons\u00e9rvase unha ponte romana sobre o r\u00edo Galir."}
{"id": "23678", "revid": "5863", "url": "https://gl.wikipedia.org/wiki?curid=23678", "title": "Forcadela e Nogaledo, O Barco de Valdeorras", "text": "Santiago de Forcadela e Nogaledo \u00e9 unha parroquia que se localiza no norte do concello de Barco de Valdeorras. Segundo o IGE en 2014 ti\u00f1a 14 habitantes (9 homes e 5 mulleres). En 1999 ti\u00f1a tam\u00e9n 27 habitantes, os mesmos ca en 2004 (16 homes e 11 mulleres) segundo o padr\u00f3n municipal. A \u00fanica aldea habitada das tres que conforman a parroquia \u00e9 Forcadela."}
{"id": "23679", "revid": "5863", "url": "https://gl.wikipedia.org/wiki?curid=23679", "title": "Millarouso e Santurxo, O Barco de Valdeorras", "text": "A Concepci\u00f3n de Millarouso e Santurxo \u00e9 unha parroquia que se localiza no leste do concello de Barco de Valdeorras. Segundo o padr\u00f3n municipal de 2004 ti\u00f1a 102 habitantes (52 mulleres e 50 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 103 habitantes. Segundo o IGE, no 2014 a s\u00faa poboaci\u00f3n descendera ata os 74 habitantes, sendo 36 homes e 38 mulleres."}
{"id": "23680", "revid": "5863", "url": "https://gl.wikipedia.org/wiki?curid=23680", "title": "A Proba, O Barco de Valdeorras", "text": "Santa Mar\u00eda da Proba \u00e9 unha parroquia que se localiza no oeste do concello de Barco de Valdeorras. Segundo o IGE en 2014 ti\u00f1a 435 habitantes (223 homes e 212 mulleres), 33 m\u00e1is ca en 2004 (202 homes e 200 mulleres, segundo o padr\u00f3n municipal), e 21 m\u00e1is ca en 1999. Ten d\u00faas entidades de poboaci\u00f3n."}
{"id": "23681", "revid": "5863", "url": "https://gl.wikipedia.org/wiki?curid=23681", "title": "Santa Mari\u00f1a do Monte, O Barco de Valdeorras", "text": "Santa Mari\u00f1a do Monte \u00e9 unha parroquia que se localiza no sur do concello do Barco de Valdeorras. Segundo o padr\u00f3n municipal de 2004 ti\u00f1a 69 habitantes (41 homes e 28 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 90 habitantes. Segundo o IGE, no 2014 a s\u00faa poboaci\u00f3n descendera ata os 48 habitantes, sendo 28 homes e 20 mulleres."}
{"id": "23682", "revid": "130890", "url": "https://gl.wikipedia.org/wiki?curid=23682", "title": "Santigoso, O Barco de Valdeorras", "text": "San Miguel de Santigoso \u00e9 unha parroquia que se localiza no sur do concello do Barco de Valdeorras. Segundo o padr\u00f3n municipal de 2004 ti\u00f1a 283 habitantes (144 homes e 139 mulleres), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 341 habitantes. Segundo o IGE, no 2014 a s\u00faa poboaci\u00f3n descendera ata os 201 habitantes, sendo 104 homes e 97 mulleres, baixando a 142 habitantes no 2022."}
{"id": "23683", "revid": "85894", "url": "https://gl.wikipedia.org/wiki?curid=23683", "title": "Vilanova de Valdeorras, O Barco de Valdeorras", "text": "Santa Mar\u00eda de Vilanova de Valdeorras \u00e9 unha parroquia que se localiza no oeste do concello de Barco de Valdeorras. Segundo o padr\u00f3n municipal en 2014 ti\u00f1a 238 habitantes (114 mulleres e 124 homes), distribu\u00eddos en 2 entidades de poboaci\u00f3n, a propia Vilanova e m\u00e1is Viloval. En 1999 ti\u00f1a 288 habitantes, e segundo o IGE en 2004 ti\u00f1a 262 habitantes (129 homes e 133 mulleres)."}
{"id": "23684", "revid": "1131", "url": "https://gl.wikipedia.org/wiki?curid=23684", "title": "Viloira, O Barco de Valdeorras", "text": "San Marti\u00f1o de Viloira \u00e9 unha parroquia que se localiza no concello de Barco de Valdeorras. Segundo o IGE en 2014 ti\u00f1a 826 habitantes (407 homes e 419 mulleres), 41 m\u00e1is ca en 2004 (394 homes e 391 mulleres segundo o padr\u00f3n municipal) e 78 m\u00e1is ca en 1999. Ten unha \u00fanica entidade de poboaci\u00f3n."}
{"id": "23685", "revid": "69467", "url": "https://gl.wikipedia.org/wiki?curid=23685", "title": "Xagoaza, O Barco de Valdeorras", "text": "San Miguel de Xagoaza \u00e9 unha parroquia que se localiza no oeste do concello de Barco de Valdeorras. Segundo o IGE en 2011 ti\u00f1a 64 habitantes (36 homes e 28 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 86 habitantes.\nXentilicio.\nO seu xentilicio \u00e9 xagoaceiro."}
{"id": "23686", "revid": "5863", "url": "https://gl.wikipedia.org/wiki?curid=23686", "title": "O Bolo, O Bolo", "text": "Santa Mar\u00eda do Bolo \u00e9 unha parroquia que se localiza no centro do concello ourens\u00e1n do Bolo na comarca de Valdeorras. Segundo o padr\u00f3n municipal de 2004 ti\u00f1a 167 habitantes (85 homes e 82 mulleres), distribu\u00eddos en 1 entidade de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 151 habitantes. Segundo o IGE, no 2014 a s\u00faa poboaci\u00f3n descendera ata os 165 habitantes, sendo 85 homes e 80 mulleres."}
{"id": "23687", "revid": "85894", "url": "https://gl.wikipedia.org/wiki?curid=23687", "title": "Bux\u00e1n, O Bolo", "text": "Santa Mar\u00eda de Bux\u00e1n \u00e9 unha parroquia que se localiza no sur do concello ourens\u00e1n do Bolo, na comarca de Valdeorras. Segundo o IGE en 2014 ti\u00f1a 51 habitantes (24 homes e 27 mulleres), 22 menos ca en 2004 (43 homes e 30 mulleres) e 31 menos ca en 1999. Ten unha \u00fanica entidade de poboaci\u00f3n."}
{"id": "23688", "revid": "25871", "url": "https://gl.wikipedia.org/wiki?curid=23688", "title": "Cambela, O Bolo", "text": "Santa Mar\u00eda de Cambela \u00e9 unha parroquia que se localiza no sur do concello do Bolo. Segundo o IGE en 2009 ti\u00f1a 65 habitantes (35 mulleres e 30 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 84 habitantes."}
{"id": "23689", "revid": "5863", "url": "https://gl.wikipedia.org/wiki?curid=23689", "title": "Celavente, O Bolo", "text": "San Xo\u00e1n de Celavente \u00e9 unha parroquia que se localiza no norte do concello do Bolo. Segundo o padr\u00f3n municipal de 2004 ti\u00f1a 131 habitantes (66 mulleres e 65 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 155 habitantes. Segundo o IGE, no 2014 a s\u00faa poboaci\u00f3n descendera ata os 89 habitantes, sendo 44 homes e 45 mulleres."}
{"id": "23692", "revid": "23204", "url": "https://gl.wikipedia.org/wiki?curid=23692", "title": "As Ermidas, O Bolo", "text": "Santa Mar\u00eda das Ermidas \u00e9 unha parroquia que se localiza no oeste do concello do Bolo. Segundo o IGE, en 2021 ti\u00f1a 54 habitantes (28 homes e 26 mulleres) nunha entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 (85 habitantes) e ao ano 2004 (74 habitantes). Nesta parroquia at\u00f3pase o Santuario de Nosa Se\u00f1ora das Ermidas, declarado Ben de Interese Cultural (BIC) no ano 2006.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar.\nPatrimonio.\nNesta parroquia est\u00e1 situado o Santuario de Nosa Se\u00f1ora das Ermidas."}
{"id": "23693", "revid": "85894", "url": "https://gl.wikipedia.org/wiki?curid=23693", "title": "Fornelos, O Bolo", "text": "San Bartolomeu de Fornelos \u00e9 unha parroquia que se localiza no leste do concello do Bolo. Segundo o padr\u00f3n municipal de 2004 ti\u00f1a 63 habitantes (39 mulleres e 24 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 76 habitantes. Segundo o IGE, no 2014 a s\u00faa poboaci\u00f3n descendera ata os 33 habitantes, sendo 13 homes e 20 mulleres."}
{"id": "23694", "revid": "85894", "url": "https://gl.wikipedia.org/wiki?curid=23694", "title": "Lentellais, O Bolo", "text": "San Sim\u00f3n de Lentellais \u00e9 unha parroquia que se localiza no norte do concello do Bolo. Segundo o IGE en 2014 ti\u00f1a 79 habitantes (42 homes e 37 mulleres), 80 menos ca en 2004 (86 homes e 73 mulleres), e 95 menos ca en 1999. Ten d\u00faas entidades de poboaci\u00f3n."}
{"id": "23695", "revid": "85894", "url": "https://gl.wikipedia.org/wiki?curid=23695", "title": "Paradela, O Bolo", "text": "San Sebasti\u00e1n de Paradela \u00e9 unha parroquia que se localiza no leste do concello do Bolo. Segundo o INE en 2010 ti\u00f1a 7 habitantes (4 homes e 3 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 16 habitantes."}
{"id": "23696", "revid": "25871", "url": "https://gl.wikipedia.org/wiki?curid=23696", "title": "San Marti\u00f1o, O Bolo", "text": "San Marti\u00f1o \u00e9 unha parroquia que se localiza no norte do concello do Bolo. Segundo o padr\u00f3n municipal de 2004 ti\u00f1a 38 habitantes (20 mulleres e 18 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 57 habitantes. Segundo o IGE, no 2014 a s\u00faa poboaci\u00f3n descendera ata os 27 habitantes, sendo 16 homes e 11 mulleres."}
{"id": "23697", "revid": "85894", "url": "https://gl.wikipedia.org/wiki?curid=23697", "title": "Santa Cruz, O Bolo", "text": "Santa Cruz \u00e9 unha parroquia que se localiza no oeste do concello do Bolo. Segundo o IGE en 2014 ti\u00f1a 67 habitantes (32 homes e 35 mulleres), sete menos ca en 2004 (39 mulleres e 35 homes nese ano) e 19 menos ca en 1999. Ten unha \u00fanica entidade de poboaci\u00f3n."}
{"id": "23698", "revid": "5863", "url": "https://gl.wikipedia.org/wiki?curid=23698", "title": "O Seixo, O Bolo", "text": "Santo Anxo do Seixo \u00e9 unha parroquia que se localiza no norte do concello do Bolo. Segundo o padr\u00f3n municipal de 2004 ti\u00f1a 21 habitantes (11 mulleres e 10 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 34 habitantes. Segundo o IGE, no 2014 a s\u00faa poboaci\u00f3n descendera ata os 20 habitantes, sendo 10 homes e 10 mulleres."}
{"id": "23699", "revid": "5863", "url": "https://gl.wikipedia.org/wiki?curid=23699", "title": "Teixido, O Bolo", "text": "San Marcos de Teixido \u00e9 unha parroquia que se localiza no oeste do concello do Bolo. Segundo o padr\u00f3n municipal de 2004 ti\u00f1a 38 habitantes (21 homes e 17 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 51 habitantes. Segundo o IGE, no 2014 a s\u00faa poboaci\u00f3n descendera ata os 26 habitantes, sendo 15 homes e 11 mulleres."}
{"id": "23700", "revid": "5863", "url": "https://gl.wikipedia.org/wiki?curid=23700", "title": "Tuxe, O Bolo", "text": "San Pedro de Tuxe \u00e9 unha parroquia que se localiza no sur do concello do Bolo na comarca de Valdeorras. Segundo o IGE en 2009 ti\u00f1a 49 habitantes (29 mulleres e 20 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 78 habitantes."}
{"id": "23701", "revid": "5863", "url": "https://gl.wikipedia.org/wiki?curid=23701", "title": "Valdanta, O Bolo", "text": "Santa Mar\u00eda de Valdanta \u00e9 unha parroquia que se localiza no sur do concello do Bolo. Segundo o padr\u00f3n municipal de 2004 ti\u00f1a 47 habitantes (31 mulleres e 16 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 70 habitantes. Segundo o IGE, no 2014 a s\u00faa poboaci\u00f3n descendera ata os 27 habitantes, sendo 10 homes e 17 mulleres."}
{"id": "23702", "revid": "5863", "url": "https://gl.wikipedia.org/wiki?curid=23702", "title": "Vilaseco, O Bolo", "text": "San Donato de Vilaseco \u00e9 unha parroquia que se localiza no centro do concello do Bolo. Segundo o IGE en 2014 ti\u00f1a 46 habitantes (24 homes e 22 mulleres), 14 menos ca en 2004 (32 homes e 28 mulleres) e 40 menos ca en 1999. Ten d\u00faas entidades de poboaci\u00f3n."}
{"id": "23703", "revid": "85894", "url": "https://gl.wikipedia.org/wiki?curid=23703", "title": "Xava, O Bolo", "text": "San Salvador de Xava \u00e9 unha parroquia que se localiza no leste do concello do Bolo. Segundo o padr\u00f3n municipal de 2004 ti\u00f1a 47 habitantes (29 homes e 18 mulleres), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 57 habitantes. Segundo o IGE, no 2014 a s\u00faa poboaci\u00f3n descendera ata os 36 habitantes, sendo 25 homes e 11 mulleres."}
{"id": "23704", "revid": "85894", "url": "https://gl.wikipedia.org/wiki?curid=23704", "title": "Candeda, Carballeda de Valdeorras", "text": "San Bernabeu de Candeda \u00e9 unha parroquia que se localiza no oeste do concello ourens\u00e1n de Carballeda de Valdeorras na comarca de Valdeorras. Segundo o padr\u00f3n municipal de 2004 ti\u00f1a 29 habitantes (17 homes e 12 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 46 habitantes. Segundo o IGE, no 2014 a s\u00faa poboaci\u00f3n descendera ata os 24 habitantes, sendo 14 homes e 10 mulleres."}
{"id": "23705", "revid": "85894", "url": "https://gl.wikipedia.org/wiki?curid=23705", "title": "Carballeda, Carballeda de Valdeorras", "text": "San Vicenzo de Carballeda \u00e9 unha parroquia que se localiza no oeste do concello ourens\u00e1n de Carballeda de Valdeorras na comarca de Valdeorras. Segundo o padr\u00f3n municipal de 2004 ti\u00f1a 96 habitantes (50 mulleres e 56 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 106 habitantes. Segundo o IGE, no 2014 a s\u00faa poboaci\u00f3n descendera ata os 64 habitantes, sendo 28 homes e 36 mulleres."}
{"id": "23706", "revid": "23204", "url": "https://gl.wikipedia.org/wiki?curid=23706", "title": "Casaio, Carballeda de Valdeorras", "text": "Santa Mar\u00eda de Casaio \u00e9 unha parroquia que se localiza no leste do concello de Carballeda de Valdeorras. Segundo o padr\u00f3n municipal (INE 2011) ten 421 habitantes (221 homes e 200 mulleres), o que sup\u00f3n unha diminuci\u00f3n en 17 habitantes en relaci\u00f3n ao ano anterior.\nMalia figurar como unha entidade \u00fanica, Casaio est\u00e1 formado por catro barrios: Casaio Suso, Romi\u00f1a, Somoza e Cadanaia. A parroquia est\u00e1 situada a case 1200 m de altitude, nos montes de Lardeira, que na s\u00faa crista serven de l\u00edmite coa comarca leonesa de Cabreira. O seu clima \u00e9 de tipo oce\u00e1nico de monta\u00f1a, e na parroquia est\u00e1 o teixedal de Casaio.\nHistoria.\nA primeira menci\u00f3n documentar de Casaio, corresponde ao \"Parrochiale Suevum\", do s\u00e9culo VI, en que aparece como \"Cassavio\", figurando como unha das parroquias galegas da \u00e9poca (e xunto con \"Geurros\", como as d\u00faas \u00fanicas valdeorresas), mais pertencente a diocese de Ourense (hoxe \u00e9 da diocese de Astorga). Aparece tam\u00e9n documentado no s\u00e9culo XI. Durante a Idade Media, Casaio, formou parte da subtenencia da \"Ribeira\" -que correspond\u00eda \u00e1 cunca do r\u00edo Casaio-, que era parte da tenencia do Valdeorras.\nDesde o s\u00e9culo XV, Casaio, xunto coa veci\u00f1a parroquia de Lardeira, formou parte da xurisdici\u00f3n da Cabreira, exercida polo marquesado de Vilafranca, con casa nobre en Vilafranca do Bierzo. A comezos do s\u00e9culo XVI (1509), os veci\u00f1os de Casaio e Lardeira, efectuaron un contrato foral cos marqueses de Villafranca, polo que pagar\u00edan unha indemnizaci\u00f3n anual polo dereito \u00e1 explotaci\u00f3n dos montes inclu\u00eddos nos lindes parroquiais. No \"Diccionario geogr\u00e1fico-estad\u00edstico de Espa\u00f1a y Portugal\" de Sebasti\u00e1n Mi\u00f1ano (1826) ind\u00edcase que ti\u00f1a 307 habitantes e que pertenc\u00eda \u00e1 provincia de Le\u00f3n. Tras a divisi\u00f3n territorial de Espa\u00f1a en 1833, Casaio pasou a formar parte do concello de Carballeda de Valdeorras e da provincia de Ourense.\nA situaci\u00f3n na monta\u00f1a, que era relativamente illante durante o Antigo R\u00e9xime, dado o predominio dunha econom\u00eda de subsistencia, converteuse nunha r\u00e9mora desde a Revoluci\u00f3n industrial, pois Casaio, e en xeral toda a cunca do r\u00edo Casoio, fica afastada da beira do Sil, que \u00e9 por onde pasa o ferrocarril e a estrada N-536. No entanto, o acceso a Casaio e resto da cunca aludida, contaban s\u00f3 con cami\u00f1os de bestas, ou ben simples sendas, como \u00fanicas v\u00edas de comunicaci\u00f3n.\nA finais do s\u00e9culo XIX comezou a proxectarse a explotaci\u00f3n das minas de Valborraz, con estudos xeol\u00f3xicos. A comezos do s\u00e9culo XX a empresa belga Mines de Wolfram de Balborraz mercou os dereitos de explotaci\u00f3n, herdados do foro asinado no s\u00e9culo XVI, e comezaron a explotaci\u00f3n industrial do xacemento, que estivo activa at\u00e9 1928. En 1938 a explotaci\u00f3n pasou a mans de axentes da Alema\u00f1a nazi, a trav\u00e9s dun consorcio hispano-alem\u00e1n, para conseguiren volframio. En novembro de 1942, no marco da segunda guerra mundial, comezaron a chegar das prisi\u00f3ns de Celanova, Santa Isabel (Santiago de Compostela) e Ourense presos represaliados polo franquismo como parte da man de obra, at\u00e9 463 procedentes de todo o Estado, aos que se lles daba unha cartilla de redenci\u00f3n de pena. A explotaci\u00f3n pechou o 1 de xullo de 1944, despois da batalla de Normand\u00eda, mais seguiu activa entre 1952 e 1963, a\u00ednda que con menor carga de traballo.En 1938, coa chegada dos alem\u00e1ns \u00e1 explotaci\u00f3n, abriuse unha pista para que puidesen acceder cami\u00f3ns e maquinaria, o que significou a rotura do illamento para Casaio e outras localidades da marxe dereita do r\u00edo Casaio, como Viladequinta, A Portela e O Trigal. Esta v\u00eda de comunicaci\u00f3n (actual estrada OU-122) supuxo o primeiro contacto da poboaci\u00f3n aut\u00f3ctona cos m\u00e9todos de traballo capitalista.\nO foro do s\u00e9culo XVI derivou nun obst\u00e1culo a mediados do s\u00e9culo XX, pois cando se descobren fil\u00f3ns de lousa en tales montes, o marquesado alegou os seus dereitos. Despois de anos de preitos, a comunidade de veci\u00f1os pagou unha elevada indemnizaci\u00f3n ao marquesado de Vilafranca, que lles permitiu pasar a explotalos en cooperativa ou en pequenas empresas, a\u00ednda que nesa altura outras firmas xa arrendaran terreos de canteiras. Desde estes momentos, Casaio converteuse, pero por pouco tempo, nun dos centros louseiros m\u00e1is din\u00e1micos do Valdeorras, dada a s\u00faa proximidade a boa parte das canteiras, mesmo acudir\u00eda unha numerosa colonia de orixe portuguesa -na s\u00faa maior parte de Tras os Montes- como traballadores inmigrantes, de xeito que se chegou dicir que en Casaio hab\u00eda m\u00e1is portugueses que veci\u00f1os propios. Por\u00e9n este auxe durou s\u00f3 uns anos; por unha banda, a estrada ata Casaio era, e \u00e9, demasiado estreita para a circulaci\u00f3n crecente de cami\u00f3ns e outros veh\u00edculos e necesit\u00e1base solo industrial, con todas as s\u00faas dotaci\u00f3ns, para un proceso de facturaci\u00f3n que aumentou o seu mecanizado, o que fixo que as empresas preferisen outros lugares para asentar as s\u00faas \"naves\"-\"f\u00e1bricas\"; por outra banda, Casaio carec\u00eda de servizos b\u00e1sicos para unha poboaci\u00f3n que medraba: falta de farmacias, m\u00e9dicos, locais de ocio, centros de ensino secundario etc. En consecuencia, boa parte da poboaci\u00f3n trasladouse para Sobradelo (a 15\u00a0km), O Barco de Valdeorras (a 19\u00a0km de distancia) ou outros lugares.\nUn segundo chanzo na modernizaci\u00f3n da parroquia foron os intentos de explotaci\u00f3n do turismo de monta\u00f1a, centrados sobre o macizo de Pena Trevinca, especialmente monta\u00f1ismo e esqu\u00ed. O impulsor destas actividades foi o m\u00e9dico do Barco Gonzalo Gurriar\u00e1n, que lograr\u00eda crear durante os anos 40 o Club Pe\u00f1a Trevinca, con sede no Barco, e a construci\u00f3n dun refuxio de monta\u00f1a na paraxe do porto de Fonte da Cova, a m\u00e1is de 1800 m de altura. Posteriormente, erguer\u00edase no mesmo lugar un hotel, que ser\u00eda abandonado. Por\u00e9n, estes intentos non lograron obter unha din\u00e1mica suficientemente industrial, a\u00ednda que subsiste o refuxio e o club, deb\u00e9ndolle moitos valdeorreses, a ambas cousas a s\u00faa iniciaci\u00f3n aos deportes de monta\u00f1a: esqu\u00ed, alpinismo, sendeirismo etc.\nArte.\nNa igrexa de Santa Mar\u00eda de Casaio destaca o seu retablo manierista, do s\u00e9culo XVI, trazado por Gaspar Becerra, e tallado polo seu disc\u00edpulo Pedro de Bilbao. Estes artistas tiveran durante un tempo o seu centro de actividade en Astorga, sede do bispado no que se incl\u00fae todo o Valdeorras.\nNos montes de Casaio, en zona de non doado acceso, est\u00e1 a ermida (cun retablo do s\u00e9culo XIV) de San Xil, dedicada a ese santo, que segundo a documentaci\u00f3n a respecto, a\u00ednda que de vida un tanto escura, foi ermit\u00e1n nesa zona. Polo de agora \u00e9 o \u00fanico santo valdeorr\u00e9s reco\u00f1ecido oficialmente.\nNa aldea de Romi\u00f1a hai outra capela."}
{"id": "23707", "revid": "23204", "url": "https://gl.wikipedia.org/wiki?curid=23707", "title": "Boa Vista, Roraima", "text": "Boa Vista \u00e9 a capital do estado Brasileiro de Roraima, e acolle uns 2/3 da poboaci\u00f3n total do estado. Sit\u00faase a uns 170\u00a0km da fronteira coa G\u00fciana (a trav\u00e9s da cidade brasileira de Normandia) e a uns 220\u00a0km da fronteira con Venezuela (a trav\u00e9s da cidade brasileira de Pacaraima e de Santa Elena en Venezuela). \u00c9 a capital de estado brasileira situada m\u00e1is \u00f3 norte.\nA cidade est\u00e1 ligada co Manaus pola estrada BR-174, que estendese ata a fronteira coa Venezuela. Desde al\u00ed, p\u00f3dese chegar, por estrada asfaltada, ata Caracas e o litoral venezolano. Por esta raz\u00f3n, \u00e9 unha parada estrat\u00e9xica para os que visitan a Amazonia, principalmente ao Parque Nacional do Monte Roraima. A cidade tam\u00e9n pos\u00fae un aeroporto internacional.\nAs principais actividades econ\u00f3micas da cidade son o comercio e os servizos."}
{"id": "23708", "revid": "34681", "url": "https://gl.wikipedia.org/wiki?curid=23708", "title": "Charles Perrault", "text": "Charles Perrault, nado en Par\u00eds o 12 de xaneiro de 1628 e finado na mesma cidade o 16 de maio de 1703, foi un escritor franc\u00e9s. Era irm\u00e1n de Claude.\nTraxectoria.\nNaceu no seo dunha acomodada familia burguesa e protexido de Colbert. Asistiu \u00e1s mellores escolas e estudou dereito antes de iniciar unha carreira no servizo gobernamental. Tomou parte na creaci\u00f3n da Academia das Ciencias e na restauraci\u00f3n da Academia de Pintura. Foi secretario da Academia Francesa desde 1663.\nEn 1687 escribiu o poema \"O s\u00e9culo de Lu\u00eds o Grande\" e, en 1688, \"Comparaci\u00f3n entre antigos e modernos\", unha alegaci\u00f3n en favor dos escritores \"modernos\" e en contra dos tradicionalistas.\nAos 55 anos escribiu o libro \"Contos de mam\u00e1 ganso\". A s\u00faa publicaci\u00f3n comezou a darlle fama entre os seus co\u00f1ecidos e significou o comezo dun novo estilo de literatura: os contos de fadas. Para os seus relatos, Perrault recorreu a paisaxes que co\u00f1ec\u00eda como o Castelo de Uss\u00e9 para o conto de \"A Bela Dormente\".\nPublicaci\u00f3ns.\nMoitas das historias de Perrault seguen public\u00e1ndose hoxe en d\u00eda e convert\u00e9ronse en \u00f3peras, obras de teatro e filmes. Algunhas das historias m\u00e1is famosas de Perrault son:"}
{"id": "23709", "revid": "89787", "url": "https://gl.wikipedia.org/wiki?curid=23709", "title": "Jack London", "text": "John Griffith \"Jack\" London, nado como John Griffith Chaney, en San Francisco o 12 de xaneiro de 1876 e finado en Glen Ellen o 22 de novembro de 1916, foi un escritor estadounidense.\nTraxectoria.\nNa s\u00faa adolescencia foi un traballador portuario, m\u00e1is tarde f\u00edxose mari\u00f1eiro, e foi buscador de ouro na Alasca en 1907, experiencia na que se basear\u00e1n moitos dos seus relatos. Desde ent\u00f3n dedicouse exclusivamente a escribir."}
{"id": "23711", "revid": "12452", "url": "https://gl.wikipedia.org/wiki?curid=23711", "title": "Don Din\u00eds", "text": ""}
{"id": "23714", "revid": "89787", "url": "https://gl.wikipedia.org/wiki?curid=23714", "title": "Miguelanxo Prado", "text": "Miguelanxo Prado Plana, nado na Coru\u00f1a en 1958, \u00e9 un autor de banda dese\u00f1ada galego. As s\u00faas obras van desde a cr\u00edtica social e as relaci\u00f3ns persoais contempor\u00e1neas at\u00e9 a ciencia ficci\u00f3n.\nTraxectoria.\nAutor con gran proxecci\u00f3n internacional, os seus libros e c\u00f3mics foron traducidos a moitos idiomas.\nOutra faceta importante \u00e9 a de ilustrador. Alg\u00fas dos seus traballos son os de \"La ley del amor\" (1995) de Laura Esquivel e para libros infant\u00eds e xuven\u00eds, como \"Cando o mar foi polo r\u00edo\", de Manuel Mar\u00eda; \"O centro do labirinto\", de Agust\u00edn Fern\u00e1ndez Paz; ou \"Bala perdida\" de Manuel Rivas.\nAs s\u00faas historias adoitan ser emotivas e dotadas dunha forte sensibilidade galega.\nAdemais da s\u00faa actividade art\u00edstica, Miguelanxo Prado ten unha faceta coma divulgador. \u00c9 o director, desde a s\u00faa creaci\u00f3n en 1998, do sal\u00f3n Vi\u00f1etas desde o Atl\u00e1ntico, que ten lugar anualmente no mes de agosto na Coru\u00f1a.\nEstilo.\nJes\u00fas Cuadrado, pola s\u00faa banda, destacou o seu \"cat\u00e1logo tipol\u00f3xico\" e situouno, xunto a Antoni Garc\u00e9s, entre \nObra.\nA s\u00faa obra abrangue dende bandas dese\u00f1adas completas ata ilustraci\u00f3ns de revistas ou filmes de animaci\u00f3n.\nBanda dese\u00f1ada.\nAdemais, realizou colaboraci\u00f3ns de maior ou menor importancia, como a historia curta para o \u00e1lbum de BD que conmemora os douscentos anos da revoluci\u00f3n francesa, ou as s\u00faas colaboraci\u00f3ns coa desaparecida revista infantil-xuvenil de BD galega \"Golfi\u00f1o\".\nCine e animaci\u00f3n.\nFoi o dese\u00f1ador da mascota oficial do programa infantil da TVG, o Xabar\u00edn Club, as\u00ed como de diferentes personaxes do programa e do elenco da serie de animaci\u00f3n producida en Galicia \"Os vixilantes do Cami\u00f1o\".\nTam\u00e9n traballou na serie de animaci\u00f3n Men In Black, baseada no filme do mesmo nome protagonizado por Will Smith. Foi producida por Steven Spielberg a trav\u00e9s de Dreamworks.\nEn xaneiro de 2007 presentouse nas salas cinematogr\u00e1ficas espa\u00f1olas \"De profundis\", unha longametraxe sen di\u00e1logos dirixida por Miguelanxo Prado e con m\u00fasica do compositor Nani Garc\u00eda. Foi proposta para os premios Goya como mellor longametraxe de animaci\u00f3n de 2006. Este traballo experimental foi debuxado enteiramente por el e animado con t\u00e9cnicas inform\u00e1ticas."}
{"id": "23715", "revid": "98629", "url": "https://gl.wikipedia.org/wiki?curid=23715", "title": "Raymond Chandler", "text": "Raymond Thornton Chandler, nado en Chicago o 23 de xullo de 1888 e finado en La Jolla (California) o 26 de marzo de 1959, foi un escritor estadounidense.\nTraxectoria.\nFoi educado en Inglaterra. Trala primeira guerra mundial, onde participou como membro da RAF, foi executivo de pequenas compa\u00f1\u00edas petrol\u00edferas, posto de traballo que perdeu polos seus problemas co alcohol. Para ga\u00f1ar a vida comezou a escr\u00ecbir relatos de detectives nas pulps at\u00e9 que o seu \u00e9xito lle permitiu pasar \u00e1 novela con \"The Big Sleep\" quizais a m\u00e1is influente novela do x\u00e9nero e na que aparece unha personaxe lendaria, Philip Marlowe.\nObras.\nNovelas.\nAlgunhas delas foron levadas por Hollywood \u00f3 cinema:\nAs\u00ed mesmo, \"The Little Sister\" foi adaptada a c\u00f3mic en 1995, con dese\u00f1os de Michael Lark."}
{"id": "23716", "revid": "56817", "url": "https://gl.wikipedia.org/wiki?curid=23716", "title": "Pulps", "text": "As pulps ou pulp magazines son revistas baratas editadas con papel de baixa calidade, do que reciben o seu nome (eran feitas con papel de polpa), moi populares nos EUA desde comezos do s\u00e9culo XX.\nAbarcaban practicamente todos os x\u00e9neros, pero aquelas das que hoxe a\u00ednda se fala e que crearon un x\u00e9nero puramente americano son as de detectives e misterio, onde comezaron a escribir autores como Dashiell Hammett e Raymond Chandler.\nTam\u00e9n se iniciaron neste tipo de publicaci\u00f3ns autores como Robert E. Howard."}
{"id": "23717", "revid": "89787", "url": "https://gl.wikipedia.org/wiki?curid=23717", "title": "Dashiell Hammett", "text": "Samuel Dashiell Hammett, nado en Saint Mary's County (Maryland) o 27 de maio de 1894 e finado en Nova York o 10 de xaneiro de 1961, foi un escritor norteamericano de novela negra.\nTraxectoria.\nA\u00ednda que a tendencia realista tanto nos contidos como na linguaxe xa comezara nos relatos de Ernest Hemingway, Hammett codificou o estilo de ficci\u00f3n protagonizada por \"tipos duros\", onde se representan os baixos fondos e as baixas paix\u00f3ns que levan \u00e1 xente real a cometer crimes. Como dixo Raymond Chandler:\nO seu primeiro conto publicouse en \"Black Mask\" en 1923, e a\u00ed naceu o \"Continental Op\" baseado nas s\u00faas experiencias como detective da axencia Pinkerton. At\u00e9 1930 apereceria nuns 30 contos e en d\u00faas novelas. A primeira delas foi \"Colleita vermella\" (1929), a primeira obra mestra da novela negra, representando unha serie de crimes sen fin nunha cidade corrupta que poder\u00eda ser calquera grande urbe contempor\u00e1nea.\nA partir de 1929 apareceu o personaxe de Sam Spade, que ser\u00e1 o arquetipo de detective \"hard boiled\", un tipo fr\u00edo e solitario, co seu propio sentido da xustiza. A representaci\u00f3n que del fixo Humphrey Bogart na pel\u00edcula \"The Maltese Falcon\" (dirixida en 1941 por John Huston) sentou a base de toda unha tradici\u00f3n f\u00edlmica e introduciu un novo mito no imaxinario colectivo.\nRetirada.\nHammett deixou de escribir en 1934. Malia que intentou retomalo posteriormente, no momento da s\u00faa morte s\u00f3 quedaron uns cap\u00edtulos dunha nova novela \"Tulip\", que por primeira vez non era de detectives.\nEn 1951 cumpriu 5 meses de prisi\u00f3n por negarse a declarar ante o Comit\u00e9 de Actividades Antiamericanas sobre as s\u00faas actividades no Partido Comunista dos Estados Unidos.\nObras.\nTraduci\u00f3ns ao galego.\n\u00c1 altura de 2019, amais da novela \"Colleita vermella\", fora traducido e publicado en galego o relato \"S\u00f3 poden enforcalo unha vez\", dentro da \"Antolox\u00eda do relato policial\""}
{"id": "23720", "revid": "88215", "url": "https://gl.wikipedia.org/wiki?curid=23720", "title": "Miroslav Klose", "text": "Miroslav Klose nado co nome de Miros\u0142aw Klose en Opole (Polonia) o 9 de xu\u00f1o de 1978, \u00e9 un futbolista alem\u00e1n. Xoga de dianteiro e o seu equipo actual \u00e9 o SS Lazio.\nTraxectoria.\nA s\u00faa nai Barbara foi membro do equipo nacional polaco de balonm\u00e1n (82 encontros internacionais) e o seu pai Josef, de etnia xermana, foi entre outras cousas un xogador de f\u00fatbol profesional no AJ Auxerre. A familia mudou primeiro \u00e1 Francia e logo, no 1987, \u00e1 Kusel en Alema\u00f1a.\nNo Mundial de F\u00fatbol Corea/Xap\u00f3n 2002, marcou cinco goles coa Selecci\u00f3n de f\u00fatbol de Alema\u00f1a, rematando coma un dos mellores xogadores do mundial. Esta marca repetiuna catro anos despois no Mundial de f\u00fatbol Alema\u00f1a 2006, resultando m\u00e1ximo anotador do torneo e quedando en terceiro posto coa selecci\u00f3n xermana.\n\"Miro\" e a s\u00faa muller Sylwia foron pais de xemelgos o 30 de xaneiro de 2005, chamados Luan e Noah.\nPerfil do xogador.\nA pesar da s\u00faa fama relativamente modesta, Klose \u00e9 un dos mellores dianteiros que rematan coa testa na Bundesliga. Ademais, xoga dunha maneira naturalmente agresiva e \u00e9 tecnicamente un xogador apropiado, capaz de rematar cos p\u00e9s tam\u00e9n. No 2005, o introvertido Klose \u00e9 considerado coma un dos mellores goleadores alem\u00e1ns.\nOutros datos.\nA marca de f\u00e1brica de Miro, a celebraci\u00f3n dos goles, consiste en abrazar \u00f3s seus compa\u00f1eiros de equipo Johan Micoud e Ivan Klasnic ou un \"Salto\" (termo alem\u00e1n para voltereta) que fixo ata cinco veces durante a Copa do Mundo de 2002."}
{"id": "23721", "revid": "23204", "url": "https://gl.wikipedia.org/wiki?curid=23721", "title": "Paul Breitner", "text": "Paul Breitner, nado en Kolbermoor o 5 de setembro de 1951, \u00e9 un exfutbolista alem\u00e1n. Xogaba de centrocampista e foi internacional coa selecci\u00f3n alem\u00e1.\nTraxectoria.\nO seu alcume era \"Afro-Paule\" Breitner debido ao seu famoso peiteado afro durante a s\u00faa \u00e9poca de xogador.\n\u00c9 un dos grandes futbolistas xermanos de t\u00f3dolos tempos, sendo 48 veces internacional. Os seus clubs foron o Bayern M\u00fanic (70-74 e 78-83) e o Real Madrid (74-78). Foi campi\u00f3n de liga co Bayern nos anos 1972,1973,1974,1980 e 1981, da copa en 1971 e 1982 e da Copa de Europa en 1974. Co Real Madrid ga\u00f1ou a liga en 1975 e 1976, a Copa en 1975 e a Copa da UEFA en 1974.\nSelecci\u00f3n nacional.\nCoa selecci\u00f3n alem\u00e1 foi campi\u00f3n de mundo en 1974 e subcampi\u00f3n en 1982. Nas Eurocopas tam\u00e9n foi campi\u00f3n no ano 1980.\nA d\u00eda de hoxe traballa coma comentarista en televisi\u00f3n e columnista."}
{"id": "23722", "revid": "88215", "url": "https://gl.wikipedia.org/wiki?curid=23722", "title": "FIFA 100", "text": "FIFA 100 cos nomes dos 125 mellores xogadores vivos publicada o 4 de marzo do 2004 na gala do centenario da FIFA. Esta lista, que causou pol\u00e9mica, foi confeccionada por Pel\u00e9, e nela hai 75 futbolistas retirados e 50 en activo.\nEntre as moitas cr\u00edticas que recibiu est\u00e1 a decisi\u00f3n de escoller s\u00f3 \u00f3s xogadores que a\u00ednda est\u00e1n vivos, feito un tanto estra\u00f1o que a\u00ednda se volve m\u00e1is se temos en conta que xogadores coma George Best morreron pouco despois de publicarse a lista. G\u00e9rson, o lendario centrocampista brasileiro, rachou unha copia da lista na televisi\u00f3n expresando as\u00ed o seu desacordo coa elecci\u00f3n feita por Pel\u00e9."}
{"id": "23723", "revid": "5863", "url": "https://gl.wikipedia.org/wiki?curid=23723", "title": "R\u00edo Vali\u00f1as", "text": "O r\u00edo Vali\u00f1as \u00e9 un curso fluvial galego.\nCurso.\nNace preto do lugar de Vista Alegre, no concello da Laracha. Logo transcorre polo concello de Culleredo, onde forma o Val de Veiga, e Cambre, formando linde entre os dous ata desembocar no r\u00edo Mero, na Telva, xa practicamente na r\u00eda do Burgo. Na parroquia de Veiga, no concello de Culleredo, \u00fanese coas augas de dous regatos procedentes da zona do monte Xalo, o rego do Castelo e o rego da Cruz, co que forman un caudal considerable.\nNo seu curso baixo est\u00e1 moi contaminado por motivo da industria constru\u00edda na s\u00faa ribeira e da poboaci\u00f3n existente nas inmediaci\u00f3ns. No curso medio, e m\u00e1is ben no curso alto ten unhas condici\u00f3ns non tan degradadas, pero segue recibindo contaminaci\u00f3n procedente do mal saneamento dos lugares que est\u00e1n \u00f3 seu car\u00f3n, como por exemplo en Ledo\u00f1o e S\u00e9samo."}
{"id": "23736", "revid": "98629", "url": "https://gl.wikipedia.org/wiki?curid=23736", "title": "Bebop", "text": "Bebop \u00e9 unha onomatopea supostamente inventada por Dizzy Gillespie (na forma rebop) para referirse \u00e1 s\u00edncope caracter\u00edstica deste estilo, evoluci\u00f3n do Jazz durante a segunda guerra mundial, cara a unha maior complexidade r\u00edtmica, harm\u00f3nica e estrutural e unha interpretaci\u00f3n m\u00e1is libre e agresiva.\nCaracter\u00edsticas.\nMusicalmente, o bop era unha evoluci\u00f3n do swing e unha reacci\u00f3n contra o car\u00e1cter comercial e previs\u00edbel que estaba adquirindo. Os m\u00fasicos cansos de estar toda a noite tocando arranxos tediosos cando acababan os seus traballos reun\u00edanse en locais de Harlem, principalmente o Minton's Playhouse e improvisaban at\u00e9 o abrir do d\u00eda. Entre os que se reun\u00edan estaban: Charlie Christian, Lester Young, Kenny Clarke aos que se uniron os di\u00f3scuros do bebop: Charlie Parker e Dizzy Gillespie. Os m\u00fasicos mozos inclu\u00edan harmon\u00edas audaces e duplicaban os ritmos (tocar en 8/4 cando o tema est\u00e1 en 4/4), en parte por diversi\u00f3n, pero tam\u00e9n para desanimar aos m\u00fasicos da vella escola ou pouco dotados. Por causa da folga de gravaci\u00f3ns do sindicato de m\u00fasicos de 1942 a 1944, os seus comezos non est\u00e1n documentados e at\u00e9 1945 non se grava o primeiro disco de bebop. Nun comezo o estilo foi fortemente contestado polos m\u00fasicos maiores e os afeccionados, pero o Jazz \u00e9 unha m\u00fasica de m\u00fasicos e entre eles axi\u00f1a prendeu; e pese \u00e1s enormes dificultades t\u00e9cnicas que comportaba, para 1949 todo era bebop. Durante os anos cincuenta producironse d\u00faas reacci\u00f3n a este estilo: o Hardbop estilo m\u00e1is simple e enraizado no gospel, e o Cool jazz m\u00e1is desapaixonado e con arranxos m\u00e1is complexos."}
{"id": "23737", "revid": "5863", "url": "https://gl.wikipedia.org/wiki?curid=23737", "title": "Casoio, Carballeda de Valdeorras", "text": "San Xuli\u00e1n de Casoio \u00e9 unha parroquia que se localiza no norte do concello de Carballeda de Valdeorras. Segundo o padr\u00f3n municipal de 2004 ti\u00f1a 57 habitantes (29 homes e 28 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 68 habitantes. Segundo o IGE, no 2014 a s\u00faa poboaci\u00f3n descendera ata os 44 habitantes, sendo 21 homes e 23 mulleres."}
{"id": "23738", "revid": "85894", "url": "https://gl.wikipedia.org/wiki?curid=23738", "title": "Domiz, Carballeda de Valdeorras", "text": "San Bernabeu de Domiz \u00e9 unha parroquia que se localiza no oeste do concello de Carballeda de Valdeorras. Segundo o padr\u00f3n municipal de 2004 ti\u00f1a 23 habitantes (13 homes e 10 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 31 habitantes. Segundo o IGE, no 2014 a s\u00faa poboaci\u00f3n descendera ata os 22 habitantes, sendo 16 homes e 6 mulleres."}
{"id": "23739", "revid": "25871", "url": "https://gl.wikipedia.org/wiki?curid=23739", "title": "Lardeira, Carballeda de Valdeorras", "text": "San Tirso de Lardeira \u00e9 unha parroquia que se localiza no leste do concello de Carballeda de Valdeorras. Segundo o IGE en 2014 ti\u00f1a 26 habitantes (17 homes e 9 mulleres), 24 menos ca en 2004 (25 homes e 25 mulleres) e 25 menos ca en 1999. Ten unha \u00fanica entidade de poboaci\u00f3n, a aldea que d\u00e1 nome \u00e1 parroquia."}
{"id": "23740", "revid": "5863", "url": "https://gl.wikipedia.org/wiki?curid=23740", "title": "A Portela do Trigal, Carballeda de Valdeorras", "text": " \nSanta Ana da Portela do Trigal \u00e9 unha parroquia que se localiza no leste do concello de Carballeda de Valdeorras. Segundo o padr\u00f3n municipal de 2004 ti\u00f1a 59 habitantes (33 homes e 26 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 68 habitantes. Segundo o IGE, no 2014 a s\u00faa poboaci\u00f3n descendera ata os 45 habitantes, sendo 25 homes e 20 mulleres."}
{"id": "23741", "revid": "5863", "url": "https://gl.wikipedia.org/wiki?curid=23741", "title": "Pumares, Carballeda de Valdeorras", "text": "San Marti\u00f1o de Pumares \u00e9 unha parroquia que se localiza no noroeste do concello de Carballeda de Valdeorras. Segundo o IGE en 2014 ti\u00f1a 63 habitantes (34 homes e 29 mulleres), dous m\u00e1is ca en 2004 (33 mulleres e 28 homes) e cinco menos ca en 1999. Ten d\u00faas entidades de poboaci\u00f3n,\nNesta parroquia est\u00e1 a estaci\u00f3n de Pumares.\nXentilicio.\nO seu xentilicio \u00e9 pumarego."}
{"id": "23742", "revid": "25871", "url": "https://gl.wikipedia.org/wiki?curid=23742", "title": "Pusmaz\u00e1n, Carballeda de Valdeorras", "text": "San Mateo de Pusmaz\u00e1n \u00e9 unha parroquia que se localiza no oeste do concello de Carballeda de Valdeorras.\nSegundo o IGE en 2014 ti\u00f1a 31 habitantes (16 homes e 15 mulleres), tres m\u00e1is ca en 2012 (14 homes e 14 mulleres). En 2011 ti\u00f1a 25 habitantes (13 homes e 12 mulleres). Segundo o padr\u00f3n municipal de 2004 ti\u00f1a 27 habitantes (15 homes e 12 mulleres), os mesmos ca en 1999. Ten s\u00f3 unha entidade de poboaci\u00f3n."}
{"id": "23743", "revid": "5863", "url": "https://gl.wikipedia.org/wiki?curid=23743", "title": "Riodolas, Carballeda de Valdeorras", "text": "Santa Mar\u00eda de Riodolas \u00e9 unha parroquia que se localiza no centro do concello de Carballeda de Valdeorras. Segundo o padr\u00f3n municipal de 2004 ti\u00f1a 11 habitantes (6 homes e 5 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 15 habitantes. Segundo o IGE, no 2014 a s\u00faa poboaci\u00f3n mantiv\u00e9rase nos 11 habitantes, sendo 8 homes e 3 mulleres."}
{"id": "23744", "revid": "5863", "url": "https://gl.wikipedia.org/wiki?curid=23744", "title": "Robledo, Carballeda de Valdeorras", "text": "Santa Mar\u00eda de Robledo \u00e9 unha parroquia que se localiza no oeste do concello de Carballeda de Valdeorras. Segundo o padr\u00f3n municipal de 2004 ti\u00f1a 162 habitantes (83 homes e 79 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 181 habitantes. Segundo o IGE, no 2014 a s\u00faa poboaci\u00f3n descendera ata os 119 habitantes, sendo 61 homes e 58 mulleres."}
{"id": "23745", "revid": "85894", "url": "https://gl.wikipedia.org/wiki?curid=23745", "title": "San Xusto, Carballeda de Valdeorras", "text": "San Xusto \u00e9 unha parroquia que se localiza no oeste do concello de Carballeda de Valdeorras. Segundo o padr\u00f3n municipal de 2004 ti\u00f1a 121 habitantes (65 mulleres e 56 homes), distribu\u00eddos en 2 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 155 habitantes. Segundo o IGE, no 2014 a s\u00faa poboaci\u00f3n descendera ata os 86 habitantes, sendo 39 homes e 47 mulleres."}
{"id": "23747", "revid": "85894", "url": "https://gl.wikipedia.org/wiki?curid=23747", "title": "Santa Cruz, Carballeda de Valdeorras", "text": "Santa Cruz \u00e9 unha parroquia que se localiza no oeste do concello de Carballeda de Valdeorras. Segundo o padr\u00f3n municipal de 2004 ti\u00f1a 44 habitantes (24 homes e 20 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 62 habitantes. Segundo o IGE, no 2014 a s\u00faa poboaci\u00f3n descendera ata os 36 habitantes, sendo 18 homes e 18 mulleres."}
{"id": "23748", "revid": "85894", "url": "https://gl.wikipedia.org/wiki?curid=23748", "title": "Sobradelo, Carballeda de Valdeorras", "text": "Santa Mar\u00eda de Sobradelo \u00e9 unha parroquia que se localiza no noroeste do concello de Carballeda de Valdeorras. Segundo o padr\u00f3n municipal en 2018 ti\u00f1a 585 habitantes (295 mulleres e 290 homes).\nDescrici\u00f3n.\nA vila de Sobradelo \u00e9 a capital do concello. Est\u00e1 situada a car\u00f3n do r\u00edo Sil. Por Sobradelo discorre a estrada N-536 (N-120 at\u00e9 a d\u00e9cada de 1980) e o ferrocarril Le\u00f3n - A Coru\u00f1a (con parada na estaci\u00f3n de Sobradelo), e desde aqu\u00ed parte a estrada OU-122 cara a Casaio e o porto de Fonte da Cova.\n\u00c9 v\u00eda de paso entre as comarcas de Valdeorras e O Bierzo xa desde a romanizaci\u00f3n, ao pasar por aqu\u00ed a V\u00eda Nova do itinerario de Antonino. A Ponte Nova sobre o r\u00edo Sil data do s\u00e9culo XVI e consta de sete arcos. O Padre Sarmiento conta que a cruzou en 1755. En xaneiro de 1809, no marco da guerra da independencia espa\u00f1ola, o abade de Casaio fixo destru\u00edr o arco central logo de que atravesasen a ponte as tropas brit\u00e1nicas ao mando de Pedro Caro y Sureda (marqu\u00e9s de la Romana), que fux\u00edan cara a Vigo perseguidos por tropas francesas \u00f3 mando do xeneral Franceschi.\nA igrexa parroquial da Nosa Se\u00f1ora da Encarnaci\u00f3n ocupa o espazo dunha antiga central t\u00e9rmica constru\u00edda entre 1943 e 1944 para dar servizo el\u00e9ctrico \u00e1s minas de Valborraz, en Casaio, xestionada por empresas alem\u00e1s. Por\u00e9n, non chegou a entrar en funcionamento como tal. O edificio foi mercado polo avogado vasco Pedro Luis Aguirre, que en 1956 o vendeu \u00e1 diocese de Astorga. O 30 de outubro de 1966 inaugurouse o templo."}
{"id": "23749", "revid": "25871", "url": "https://gl.wikipedia.org/wiki?curid=23749", "title": "Soutadoiro, Carballeda de Valdeorras", "text": "Santa Isabel de Soutadoiro \u00e9 unha parroquia que se localiza no sur do concello de Carballeda de Valdeorras. Segundo o padr\u00f3n municipal de 2004 ti\u00f1a 15 habitantes (8 mulleres e 7 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 17 habitantes. Segundo o IGE, no 2014 a s\u00faa poboaci\u00f3n mantiv\u00e9rase nos 15 habitantes, sendo 9 homes e 6 mulleres."}
{"id": "23750", "revid": "5863", "url": "https://gl.wikipedia.org/wiki?curid=23750", "title": "Vila, Carballeda de Valdeorras", "text": "Santa Mar\u00eda Madalena de Vila \u00e9 unha parroquia que se localiza no noroeste do concello de Carballeda de Valdeorras. Segundo o padr\u00f3n municipal de 2004 ti\u00f1a 5 habitantes (3 mulleres e 2 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 6 habitantes. Segundo o IGE, no 2014 a s\u00faa poboaci\u00f3n descendera ata os 4 habitantes, sendo 1 home e 3 mulleres.\nXentilicio.\nO seu xentilicio \u00e9 martinego."}
{"id": "23751", "revid": "25871", "url": "https://gl.wikipedia.org/wiki?curid=23751", "title": "Viladequinta, Carballeda de Valdeorras", "text": "San Pedro de Viladequinta \u00e9 unha parroquia situada no oeste do concello de Carballeda de Valdeorras. Segundo o padr\u00f3n municipal de 2004 ti\u00f1a 117 habitantes (59 mulleres e 58 homes), distribu\u00eddos nunha entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 123 habitantes. Segundo o IGE, no 2014 a s\u00faa poboaci\u00f3n descendera ata os 104 habitantes, sendo 52 homes e 52 mulleres.A maior\u00eda da s\u00faa poboaci\u00f3n \u00e9 xente maior de 50 anos e case toda ela tivo a s\u00faa principal fonte de ingresos no traballo na industria da lousa.\nLocalizaci\u00f3n.\nEst\u00e1 comunicada coa estrada OU-122, que une as aldeas da serra do Eixe (Viladequinta, Casaio e A Portela do Trigal con Sobradelo (situado a 4\u00a0km) e co Barco de Valdeorras (a 12\u00a0km). Esta estrada tam\u00e9n permite un bo acceso \u00e1 Pena Trevinca, a uns 25\u00a0km. Preto da parroquia est\u00e1 o Teixadal, lugar de gran valor ecol\u00f3xico, onde F\u00e9lix Rogr\u00edguez de la Fuente filmou un documental sobre os esqu\u00edos.\nDesenvolvemento econ\u00f3mico.\nA parroquia, \u00f3 igual que o resto da zona, ten a s\u00faa principal fonte de ingresos nas numerosas canteiras de lousa da serra do Eixe, moitas delas \u00f3 aire libre e visibles desde a estrada. En Viladequinta a gander\u00eda \u00e9 case nula, e a agricultura \u00e9 s\u00f3 para o autoconsumo.\nO fen\u00f3meno da emigraci\u00f3n que tanto afectou a Galiza no pasado s\u00e9culo tam\u00e9n afectou \u00e1 parroquia. A mediados do s\u00e9culo XX marchou xente a pa\u00edses como Alema\u00f1a e a Arxentina, xeralmente cun contrato de traballo xa asinado. Moitos dos emigrados retornaron co tempo.\nDurante a segunda Guerra Mundial estivo aberta unha mina de volframio.\nHistoria e patrimonio.\nHai dous barrios distinguibles, divididos pola estrada principal: o Barrio de Abaixo e o Barrio de Arriba. Existe unha fonte usada como lavadoiro e como subministraci\u00f3n de auga potable. A zona de recreo \u00e9 o chamado Toural, onde se celebran as festas e onde os nenos xogan. O lugar onde os veci\u00f1os se xuntan para falar e xogar \u00e1s cartas \u00e9 o bar Muralla, o \u00fanico aberto na actualidade.\nA igrexa parroquial est\u00e1 a uns 300 m do n\u00facleo urbano. O pequeno templo pos\u00fae unha capacidade dunhas 70 persoas, e est\u00e1 rodeado polo camposanto.\nOs \u00faltimos 20 anos foron moi din\u00e1micos no seo da aldea. Pasouse de ter tres bares a s\u00f3 haber un. A porcentaxe de casas deshabitadas crece, se ben estanse a rehabilitar algunhas das casas antigas e a constru\u00edr outras novas. Pero a dependencia do traballo na lousa, que adoita ser de moitas horas por un salario baixo, provoca que a xuventude opte por desprazarse a n\u00facleos urbanos m\u00e1is grandes, en busca de traballo m\u00e1is rendible, as\u00ed como \u00f3s estudos universitarios ou superiores \u00e1 ensinanza media.\nA antiga escola de Primaria da parroquia xa non \u00e9 utilizada, despraz\u00e1ndose os cativos \u00f3 Barco de Valdeorras ou Sobradelo para efectuar os seus estudos obrigatorios.\nO top\u00f3nimo Viladequinta ten orixe latina, debido a un antigo asentamento de quintos romanos .\nPatr\u00f3ns.\nAdemais da festa do patr\u00f3n, San Pedro, cel\u00e9brase en outubro a festa da Virxe do Rosario. Antigamente tam\u00e9n se celebraba en xaneiro o San Sebasti\u00e1n.\nCostumes.\nOs costumes desta vila son os caracter\u00edsticos das zonas galegas rurais, destacando o magosto e a matanza do porco. Tam\u00e9n te\u00f1en lugar as actividades relacionadas coa recollida de froitos, como a vendima, destacando pola s\u00faa calidade a uva de godello."}
{"id": "23752", "revid": "22570", "url": "https://gl.wikipedia.org/wiki?curid=23752", "title": "Royal Navy", "text": "A Armada Real Brit\u00e1nica ou Royal Navy \u00e9 o m\u00e1is antigo dos corpos militares brit\u00e1nicos. Desde aproximadamente 1805 e ata a segunda guerra mundial foi a mari\u00f1a maior e m\u00e1is poderosa do mundo. A \"Navy\" axudou a converter ao Reino Unido na potencia dominante do s\u00e9culo XIX, e foi esencial no mantemento do imperio brit\u00e1nico. Hoxe en d\u00eda, a \"Royal Navy\" \u00e9 moito m\u00e1is pequena, a pesar de que segue sendo a maior armada de guerra da Europa occidental, e tecnoloxicamente, unha das m\u00e1is avanzadas do mundo.\nHistoria.\nA Mari\u00f1a Real Inglesa tivo historicamente un papel central na defensa e nas guerras de Inglaterra, e posteriormente, de Gran Breta\u00f1a, do Reino Unido e do imperio brit\u00e1nico. Debido a que Gran Breta\u00f1a e Irlanda son illas, e que ning\u00fan punto do Reino Unido se atopa a m\u00e1is de 120 quil\u00f3metros do mar, calquera potencia inimiga (ao menos antes da aviaci\u00f3n), deb\u00eda atravesar o mar para atacar as illas. A consecuci\u00f3n da superioridade naval por calquera potencia hostil supor\u00eda un gran perigo para a naci\u00f3n. M\u00e1is a\u00ednda: unha armada forte era vital no mantemento da seguridade das subministraci\u00f3ns e as comunicaci\u00f3ns cos lugares distantes do Imperio.\nInglaterra (800-1700).\nA primeira armada inglesa foi establecida no s\u00e9culo IX por Alfredo o Grande, a\u00ednda que decontado caeu no abandono. Os reis normandos iniciaron un equivalente en 1155 coa creaci\u00f3n da Alianza dos Cinco Portos e o establecemento do posto de Lord Warden nos Cinco Portos. Isto resultou efectivo durante os anos da dinast\u00eda Plantagenet, mais como a maior\u00eda das instituci\u00f3ns deste tipo, caeu tam\u00e9n en desuso.\nA primeira reforma e a maior expansi\u00f3n da \"Royal Navy\", tal como se co\u00f1ece, sucedeu no s\u00e9culo XVI, durante o reinado de Henrique VIII, cuxos barcos \"Henri Gr\u00e2ce a Deu\" (\"Great Harry\") e \"Mary Rose\", enfront\u00e1ronse \u00e1 armada francesa na Batalla de Solent, en 1545. Na \u00e9poca da morte de Henrique, en 1547, a s\u00faa frota contaba xa con 58 nav\u00edos.\nEn 1588, o Imperio Espa\u00f1ol, por aquela \u00e9poca a gran superpotencia naval do mundo, ameazaba Inglaterra coa invasi\u00f3n, e a armada espa\u00f1ola f\u00edxose ao mar para reforzar o dominio espa\u00f1ol sobre o Canal da Mancha e transportar tropas desde os Pa\u00edses Baixos ata Inglaterra. Por\u00e9n, esta armada fracasou no seu intento, debido sobre todo ao p\u00e9simo clima que fixo estragos na mesma, e en menor medida ao fustrigamento da \"Royal Navy\" e \u00e1 rebeli\u00f3n holandesa nos territorios lindeiros ao Canal. A perda da armada foi a primeira gran vitoria dos ingleses no mar. Inglaterra continuou atacando os portos espa\u00f1ois e os buques que viaxaban polo Atl\u00e1ntico durante o reinado de Isabel I de Inglaterra.\n1692-1914.\nO servizo naval permanente non existiu realmente ata mediados do s\u00e9culo XVII, cando o parlamento tomou o mando da \"Frota Real\" tras o derrocamento de Carlos I de Inglaterra na guerra civil. Esta segunda reforma da mari\u00f1a foi levada a cabo por Robert Blake, durante o goberno de Oliver Cromwell. A imcorporaci\u00f3n da \"Royal Navy\" significou unha diferenza respecto das forzas de terra, as cales proced\u00edan de moi diversas fontes, inclu\u00edndo as realistas e as forzas anti-realistas parlamentarias.\nA partir de 1692, a Mari\u00f1a Real Inglesa cobrou importancia ameazando a espa\u00f1ola e a francesa (segunda en importancia da \u00e9poca) e durante todo o s\u00e9culo XVIII a cuesti\u00f3n estivo en liza, a\u00ednda que con vantaxe espa\u00f1ola. A \"Royal Navy\" sufriu s\u00f3 unha derrota importante a mans francesas na batalla de Chesapeake contra Francia en 1781, e varias a mans dos espa\u00f1ois (en 1741 no sitio de Cartaxena de Indias, e en 1790 no sitio de Tenerife, e nos dous sitios de Bos Aires etc.)\nEntre 1805 e 1940, a \"Royal Navy\" foi a armada m\u00e1is potente do mundo, sen case contestaci\u00f3n. Desde na batalla de Trafalgar de 1805, onde bateu a unha armada combinada franco-espa\u00f1ola malia a inferioridade num\u00e9rica brit\u00e1nica, conseguindo con esta actuaci\u00f3n o predominio mar\u00edtimo para todo o s\u00e9culo XIX. Esta \u00faltima acci\u00f3n enm\u00e1rcase dentro das guerras napole\u00f3nicas.\nNo s\u00e9culo XIX, a \"Royal Navy\" foi crucial para permitir o mantemento do Imperio Brit\u00e1nico. Al\u00e9n de impedir o tr\u00e1fico de escravos e a pirater\u00eda.\nA vida a bordo dos buques da \"Royal Navy\" considerar\u00edase extremadamente dura conforme aos est\u00e1ndares actuais. A disciplina era severa e us\u00e1base con frecuencia o flaxelaci\u00f3n para reforzar a obediencia. As leis permit\u00edan \u00e1 mari\u00f1a apresar mari\u00f1eiros para o servizo militar en tempos de guerra, medida esta moi impopular, a\u00ednda que esta pr\u00e1ctica foi abandonada tras as guerras napole\u00f3nicas ao non haber necesidade de manter unha armada tan grande.\n1914-1945.\nDurante as d\u00faas guerras mundiais, a Armada xogou un papel vital na protecci\u00f3n das subministraci\u00f3ns ao Reino Unido de comida, armas e materiais, e na derrota das campa\u00f1as alem\u00e1s de guerra submarina no Atl\u00e1ntico. Tam\u00e9n foi vital gardando as li\u00f1as de tr\u00e1fico mar\u00edtimo que permit\u00edan a Inglaterra loitar en lugares afastados como o Norte de \u00c1frica, o Mediterr\u00e1neo e o Extremo Oriente. A supremac\u00eda naval era vital para as operaci\u00f3ns anfibias como as invasi\u00f3ns do norte de \u00c1frica, Sicilia, Italia e Normand\u00eda.\nA guerra fr\u00eda.\nTras a segunda guerra mundial, o emerxente poder\u00edo dos Estados Unidos e a decadencia do imperio brit\u00e1nico reduciu o papel da \"Royal Navy\". Por\u00e9n, a ameaza da Uni\u00f3n Sovi\u00e9tica e os intereses brit\u00e1nicos ao redor do mundo supuxeron un novo e importante desaf\u00edo para a Navy. Nos anos 1960, a mari\u00f1a recibiu a s\u00faa primeira arma nuclear, e posteriormente converteuse na \u00fanica portadora da forza nuclear inglesa. Nas \u00faltimas etapas da guerra fr\u00eda, a Navy foi reforzada con tres portaavi\u00f3ns de guerra antisubmarina e unha forza de pequenas fragatas e destrutores, co prop\u00f3sito de localizar e destru\u00edr en caso necesario os submarinos sov\u00e9ticos no Atl\u00e1ntico norte.\nOperaci\u00f3ns recentes.\nA acci\u00f3n m\u00e1is importante dos \u00faltimos tempos foi a derrota en 1982 das forzas arxentinas na guerra das Malvinas. A pesar da perda de catro buques na guerra, a \"Royal Navy\" demostrou ser a\u00ednda quen de loitar a case 13.000 quil\u00f3metros das Illas Brit\u00e1nicas. A guerra tam\u00e9n demostrou a necesidade de m\u00e1is portaavi\u00f3ns e submarinos.\nA Mari\u00f1a inglesa participou tam\u00e9n na guerra do Golfo, o conflito de Kosovo, a campa\u00f1a de Afganist\u00e1n e a guerra de Iraq en 2003, na que os buques da Navy bombardearon as posici\u00f3ns iraqu\u00eds en apoio \u00e1s tropas brit\u00e1nicas de terra.\nA Real Frota e a Real Frota Auxiliar.\nFrota Royal Navy.\n\"Fragatas Tipo 22: 4\".\n\"Fragatas Tipo 23: 14\".\n\"Destrutores T42: 8\".\n\"Buque de Asalto Anfibio clase Ocean: 1\".\n\"Buque de Asalto Anfibio clase Albion: 2\".\n\"Buques Hidrogr\u00e1ficos e oceanograficos: 6\".\n\"Patrulleiras e barcos de adestramento: 22\".\n\"Buques Contraminas: 19 (Clase Hunt e clase Sandown) Clase \"Hunt\"\".\n\"Submarinos Clase Trafalgar (SSN): 7\".\n\"Submarinos Clase Swiftsure (SSN): 4\".\n\"Submarinos Clase Vanguard (SSBN): 4\".\n\"Frota; Real Frota Auxiliar (R.F.A)\"."}
{"id": "23754", "revid": "1093", "url": "https://gl.wikipedia.org/wiki?curid=23754", "title": "CAM", "text": ""}
{"id": "23755", "revid": "249", "url": "https://gl.wikipedia.org/wiki?curid=23755", "title": "Computer-aided manufacturing", "text": ""}
{"id": "23756", "revid": "1131", "url": "https://gl.wikipedia.org/wiki?curid=23756", "title": "Freixido", "text": "O Sagrado Coraz\u00f3n de Xes\u00fas de Freixido \u00e9 unha parroquia eclesi\u00e1stica galega que se localiza no arciprestado da R\u00faa de Valdeorras na diocese de Astorga, e que ten os seus terreos e as s\u00faas vivendas repartidas entre dous concellos, o de Pet\u00edn e o de Larouco. Segundo o padr\u00f3n municipal (datos do INE) en 2014 a parroquia ti\u00f1a 140 habitantes (61 homes e 79 mulleres), 34 menos ca en 1999.\nA Larouco pertencen os lugares da Caseta e Freixido, mentres que son de Pet\u00edn as poboaci\u00f3ns de Casasola e Freixido de Abaixo."}
{"id": "23757", "revid": "5863", "url": "https://gl.wikipedia.org/wiki?curid=23757", "title": "Mones, Pet\u00edn", "text": "San Miguel de Mones \u00e9 unha parroquia que se localiza no leste do concello de Pet\u00edn. Segundo o padr\u00f3n municipal de 2013 ti\u00f1a 72 habitantes (31 homes e 41 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 108 habitantes."}
{"id": "23758", "revid": "85894", "url": "https://gl.wikipedia.org/wiki?curid=23758", "title": "Pet\u00edn, Pet\u00edn", "text": "Santiago de Pet\u00edn \u00e9 unha parroquia que se localiza no oeste do concello de Pet\u00edn. Segundo o padr\u00f3n municipal de 2013 ti\u00f1a 644 habitantes (313 homes e 331 mulleres), nunha entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 715 habitantes."}
{"id": "23760", "revid": "5863", "url": "https://gl.wikipedia.org/wiki?curid=23760", "title": "Santa Mar\u00eda de Mones, Pet\u00edn", "text": "Santa Mar\u00eda de Mones \u00e9 unha parroquia que se localiza no norte do concello de Pet\u00edn. Segundo o padr\u00f3n municipal de 2004 ti\u00f1a 68 habitantes (33 homes e 36 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 91 habitantes.\nPatrimonio.\nA igrexa de Santa Mar\u00eda de Mones, co\u00f1ecida como \"a nai de sete igrexas\", \u00e9 das m\u00e1is importantes da comarca de Valdeorras, xa que nos seus arquivos inscrib\u00edanse nacementos e defunci\u00f3ns doutras parroquias, como Arnado (Vilamart\u00edn de Valdeorras).\nO templo ten planta de cruz latina. O teito est\u00e1 cuberto cun artesoado de madeira decorado con pinturas policromadas en branco, negro e vermello. Antigamente o chan estaba empedrado con grandes lousas, pero na actualidade \u00e9 de madeira. Nos grosos muros hai fiestras moi abucinadas, estreitas no exterior e anchas no interior. Na parede dereita, xunto a sancrist\u00eda, hab\u00eda un mural pintado de negro e vermello que foi tapado ao cubrir con cemento as paredes de granito.\nO campanario foi en orixe unha torre constru\u00edda para vixiar, \u00e1 que se accede por unha escaleira de caracol estreita e ventilada por un oco na parede de granito. As s\u00faas camp\u00e1s foron louvadas nun poema do petin\u00e9s Rogelio D\u00edaz.\nO templo ten dous retablos do s\u00e9culo XVIII. O retablo do Cristo est\u00e1 decorado con columnas salom\u00f3nicas, follas e acios de uva, e o retablo de Santa Luc\u00eda con estipes.\nNo exterior, na parede sur, hai uns gravados do xogo do pai fillo nai. \u00c1 entrada do camposanto, contra a parede, hai unha cruz antiga."}
{"id": "23761", "revid": "85894", "url": "https://gl.wikipedia.org/wiki?curid=23761", "title": "Santoalla do Monte, Pet\u00edn", "text": "Santoalla do Monte \u00e9 unha parroquia que se localiza no leste do concello de Pet\u00edn. Segundo o IGE, en 2016 ti\u00f1a 7 habitantes (3 mulleres e 4 homes), distribu\u00eddos nunha soa entidade de poboaci\u00f3n, o que sup\u00f3n o mantemento con relaci\u00f3n ao ano 1999 cando ti\u00f1a tam\u00e9n 7 habitantes.\n\u00c9 unha das localizaci\u00f3ns de \"Sempre Xonxa\" e \u00e9 a localizaci\u00f3n case \u00fanica do documental \"Santoalla,\" no que se inspirou o filme \"As bestas\". "}
{"id": "23762", "revid": "22570", "url": "https://gl.wikipedia.org/wiki?curid=23762", "title": "Roblido, A R\u00faa", "text": "San Xo\u00e1n de Roblido \u00e9 unha parroquia que se localiza no oeste do concello da R\u00faa. Segundo o padr\u00f3n municipal de 2013 ti\u00f1a 28 habitantes (14 homes e 14 mulleres), distribu\u00eddos nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 44 habitantes."}
{"id": "23763", "revid": "85894", "url": "https://gl.wikipedia.org/wiki?curid=23763", "title": "A R\u00faa de Valdeorras, A R\u00faa", "text": "Santo Estevo da R\u00faa de Valdeorras \u00e9 unha parroquia que se localiza no leste do concello da R\u00faa. Segundo o IGE en 2013 ti\u00f1a 4\u00a0648 habitantes (2\u00a0327 mulleres e 2\u00a0321 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 4\u00a0887 habitantes."}
{"id": "23764", "revid": "85894", "url": "https://gl.wikipedia.org/wiki?curid=23764", "title": "San Xuli\u00e1n, A R\u00faa", "text": "San Xuli\u00e1n \u00e9 unha parroquia que se localiza no norte do concello da R\u00faa. Segundo o IGE en 2010 ti\u00f1a 14 habitantes (8 mulleres e 6 homes), nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 20 habitantes.\nHistoria.\nA parroquia est\u00e1 a uns 900 metros de altitude, augas arriba do regueiro de Alzapernas, cuxas augas foron aproveitadas polos romanos para a extracci\u00f3n de ouro. O testemu\u00f1o m\u00e1is evidente \u00e9 o dep\u00f3sito aur\u00edfero da Pala, onde se aprecia claramente unha erosi\u00f3n artificial, con grandes anacos de pedra desprendidos xunto \u00e1 fonte das Pinguelas, erosi\u00f3n provocada polo m\u00e9todo da \"ruina montium\", algo moi similar ao que realizaron nas M\u00e9dulas, movendo grandes cantidades de terra pola forza das augas. O destacamento romano que traballou nesa explotaci\u00f3n ben puido asentarse na veci\u00f1a Somoza (\"sub Montium\"), e levantar a esquecida ponte de P\u00e9rez para facilitar o trasfego de carros e materiais na zona onde existe m\u00e1is desnivel no citado regueiro, enlazando con Cotill\u00f3n ou cami\u00f1o de subida a San Xuli\u00e1n.\nNo censo de 1755 ti\u00f1a 25 fogares. Na colleita da xurisdici\u00f3n de Valdeorras de 1775 aparecen once contribu\u00edntes, que achegan 13 porcos. Nos censos posteriores os habitantes de San Xuli\u00e1n aparecen englobados cos de Santo Estevo, e xa no de 1906 aparecen no concello da R\u00faa, con 136 habitantes. En 1917 a poboaci\u00f3n dimin\u00fae un pouco pola emigraci\u00f3n en masa cara a Suram\u00e9rica logo dos estragos da filoxera, e hai 131 habitantes. Na d\u00e9cada de 1940 ac\u00e1dase a poboaci\u00f3n m\u00e1xima, con 150 habitantes, que caen de novo por mor da emigraci\u00f3n cara a Francia nas d\u00faas d\u00e9cadas seguintes.\nO santo patr\u00f3n \u00e9 san Xuli\u00e1n, e a s\u00faa festividade cel\u00e9brase o 9 de xaneiro. Por\u00e9n, a imaxe da igrexa parroquial mestura por unha banda o b\u00e1culo e a mitra, tiara, libro aberto e manto vermello de san Xuli\u00e1n Bispo, cuxa festividade se celebra o 28 de xaneiro, e por outra banda a espada de san Xuli\u00e1n m\u00e1rtir, cuxa festividade se celebra o 9 de xaneiro e santo patr\u00f3n de remeiros, barqueiros, peregrinos e hoteleiros.\nEconom\u00eda.\nA principal riqueza de San Xuli\u00e1n son os soutos de casti\u00f1eiros e a gandar\u00eda. Antigamente existiron plantaci\u00f3ns de centeo, que era mo\u00eddo e posteriormente cocido nos fornos de San Xuli\u00e1n para producir o caracter\u00edstico pan negro da posguerra. Tam\u00e9n tivo a s\u00faa importancia o li\u00f1o para a produci\u00f3n t\u00e9xtil, xa en 1691 aparece citado o termo do \"Val dos Li\u00f1ares\". Durante a primeira metade do s\u00e9culo XX explot\u00e1ronse canteiras de lousa, moi com\u00fans en todo o termo da R\u00faa, as de San Xuli\u00e1n pod\u00edan pasar por ser as m\u00e1is extensas, con polo menos catro frontes de extracci\u00f3n; hoxe enc\u00f3ntranse abandonadas."}
{"id": "23765", "revid": "5863", "url": "https://gl.wikipedia.org/wiki?curid=23765", "title": "O Barrio de Cascall\u00e1, Rubi\u00e1", "text": "A Nosa Se\u00f1ora da Asunci\u00f3n do Barrio de Cascall\u00e1 \u00e9 unha parroquia que se localiza no sur do concello de Rubi\u00e1. Segundo o padr\u00f3n municipal de 2014 ti\u00f1a 34 habitantes (19 homes e 15 mulleres), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 49 habitantes."}
{"id": "23766", "revid": "89787", "url": "https://gl.wikipedia.org/wiki?curid=23766", "title": "Biobra, Rubi\u00e1", "text": "San Miguel de Biobra \u00e9 unha parroquia que se localiza no norte do concello de Rubi\u00e1. Segundo o padr\u00f3n municipal de 2004 ti\u00f1a 65 habitantes (36 homes e 29 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 89 habitantes.\nXeograf\u00eda.\nA parroquia est\u00e1 situada \u00e1 beira da estrada N-120. Biobra forma parte do parque natural da Serra da Enci\u00f1a da Lastra. Na parte alta da aldea est\u00e1 situado o seu Centro de Interpretaci\u00f3n, desde onde parten interesantes rutas sinalizadas para andar. Pola parroquia pasa unha variante da v\u00eda de inverno do Cami\u00f1o de Santiago.\nPatrimonio.\nNa igrexa parroquial hai un retablo con talle policromado. Ten unha figura da Virxe do Rosario e un sagrario coa Ver\u00f3nica na porta obra de Gregorio Espa\u00f1ol, ao igual c\u00f3 que fixo en Tejados (Valderrey, provincia de Le\u00f3n). O retablo ten tam\u00e9n d\u00faas virtudes -a fe e a esperanza- na predela, similar \u00e1 da parroquia de Correxais (Vilamart\u00edn de Valdeorras), feito por Jer\u00f3nimo de Salazar a comezos do s\u00e9culo XVII.\nO Bolet\u00edn Oficial de Minas recolle un rexistro mineiro para unha explotaci\u00f3n de antimonio en Ferradal e Teso, realizado por J. de D. Acevedo en abril de 1844, na mina de Reservada. En 1890 unha compa\u00f1\u00eda alem\u00e1 fixo unha cata para extraer antimonio, mais o proxecto non foi adiante. En 1891 retomouse a escavaci\u00f3n na mina Pardo, propiedade do madrile\u00f1o D. M. Hervella, da que sacou uns 10 000\u00a0kg deste semimetal. En 1894 F. Navarro recolle nos \"Anales\" da Sociedade Espa\u00f1ola de Historia Natural a presenza de catorce mostras de estibina de Biobra na colecci\u00f3n do Museo de Ciencias Naturais.\nNa parroquia est\u00e1 a adega Bacelos de Biobra, \u00fanica con produci\u00f3n ecol\u00f3xica da Denominaci\u00f3n de Orixe Valdeorras."}
{"id": "23767", "revid": "85894", "url": "https://gl.wikipedia.org/wiki?curid=23767", "title": "Covas, Rubi\u00e1", "text": "San Salvador de Covas \u00e9 unha parroquia que se localiza no nordeste do concello de Rubi\u00e1. Segundo o IGE en 2010 ti\u00f1a 23 habitantes (16 mulleres e 7 homes), nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 25 habitantes.\nXeograf\u00eda.\nEst\u00e1 situada na marxe do r\u00edo Sil, xunto ao encoro de Penarrubia. Por Covas discorre o ferrocarril Le\u00f3n - A Coru\u00f1a (con parada na estaci\u00f3n de Covas) e a estrada N-120.\nNa parroquia est\u00e1 a aci\u00f1eira de Covas, unha aci\u00f1eira declarada \u00e1rbore senlleira pola Xunta de Galicia, situada na serra da Enci\u00f1a da Lastra."}
{"id": "23768", "revid": "5863", "url": "https://gl.wikipedia.org/wiki?curid=23768", "title": "Oulego, Rubi\u00e1", "text": "San Miguel de Oulego \u00e9 unha parroquia situada no noroeste do concello de Rubi\u00e1. Segundo o padr\u00f3n municipal en 2013 ti\u00f1a 93 habitantes (43 homes e 50 mulleres), 50 menos ca en 1999. Ten unha soa entidade de poboaci\u00f3n."}
{"id": "23769", "revid": "25871", "url": "https://gl.wikipedia.org/wiki?curid=23769", "title": "Pardoll\u00e1n, Rubi\u00e1", "text": "Santo Estevo de Pardoll\u00e1n \u00e9 unha parroquia que se localiza no leste do concello de Rubi\u00e1. Segundo o IGE en 2010 ti\u00f1a 42 habitantes (20 mulleres e 22 homes), distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 39 habitantes.\nPatrimonio.\nCons\u00e9rvase unha capela de estilo rom\u00e1nico con engadidos posteriores. Ten a s\u00faa orixe no s\u00e9culo XII, e foi igrexa parroquial at\u00e9 mediados do s\u00e9culo XX, cando se constru\u00edu o templo actual, dependente da diocese de Astorga. Foi abandonada, perdendo o tellado de lousa e sendo cuberta pola maleza e erosionada pola choiva. En 2011 o adro foi acondicionado pola asociaci\u00f3n en defensa do patrimonio medieval galego O Sorriso de Daniel coa colaboraci\u00f3n da asociaci\u00f3n de veci\u00f1os Santo Estevo, sendo o primeiro paso cara \u00e1 restauraci\u00f3n da capela.\nO templo ten planta basilical dunha \u00fanica nave, cunha \u00e1bsida cuadrangular tanto ao interior coma ao exterior. A sancrist\u00eda tam\u00e9n \u00e9 cuadrangular, aberta \u00e1 nave no lado norte e comunicada co presbiterio a trav\u00e9s unha porta.\nNo exterior da \u00e1bsida apr\u00e9cianse d\u00faas etapas construtivas, as d\u00faas con cachoter\u00eda de pedra, habendo un recrecido posterior sobre a cabeceira orixinal da \u00e9poca da edificaci\u00f3n do resto da igrexa. Este recrecido ten un acceso dende o exterior a modo de xanela cuadrangular sobre o arco triunfal da igrexa. As testemu\u00f1as orais indican que puido funcionar coma un pombal. Noutro tempo estivo cuberta por unha cuberta branca.\nNa portada sur cons\u00e9rvanse restos dun p\u00f3rtico ou cabido. Unha cuberta sinxela descansaba en tres piares levantados no muro perimetral. Esta porta ten trazado de medio punto, moi sinxela, con t\u00edmpano liso e como \u00e9 frecuente no rom\u00e1nico rural, ambas as d\u00faas mochetas conte\u00f1en figuraci\u00f3n de b\u00f3vidos, de moi boa labra.\nNa nave os canzorros non son figurados e est\u00e1n feitos en pedra calcaria moi deteriorada. Na \u00e1bsida os canzorros representan figuraci\u00f3n de animais propios da zona (serpe, bovinos, donicelas, osos?), ou ben formas xeom\u00e9tricas (bolas ou modill\u00f3ns de rolos, t\u00edpicos da arquitectura moz\u00e1rabe do s\u00e9culo X).\nA fachada principal est\u00e1 configurada cun arco de medio punto, cun conxunto de doelas de traza e labra excepcional, realizado en conglomerado de arenita ou \u201cpedra de Pardoll\u00e1n\u201d, como se lle co\u00f1ece na zona, reco\u00f1ecible pola s\u00faa cor ferrosa. A xanela seteira que se abre sobre a porta est\u00e1 feita coa mesma pedra, reservada para as zonas m\u00e1is nobres. Toda a portada est\u00e1 coroada por unha gran espadana de dobre arco, hoxe sen camp\u00e1s. A esta espadana acc\u00e9dese por unha escaleira situada no lateral norte, de construci\u00f3n posterior e moi mal conservado. As d\u00faas camp\u00e1s desapareceron e sobre os dous \u00f3culos \u00e1brese un terceiro m\u00e1is pequeno sen funci\u00f3n aparente.\nA cuberta, actualmente ca\u00edda, era de d\u00faas augas ao xeito tradicional da zona, cunha trama de madeira recuberto por grandes lousas. A cubrici\u00f3n da \u00e1bsida real\u00edzase cunha b\u00f3veda de can\u00f3n apuntada\nO interior est\u00e1 articulado en dous tramos marcados por sendas fiestras sinxelas de medio punto. Apr\u00e9cianse restos dun pequeno coro aos p\u00e9s da igrexa. O arco triunfal, que da acceso \u00e1 \u00e1bsida, \u00e9 lixeiramente apuntado, levantado sobre capiteis piares cuadrangulares, sen decoraci\u00f3n. Cons\u00e9rvanse restos de policrom\u00eda no z\u00f3colo e no arco. O chan est\u00e1 enlousado. No interior hai d\u00faas p\u00edas feitas tam\u00e9n en pedra de Pardoll\u00e1n, a da porta sur con probable uso de p\u00eda benditeira e a da porta occidental con uso de p\u00eda bautismal. Esta repousa sobre un p\u00e9 labrado en m\u00e1rmore dunha canteira da mesma zona.\nA igrexa con usos de parroquial ata mediados do XX est\u00e1 rodeada polo vello camposanto, todo de tumbas feitas na terra, algunhas con cruces de ferro e sen l\u00e1pidas. No muro este ten anexado un pante\u00f3n familiar erguido no s\u00e9culo XX que impide ver a traza orixinal da igrexa.\nPreto da igrexa at\u00f3panse os restos dun curioso mu\u00ed\u00f1o cunha gran cisterna circular de carga vertical. Era este o primeiro dunha secuencia de mu\u00ed\u00f1os que se ergu\u00edan no leito do regueiro que leva auga dende esta zona alta \u00e1 aldea de Pardoll\u00e1n."}
{"id": "23770", "revid": "5863", "url": "https://gl.wikipedia.org/wiki?curid=23770", "title": "O Porto, Rubi\u00e1", "text": "San Cristovo do Porto \u00e9 unha parroquia que se localiza no norte do concello de Rubi\u00e1. Segundo o padr\u00f3n municipal de 2013 ti\u00f1a 62 habitantes (30 homes e 32 mulleres), distribu\u00eddos en 2 entidades de poboaci\u00f3n, o que sup\u00f3n diminuci\u00f3n en relaci\u00f3n ao ano 1999 cando ti\u00f1a 102 habitantes.\nSituaci\u00f3n.\nA parroquia est\u00e1 na base da Serra da Enci\u00f1a da Lastra, atravesada polo r\u00edo Galir. Por al\u00ed pasaba a estrada vella cara a Vilafranca do Bierzo, a actual OU-622, que a comunica coa N-120.\nFestas.\nNa parroquia cel\u00e9brase o Corpus, amais do tradicional magosto no outono."}
{"id": "23771", "revid": "1131", "url": "https://gl.wikipedia.org/wiki?curid=23771", "title": "Quere\u00f1o, Rubi\u00e1", "text": "San Cristovo de Quere\u00f1o \u00e9 unha parroquia que se localiza no sueste do concello ourens\u00e1n de Rubi\u00e1. Segundo o padr\u00f3n municipal en 2013 ti\u00f1a 132 habitantes (67 homes e 65 mulleres), 56 menos ca en 1999. Ten tres entidades de poboaci\u00f3n.\nXeograf\u00eda e historia.\nA parroquia est\u00e1 situada ao leste do concello de Rubi\u00e1, a car\u00f3n da estrada N-536 que comunica a comarca de Valdeorras co Bierzo. Na parroquia est\u00e1 a estaci\u00f3n de Quere\u00f1o, da li\u00f1a A Coru\u00f1a-Le\u00f3n.\nNesta estaci\u00f3n abriuse en setembro de 1885 un lazareto por mor da epidemia de c\u00f3lera que asolaba Espa\u00f1a, dado que esta era a primeira estaci\u00f3n existente en Galicia (despois da parada de Covas) e o ferrocarril era un medio moi usado polos segadores galegos que \u00edan en ver\u00e1n a Castela. O lazareto estaba dirixido polo m\u00e9dico pontevedr\u00e9s Bernardo L\u00f3pez Cobi\u00e1n. Do lazareto de Quere\u00f1o fala Ant\u00f3n Ferreiro no peri\u00f3dico \"O Tio Marcos d'a Portela\" o 13 de setembro de 1885, na copla \"Carta d'un segador \u00e1 sua muller\": "}
{"id": "23772", "revid": "5863", "url": "https://gl.wikipedia.org/wiki?curid=23772", "title": "O Robledo da Lastra, Rubi\u00e1", "text": "A Nosa Se\u00f1ora da Concepci\u00f3n do Robledo de Lastra \u00e9 unha parroquia que se localiza no norte do concello de Rubi\u00e1. Segundo o padr\u00f3n municipal de 2013 ti\u00f1a 62 habitantes (34 homes e 28 mulleres), nunha entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 67 habitantes."}
{"id": "23773", "revid": "5863", "url": "https://gl.wikipedia.org/wiki?curid=23773", "title": "Rubi\u00e1, Rubi\u00e1", "text": "Santa Mari\u00f1a de Rubi\u00e1 \u00e9 unha parroquia que se localiza no suroeste do concello de Rubi\u00e1. Segundo o padr\u00f3n municipal en 2013 ti\u00f1a 912 habitantes (456 mulleres e 456 homes) distribu\u00eddos en 4 entidades de poboaci\u00f3n, 97 menos ca en 1999."}
{"id": "23774", "revid": "5863", "url": "https://gl.wikipedia.org/wiki?curid=23774", "title": "A Veiga de Cascall\u00e1, Rubi\u00e1", "text": "Santa Cruz da Veiga de Cascall\u00e1 \u00e9 unha parroquia que se localiza no sur do concello de Rubi\u00e1. Segundo o padr\u00f3n municipal de 2013 ti\u00f1a 82 habitantes (40 homes e 42 mulleres), nunha entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 146 habitantes.\nEst\u00e1 situada entre o r\u00edo Galir -afluente do Sil- e a estrada N-120, e cr\u00fazaa a estrada OU-622.\nA igrexa parroquial, de estilo neocl\u00e1sico, foi constru\u00edda en 1959 coas pedras da igrexa da Alberguer\u00eda (A Veiga), parroquia asolagada en 1958 ao se constru\u00edr o encoro de Prada, no r\u00edo Xares.\nNo ano 2022 a parroquia viuse afectada polos incendios forestais, ardendo numerosas vivendas."}
{"id": "23775", "revid": "1131", "url": "https://gl.wikipedia.org/wiki?curid=23775", "title": "Nova Galiza", "text": "Nova Galiza foi unha publicaci\u00f3n galeguista en galego que se editou en Barcelona durante a guerra civil espa\u00f1ola, de abril de 1937 a xullo de 1938, redactada en lingua castel\u00e1 e lingua galega, con predominio da segunda.\nHistoria e caracter\u00edsticas.\nApareceu o 5 de abril de 1937. Subtitulada \"Bolet\u00edn quincenal dos escritores galegos antifascistas\", a s\u00faa periodicidade foi quincenal ao principio e mensual despois. Promovida por Castelao e Ram\u00f3n Su\u00e1rez Picallo e financiada polo Comisariado de Propaganda da Generalitat de Catalu\u00f1a, os primeiros n\u00fameros repart\u00edanse gratuitamente, maioritariamente entre soldados galegos do ex\u00e9rcito republicano.\nEntre os colaboradores estiveron Basilio \u00c1lvarez, Eduardo Blanco Amor, Ram\u00f3n Cabanillas \u00c1lvarez, Arturo Cuadrado, Ram\u00f3n Rey Baltar, Ram\u00f3n Su\u00e1rez Picallo, Lu\u00eds Seoane, Seraf\u00edn Ferro ou Manuel Colmeiro. O \u00faltimo n\u00famero (n\u00ba18) sa\u00edu en xu\u00f1o de 1938, os \u00faltimos n\u00fameros estiveron dirixidos por Rafael Dieste.\nRematada a guerra a maior parte dos colaboradores marcharon cara \u00f3 exilio e a revista deixouse de publicar."}
{"id": "23777", "revid": "7802", "url": "https://gl.wikipedia.org/wiki?curid=23777", "title": "Newark", "text": "Newark \u00e9 o nome de varias localidades:"}
{"id": "23783", "revid": "89787", "url": "https://gl.wikipedia.org/wiki?curid=23783", "title": "Billie Holiday", "text": "Billie Holliday, ou Lady Day para os fans, nada en Filadelfia (Pensilvania) o 7 de abril de 1915 e finada en Nova York o 17 de xullo de 1959, foi unha cantante de jazz estadounidense.\nTraxectoria.\nNada co nome de Eleanora Fagan, naceu en Baltimore en 1915, filla de Clarence Holiday, guitarrista da Orquestra de Fletcher Henderson, que nunca casou coa s\u00faa nai e nunca a reco\u00f1eceu. Cambiou o seu nome polo da actriz Billie Dove e usou o apelido do seu pai. Tras unha infancia dura foi descoberta por John Hammond en 1933 e comezou a gravar cos mellores m\u00fasicos de Jazz da \u00e9poca. A s\u00faa vida estivo marcada polos seus problemas cos homes e coas drogas, morrendo nun hospital en 1959 cun policia na porta do seu cuarto. Hoxe \u00e9 considerada sen discusi\u00f3n a mellor cantante da historia do Jazz.\nO seu estilo, desenvolvido a partir dos de Louis Armstrong e Bessie Smith residia nas leves alteraci\u00f3ns do ritmo que utilizaba anticipandose ou atras\u00e1ndose ao beat e o sentimento co que era capaz de impregnar o tema m\u00e1is banal. Pese a non saber m\u00fasica, alg\u00fans dos seus maiores \u00e9xitos foron composici\u00f3ns propias, escritas en colaboraci\u00f3n cos seus pianistas. En 1939 compuxo \"Strange fruit\" sobre un dos por aquel tempo com\u00fans linchamentos de cidad\u00e1ns negros no Sul, que se converteu nun himno."}
{"id": "23788", "revid": "1888", "url": "https://gl.wikipedia.org/wiki?curid=23788", "title": "\u00c1lvaro Cunqueiro", "text": "\u00c1lvaro Patricio Cunqueiro Mora (m\u00e1is co\u00f1ecido simplemente como \u00c1lvaro Cunqueiro) nado en Mondo\u00f1edo o 22 de decembro de 1911 e finado en Vigo o 28 de febreiro de 1981, foi un novelista, poeta, dramaturgo, xornalista e gastr\u00f3nomo galego, considerado un dos grandes autores da literatura galega e da literatura espa\u00f1ola do s\u00e9culo XX. Foi director do xornal \"Faro de Vigo\". Ingresou na Real Academia Galega en 1963. Foi nomeado fillo predilecto de Mondo\u00f1edo en 1965. Invest\u00edrono doutor honoris causa pola Universidade de Santiago de Compostela en 1980 e recibiu o Pedr\u00f3n de Ouro no mesmo ano. Tam\u00e9n en 1980 apareceu o I volume da s\u00faa \"Obra completa\", e postumamente os volumes II (1982) e III (1983). En 1991 dedic\u00f3uselle o D\u00eda das Letras Galegas.\nAo longo da s\u00faa vida chegou a usar os seguintes pseud\u00f3nimos: Al Farish ibn Iaquim Al Galizi, \u00c1lvaro Labrada, Ariel Garc\u00eda, Benito Moir\u00f3n, Carlos Sobrado, Crist\u00f3bal Xord\u00e1n, M. M\u00aa Seoane, Manuel da Fonte, Mark Tapley, Patricio Mindonio, Patricio Mor, X. Berenguer, Xusto Cabarcos e Fil\u00f3n o Mozo.\nTraxectoria.\nO seu pai era Joaqu\u00edn Cunqueiro Montenegro, nado en Cambados, de profesi\u00f3n boticario, e a nai Josefa (Pepita) Mora Moir\u00f3n, filla dun militar de Cach\u00e1n (Riotorto). O matrimonio tivo cinco fillos, dous deles morreron precozmente. Viv\u00edan na r\u00faa M\u00e9ndez N\u00fa\u00f1ez, n\u00ba 1 de Mondo\u00f1edo, e a botica estaba instalada nos mesmos baixos do pazo episcopal mindoniense. Os pais souberon transmitirlle ao seu fillo un rico legado de co\u00f1ecementos sobre bot\u00e1nica, zoolox\u00eda, farmacolox\u00eda e natureza. Ademais a nai era recordada pola s\u00faa capacidade para a invenci\u00f3n de contos para engaiolar os fillos.\nXa de p\u00edcaro lle gustaba ler, en especial lecturas populares da \u00e9poca, como noveli\u00f1as sobre Buffalo Bill e de FitzRoy, e el mesmo conta como escribiu a s\u00faa primeira novela ao xeito das do oeste na que os brancos falaban o castel\u00e1n e os indios o galego (os indios venc\u00edan os brancos). Xa un pouco m\u00e1is grandi\u00f1o dedicaba tempo para ler poes\u00eda que lle aconsellaba o seu amigo Jos\u00e9 Ram\u00f3n Santeiro.\nEstudou o bacharelato no Instituto Xeral e T\u00e9cnico de Lugo (1921), e na capital luguesa fixo boa amizade con Evaristo Correa Calder\u00f3n e \u00c1nxel Fole. Matriculouse na facultade de Filosof\u00eda e Letras (secci\u00f3n de Historia) da Universidade de Santiago de Compostela en 1927, \u00e1 que tivo escasa dedicaci\u00f3n nos seis cursos nos que estivo matriculado entre o 1927-1928 e 1935-1936, para dedicarse ao seu labor como xornalista e como escritor. Na s\u00faa etapa compostel\u00e1 acud\u00eda regularmente aos faladoiros do caf\u00e9 Espa\u00f1ol e entre os seus mellores amigos figuraban Francisco Fern\u00e1ndez del Riego, Domingo Garc\u00eda-Sabell, Gonzalo Torrente Ballester, Ricardo Carballo Calero, Carlos Maside e Xos\u00e9 Eiroa. Descubriu as\u00ed a obra de autores como William Butler Yeats, Rainer Maria Rilke, Andr\u00e9 Breton, Paul Verlaine e outros vangardistas que deixar\u00e1n pegada nos seus primeiros poemarios.\nDurante a Segunda Rep\u00fablica falou en Ribadeo nun mitin da Organizaci\u00f3n Republicana Gallega Aut\u00f3noma (ORGA) e afiliouse ao Partido Galeguista. En 1932 co\u00f1eceu a Federico Garc\u00eda Lorca e librou do servizo militar por estreito de peito. A sublevaci\u00f3n dos militares en 1936 sorprendeu a Cunqueiro en Mondo\u00f1edo, e por influencia da s\u00faa familia, moi conservadora, non foi obxecto de represalias, pero mudouse a vivir a Ortigueira, onde o crego de Abadin, Daniel Pernas Nieto, amigo de seu pai, era capel\u00e1n do Hospital-Asilo daquela vila. Pernas consegu\u00edulle unha praza de profesor na Academia de bacharelato Santa Marta, que estaba dirixida polo crego vilalb\u00e9s Jes\u00fas M\u00e1rquez Corti\u00f1as. Na capital do Ortegal, \u00e1 que chega en outubro de 1936, far\u00edase amigo de Feliciano Crespo Bello, xefe comarcal da Falanxe, que o protexer\u00eda, e nomear\u00eda xefe comarcal de Prensa e Propaganda. En Ortigueira ser\u00eda redactor dun semanario falanxista local de nova creaci\u00f3n, \"Era Azul\". pois se afiliar\u00eda \u00e1 Falange Espa\u00f1ola. Os artigos en \"Era Azul\" chamaron a atenci\u00f3n de Jes\u00fas Suevos, xefe territorial da Falanxe en Galicia e director de \"El Pueblo Gallego\", que lle pediu en maio de 1937 que entrase na redacci\u00f3n do xornal, no que xa colaborara antes da guerra. Aceptou e marchou para Vigo. Durante esa estad\u00eda en Vigo tam\u00e9n ensinou, durante un curto per\u00edodo de tempo, lingua portuguesa no instituto da cidade.\nEn novembro de 1938 fixou a residencia en Donostia e cando a ocupaci\u00f3n de Madrid polo ex\u00e9rcito franquista, Cunqueiro estableceuse al\u00ed o 29 de marzo. Un desagrad\u00e1bel incidente co embaixador franc\u00e9s truncou a s\u00faa carreira de xornalista. O escritor incumpriu o seu compromiso de escribir uns artigos sobre o Cami\u00f1o de Santiago, logo de percibir por iso unha cantidade. A retirada do carn\u00e9 profesional en 1944, imposta como sanci\u00f3n, limitou o que vi\u00f1a sendo desde alg\u00fans anos o seu medio de vida. Volveu a Mondo\u00f1edo en 1947 e produciuse un afastamento do pensamento franquista. Nesta d\u00e9cada estivo no c\u00e1rcere. A partir de 1960 exerceu como cronista oficial de Mondo\u00f1edo e no ano seguinte estableceuse en Vigo, traballando para \"Faro de Vigo\". O 23 de abril de 1961 a Real Academia Galega elixiuno como acad\u00e9mico de n\u00famero por 23 votos a favor, 6 abstenci\u00f3ns e 1 en contra, proposto por Ricardo Carballo Calero, Domingo Garc\u00eda-Sabell Rivas, Aquilino Iglesia Alvari\u00f1o e Ram\u00f3n Otero Pedrayo. Dous anos despois leu o seu discurso de ingreso, \"Algunhas imaxinaci\u00f3s sober tesouros\", respondido por Francisco Fern\u00e1ndez del Riego.\nO primeiro Cunqueiro foi fundamentalmente poeta e despois da guerra civil espa\u00f1ola dedicouse sobre todo \u00e1 narrativa e ao xornalismo. Foi un escritor polifac\u00e9tico e a s\u00faa extensa obra literaria abrangue os eidos xornal\u00edstico, po\u00e9tico, narrativo e teatral, sen esquecer os seus traballos de traduci\u00f3n. Segundo o \"Diccionario da literatura galega\":\nSegundo o portal da Lingua Galega:\nCunqueiro mantivo unha actitude cr\u00edtica e esc\u00e9ptica co pasado celta de Galicia, cualificando o celtismo galego coma un mito. Foi o autor da famosa cita \"Mil primaveras m\u00e1is para a lingua galega\", que figura na s\u00faa sepultura \"\"Eiqui xaz algu\u00e9n, que coa s\u00faa obra, fixo que Galicia durase mil primaveras m\u00e1is\",\" xunto con outra que reza \"Loubado se\u00f1a Deus que me permitiu facerme home neste grande Reino que chamamos Galicia\".\nXornalismo.\nNa s\u00faa primeira estad\u00eda compostel\u00e1 foi redactor e colaborador de diversos xornais e revistas coma \"El Pueblo Gallego\". De volta en Mondo\u00f1edo, participou no movemento editorial dos anos trinta promovendo a aparici\u00f3n de varias publicaci\u00f3ns (inseridas no ambiente vangardista da \u00e9poca) como \"Papel de color\", \"Editorial Un,\" e \"Galiza\", da que editou o primeiro n\u00famero o 25 de xullo de 1930.\nAnos m\u00e1is tarde colaborou en Ortigueira na publicaci\u00f3n local falanxista \"Era Azul\". En 1937 entrou na redacci\u00f3n de \"El Pueblo Gallego\" como encargado da parte literaria e colaborador de asuntos actuais. En novembro de 1938 fixou a residencia en Donostia e entrou na redacci\u00f3n de \"La Voz de Espa\u00f1a\". Tam\u00e9n foi subdirector de \"V\u00e9rtice\", publicaci\u00f3n da Delegaci\u00f3n Nacional de Prensa e Propaganda, revista na que publica \"La historia del caballero Rafael\" (1939), a s\u00faa primeira narraci\u00f3n en castel\u00e1n. Xa en Madrid o 29 de marzo e incorporouse \u00e1 redacci\u00f3n do \"ABC\".\nDesde 1961 traballou no \"Faro de Vigo\" como colaborador fixo. Desde novembro de 1964 exerceu como director de \"Faro de Vigo\" e \"Faro Deportivo\", direcci\u00f3n que abandonou voluntariamente en 1970. Deixou innumer\u00e1beis artigos en xornais como \"Vallibria\", \"La Voz de Galicia\", \"El Progreso\" e \"Faro de Vigo\" e revistas como \"El Escorial\" ou \"Fantas\u00eda.\"\nPoes\u00eda.\nCunqueiro sempre se definiu como poeta, con todo, a obra po\u00e9tica foi desco\u00f1ecida ou considerada menor ata a publicaci\u00f3n conxunta en \"Obra en galego completa, I\" (1980), que posibilitou o acceso a uns libros non reeditados ou esquecidos perante a importancia da s\u00faa prosa. Apenas lida, a s\u00faa poes\u00eda vi\u00f1a sendo identificada co neotrobadorismo, nunha lectura sim\u00adplista e fragmentaria.\n\"Mar ao norde\" (1932) \u00e9 a s\u00faa primeira obra cun sincretismo vangardista con algo de cubismo ou creacionismo. Son poemas breves nos que se opo\u00f1en o mar e a terra, e a illa \u00e9 o centro na \u00faltima parte. Segundo Xos\u00e9 Ram\u00f3n Pena:\n\"Poemas do si e non\" (1933) est\u00e1 na li\u00f1a do surrealismo e semella un especial conto er\u00f3tico, unha historia de amor (desamor, elex\u00eda do amor) que ten lugar nunha verdadeira irrealidade espazo-temporal (engade Xos\u00e9 Ram\u00f3n Pena). \"Cantiga nova que se chama Riveira\" (1933) ach\u00e9gase \u00e1 tradici\u00f3n, convert\u00e9ndose no m\u00e1is importante libro de poemas do neotrobadorismo galego e recuperando a forma das cantigas medievais inzada de imaxes novas. As orixes do libro est\u00e1n na lectura das cantigas de amigo e nas cantigas de amor de Jos\u00e9 Joaquim Nunes. \"Dona do corpo delgado\" (1950) cont\u00e9n poemas confidenciais, nost\u00e1lxicos, herm\u00e9ticos e tam\u00e9n neotrobadorescos. \"Herba aqu\u00ed e acol\u00e1\" (1980) recolle poemas das \u00faltimas d\u00e9cadas. Est\u00e1 dividido en d\u00faas partes: \"As historias\" e \"Vellas sombras e novos cantos\". Est\u00e1 considerado como un verdadeiro testamento literario do autor.\nO primeiro Cunqueiro foi fundamentalmente poeta, de xeito vangardista, neotrobadoresco e culturalista.\nAmancio Prada puxo m\u00fasica a varios poemas de \u00c1lvaro Cunqueiro en \"A dama e o cabaleiro\" (1987).\nNarrativa.\nNos anos 40 e 50 comezou a dedicarse principalmente \u00e1 narrativa, publicando:\nA condici\u00f3n de \"novelas\" das tres primeiras foi posta en d\u00fabida debido ao seu car\u00e1cter fragmentario e \u00e1 particular estrutura baseada fundamentalmente na suma de relatos. E a cualificaci\u00f3n de \"retratos\" ou de \"semblanzas\" das segundas minguou por veces o seu car\u00e1cter narrativo encadr\u00e1ndoas na descrici\u00f3n costumista. Os relatos curtos achegan o lector \u00e1 realidade especificamente galega, a dun mundo a piques de desaparecer, e son m\u00e1is realistas. As novelas mesturan moitos elementos: o mundo galego, a tradici\u00f3n cl\u00e1sica greco-latina, a tradici\u00f3n oriental, a materia da Breta\u00f1a, a cultura en xeral.\nCunqueiro fixo convivir mitos tirados de tradici\u00f3ns diferentes. Ademais, as s\u00faas narraci\u00f3ns est\u00e1n protagonizadas por persoas cos seus so\u00f1os, as s\u00faas teimas, os seus sentimentos e, por enriba de todo, a s\u00faa imaxinaci\u00f3n.\nNa s\u00faa \"Historia da Literatura Galega IV\" Xos\u00e9 Ram\u00f3n Pena estuda amplamente as diferentes visi\u00f3ns dos cr\u00edticos literarios sobre a obra do escritor de Mondo\u00f1edo: a literatura de evasi\u00f3n, a reinvenci\u00f3n dos mitos, o posible realismo m\u00e1xico...\nTeatro.\nDe 1932 \u00e9 a breve \"R\u00faa 26 (Di\u00e1logo limiar),\" na que dous homes, en posici\u00f3n perfectamente veros\u00edmil, ollan cun anteollo de longa vista dentro dun vaso de auga. Segue \"Xan o b\u00f3 conspirador\" (1933), que ofrece a confrontaci\u00f3n, no fondo dun espello, entre o home tradicionalista, c\u00e1lido e fino, e o esp\u00edrito revolucionario dun home, calculador e materialista, que non ten historias que contar. En \"Funci\u00f3n de Romeo e Xulieta, famosos namorados\" (1956), que aparece entre as historias que lle acontecen ao Sochantre de Pontivy, al\u00fadese \u00e1 obra de Shakespeare e int\u00e9grase o texto na novela \"As Cr\u00f3nicas do Sochantre.\" A an\u00e9cdota fabulada e relatada nas cr\u00f3nicas desenv\u00f3lvese por medio dunha representaci\u00f3n teatral \"all\u2019improviso\" de acordo coas normas de representaci\u00f3n da \"Commedia dell\u2019 Arte\". Ofr\u00e9cese unha visi\u00f3n absurda que se adianta aos principais representantes do absurdo europeo como E. Ionescu.\nA m\u00e1is salient\u00e1bel \u00e9 \"O incerto se\u00f1or don Hamlet, pr\u00edncipe de Dinamarca\" (1958), na que Cunqueiro presenta unha versi\u00f3n persoal do mito de William Shakespeare. A novidade que Cunqueiro achega \u00e9 o feito de considerar a Hamlet fillo do usurpador, co que as s\u00faas relaci\u00f3ns coa nai se converten en ed\u00edpicas e t\u00f3case o tema da culpa. \"A noite vai coma un r\u00edo\" (1965) est\u00e1 protagonizada polo personaxe de dona In\u00e9s de Valverde e segundo Laura Tato Fonta\u00ed\u00f1a:\n\"Palabras de v\u00edspera\" (1974) est\u00e1 protagonizada polo rei Afonso VI de Le\u00f3n antes da Xura de Santa Gadea, coa s\u00faa irm\u00e1 Urraca polo medio. Autor dalgunhas pezas m\u00e1is, a\u00ednda que no seu tempo o seu teatro non foi ben comprendido, si ten m\u00e9rito pola actualizaci\u00f3n de mitos e a s\u00faa vocaci\u00f3n intemporal e universal.\nGastronom\u00eda e viaxes.\nAdemais da s\u00faa actividade como xornalista e como literato, hai que destacar a s\u00faa dedicaci\u00f3n ao mundo da cultura, con m\u00faltiples conferencias, relatorios etc. Foi tam\u00e9n un destacado gastr\u00f3nomo con fama en toda Galicia de bo co\u00f1ecedor de comidas e bebidas. O seu libro \"A coci\u00f1a galega\" (1973) foi un fito na normalizaci\u00f3n do galego ao entrar en centos de fogares que non l\u00edan nada en galego. Cunqueiro foi un adiantado na consideraci\u00f3n positiva dos escritos gastron\u00f3micos e leva o seu nome un premio de xornalismo gastron\u00f3mico que, organizado polo Concello de Lal\u00edn \u2014en colaboraci\u00f3n coa Facultade de Ciencias da Comunicaci\u00f3n da Universidade de Santiago de Compostela, a Facultade de Ciencias Sociais e da Comunicaci\u00f3n da Universidade de Vigo, a Facultade de Ciencias da Comunicaci\u00f3n da Universidade da Coru\u00f1a\u2014, celebrou en 2019 a edici\u00f3n XXV.\nO seu co\u00f1ecemento de Galicia permitiulle elaborar unha morea de artigos e gu\u00edas tur\u00edsticas das cidades e r\u00edas galegas, en castel\u00e1n a maior\u00eda, dando a co\u00f1ecer os puntos de interese para os viaxeiros espa\u00f1ois en Galicia.\nVida persoal.\nCasou en 1940 con Elvira Gonz\u00e1lez-Seco Seoane, filla de C\u00e9sar Gonz\u00e1lez-Seco Romero e da mestra Josefa Seoane. \u00c1lvaro e Elvira ter\u00edan dous fillos: C\u00e9sar (1941, notario) e \u00c1lvaro (1944). Elvira finar\u00eda anos despois de \u00c1lvaro, en 1995.\n\u00c1lvaro Cunqueiro morreu \u00e1s catro da madrugada do 28 de febreiro de 1981 no Hospital Xeral de Vigo, despois dunha longa enfermidade.\nObra en castel\u00e1n.\nObras colectivas.\nAdemais \u00e9 autor de:"}
{"id": "23789", "revid": "85894", "url": "https://gl.wikipedia.org/wiki?curid=23789", "title": "Desenvolvemento sustent\u00e1bel", "text": "Denom\u00ednase desenvolvemento sostible ou desenvolvemento sustent\u00e1bel a un concepto econ\u00f3mico, ecol\u00f3xico e social aparecido no final do s\u00e9culo coa constataci\u00f3n de que o desenvolvemento econ\u00f3mico precisa ponderar o impacto humano por explotaci\u00f3n dos ecosistemas e na biodiversidade coa preservaci\u00f3n da calidade de vida das poboaci\u00f3ns humanas a nivel global. Iso implica, por exemplo, a xesti\u00f3n racional e equilibrada dos recursos minerais e o uso racional dos recursos dos ecosistemas do planeta.\nA idea de desenvolvemento sustent\u00e1bel ten por base o principio de que o ser humano deber\u00eda gastar os recursos naturais de acordo coa capacidade de renovaci\u00f3n dos mesmos, de modo a evitar o seu esgotamento.\nA s\u00faa definici\u00f3n \u00e9 \"o desenvolvemento que atende \u00e1s necesidades do presente sen prexudicar a capacidade das futuras xeraci\u00f3ns de atender as s\u00faas propias necesidades\" que se formalizou por primeira vez en 1987 no documento das Naci\u00f3ns Unidas co\u00f1ecido como o \"Informe Brundtland\". Denominado as\u00ed pola primeira ministra norueguesa Gro Harlem Brundtland, froito da Comisi\u00f3n Mundial de Ambiente e Desenvolvemento de Naci\u00f3ns Unidas, creada durante a Asemblea das Naci\u00f3ns Unidas en 1983. Dita definici\u00f3n asumiuse no Principio 3\u00ba da Declaraci\u00f3n de R\u00edo (1992) aprobada na \"Conferencia das Naci\u00f3ns Unidas sobre o ambiente e o desenvolvemento\". \u00c9 a partir deste informe cando se acatou o termo ingl\u00e9s \"sustainable development\".\nA Axenda 2030 para o Desenvolvemento Sustentable: Galicia e Espa\u00f1a.\nFoi asinada no ano 2015 por todos os pa\u00edses membros das Naci\u00f3ns Unidas e representa o compromiso internacional para facer fronte aos retos sociais, econ\u00f3micos e ambientais da globalizaci\u00f3n, po\u00f1endo no centro \u00e1s persoas, o planeta, a prosperidade e a paz, baixo o lema de non deixar a ningu\u00e9n atr\u00e1s.\nO n\u00facleo da Axenda 2030 para o Desenvolvemento Sustentable son os denominados Obxectivos de Desenvolvemento Sustentable. Tr\u00e1tase de 17 obxectivos concretados en 169 metas de car\u00e1cter universal, integrado e indivisible, que constit\u00faen un ambicioso plan de acci\u00f3n cara ao desenvolvemento sustentable que ten que ser alcanzado antes do ano 2030. A Asemblea Xeral das Naci\u00f3ns Unidas estableceu que estes 17 obxectivos e 169 metas foran obxecto de seguimento utilizando o marco de indicadores proposto pola Comisi\u00f3n de Estat\u00edstica das Naci\u00f3ns Unidas, actualmente formado por 247 indicadores (231 indicadores diferentes, xa que alg\u00fans indicadores se repiten).\nCos indicadores dispo\u00f1ibles para Galicia e Espa\u00f1a ofrecidos polo Instituto Galego de Estat\u00edstica podemos facer unha avaliaci\u00f3n para a d\u00e9cada 2010-2019 (ano previo \u00e1 pandemia da Covid-19) segundo recollemos no seguinte recadro.\nEMISI\u00d3NS\nAs emisi\u00f3ns de gases de efecto invernadoiro -que est\u00e1n por tras do colapso clim\u00e1tico- tanto en relaci\u00f3n ao PIB, como por habitante ou en volume absoluto melloran, red\u00facense, en Galicia entre 2010 e 2019. Pero seguimos por riba do conxunto de Espa\u00f1a nun 140 % e nun 124 % respectivamente. T\u00e9\u00f1ase en conta que a referencia espa\u00f1ola media non \u00e9 nada virtuosa. Referencia que tam\u00e9n superamos na intensidade enerx\u00e9tica (consumo de enerx\u00eda por unidade de PIB). Polo lado da demanda o indicador de uso de transporte urbano colectivo fronte ao particular inf\u00f3rmanos de que a cota galega no total espa\u00f1ol est\u00e1 moi por baixo da que temos en poboaci\u00f3n (un 3,5 % fronte a un 5,7 %).\nRES\u00cdDUOS\nA cantidade de residuos xerados por persoa en Galicia est\u00e1 por baixo da media espa\u00f1ola e ten unha lixeira tendencia minguante. Neste caso a cualificaci\u00f3n non \u00e9 negativa. Non sucede o mesmo coa xesti\u00f3n dos residuos. Pois a cota de incineraci\u00f3n \u00e9 moi alta e a de reciclados moi baixa respecto do que sucede no conxunto de Espa\u00f1a. Temos unha estrutura inversa na xesti\u00f3n dos residuos. E hai que lembrar que o ambientalmente m\u00e1is sustentable \u00e9 a reciclaxe fronte a incineraci\u00f3n.\nAUGA\nNos indicadores relativos \u00e1 subministraci\u00f3n das augas Galicia acada un aprobado: un \u00e9 positivo e outro negativo. \u00c9 positivo o indicador de auga consumida ao d\u00eda nos fogares, pois \u00e9 minguante e segue a estar por baixo da cifra media espa\u00f1ola. \u00c9 negativo o indicador que cuantifica a evoluci\u00f3n dos consumos de auga non dom\u00e9sticos. Consumos que se reducen algo no conxunto de Espa\u00f1a mentres que en Galicia medran un trinta por cento.\nS\u00cdNTESE FINAL\nNas emisi\u00f3ns contaminantes \u00e1 atmosfera Galicia, sempre verbo do conxunto de Espa\u00f1a, ten un suspenso absoluto. Na xesti\u00f3n dos residuos un claro suspenso. E s\u00f3 no consumo de auga acadamos un aprobado raspado. Nestas tres dimensi\u00f3ns ambientais a cualificaci\u00f3n global de Galicia da derradeira d\u00e9cada de crecemento econ\u00f3mico \u00e9 claramente desfavorable. Tr\u00e1tase da d\u00e9cada 2010-2019: dende a post crise do 2008 ao ano previo \u00e1 actual crise do Covid."}
{"id": "23790", "revid": "27155", "url": "https://gl.wikipedia.org/wiki?curid=23790", "title": "Recurso natural", "text": "Os recursos naturais son substancias que se dan naturalmente no ambiente. O termo xurdiu por vez primeira na d\u00e9cada de 1970, por E.F. Schumacher no seu libro titulado \"Small Is Beautiful\". O termo \"recurso\" ref\u00edrese a unha inmensidade de materias primas que existen no planeta e aquelas que o ser humano pode utilizar.\nFrecuentemente son clasificados como renov\u00e1beis e non renov\u00e1beis. Os non renov\u00e1beis incl\u00faen substancias que non poden ser recuperadas nun curto per\u00edodo de tempo, como, por exemplo, o petr\u00f3leo ou o carb\u00f3n. Os renov\u00e1beis son aqueles que poden se renovar, ou seren recuperados con ou sen interferencia humana, como as forestas."}
{"id": "23792", "revid": "15490", "url": "https://gl.wikipedia.org/wiki?curid=23792", "title": "Bessie Smith", "text": "Elizabeth \"Bessie\" Smith, nada en Chattanooga (Tennessee) o 15 de abril de 1894 e finada en Clarksdale (Mississippi) o 26 de setembro de 1937, foi unha cantante estadounidense de blues urbano, famosa nas d\u00e9cadas de 1920 1930. Era co\u00f1ecida como a Emperatriz do blues.\nTraxectoria.\nO primeiro emprego de Smith foi de bailarina na compa\u00f1\u00eda Moses Stokes nun espect\u00e1culo no que tam\u00e9n traballaba Ma Rainey, quen non lle ensinou a cantar, pero que probablemente lle axudou a desenvolverse nos seus comezos. En 1912, o seu irm\u00e1n Clarence conseguiulle o seu primeiro contrato como profesional.\nSmith comezou a desenvolver o seu propio espect\u00e1culo ao redor de 1913, no teatro \"81\" de Atlanta. En 1917 foi descuberta nun club de Selma (Alabama) por Frank Walker (da discogr\u00e1fica Columbia) e en 1920 conseguira ga\u00f1ar unha reputaci\u00f3n no sur e ao longo de todo o litoral leste dos Estados Unidos.\nEn 1923, cando o blues comeza a vender discos, asinou coa Columbia Records, e rapidamente trazou a li\u00f1a da Theater Owners Bookers Association. A s\u00faa primeira gravaci\u00f3n foi \"DownHearted Blues\", gravada en Nova York en febreiro de 1923, unha canci\u00f3n escrita e rexistrada previamente por Alberta Hunter. Ese mesmo ano grava tam\u00e9n \"Jailhouse Blues\", disco que, en certo sentido, \"sinala a aparici\u00f3n do blues cl\u00e1sico\".\nTraballando duramente no teatro durante os meses de inverno e viaxando o resto do ano (ti\u00f1a o seu propio vag\u00f3n de ferrocarril), Smith chegou a ser a actriz negra mellor paga do seu tempo. Realizou gravaci\u00f3ns xunto aos artistas m\u00e1is importantes do momento, como Louis Armstrong, James P. Johnson, Joe Smith, ou Fletcher Henderson.\nCon Louis Armstrong gravou o tema \"St. Louis Blues\", que \"constit\u00fae o ep\u00edtome do blues cl\u00e1sico e destaca polo extraordinario equilibrio existente entre a interpretaci\u00f3n vocal e o s\u00f3 de corneta\".\nDe car\u00e1cter forte, levou unha vida tormentosa e dilapidou a s\u00faa fortuna en homes, mulleres e xenebra. As s\u00faas canci\u00f3ns reflect\u00edan ese estilo de vida e esa muller que perdeu o contrato da s\u00faa vida porque ti\u00f1a que cuspir e que botou os membros do Ku Klux Klan que vi\u00f1an boicotear un concerto seu. Morreu dun accidente de tr\u00e1fico, segundo a lenda porque non a aceptaron nun hospital para brancos."}
{"id": "23793", "revid": "1131", "url": "https://gl.wikipedia.org/wiki?curid=23793", "title": "Abe R\u00e1bade", "text": "Xes\u00fas Abelardo R\u00e1bade Villar, co\u00f1ecido como Abe R\u00e1bade, nado en Santiago de Compostela o 8 de setembro de 1977, \u00e9 un compositor e pianista galego de jazz. Conta con 14 \u00e1lbums e realizou m\u00e1is de 200 composici\u00f3ns en catro estilos principais: jazz, cl\u00e1sico, experimental e m\u00fasicas de ra\u00edz. \nTraxectoria.\nLicenciouse en Jazz Composition e Piano Performance pola Berklee College of Music (Boston) no 1999. Foi en Boston onde naceu o tr\u00edo de jazz que dirixe dende 1996, Abe R\u00e1bade Tr\u00edo (A.R.T.), naquel momento formado por el no piano, Paco Charl\u00edn no contrabaixo e o b\u00falgaro Val Tzenkov na bater\u00eda.\nAbe R\u00e1bade Tr\u00edo.\nO primeiro disco do tr\u00edo, \"Babel de Sons\", gravouse ao vivo no Festival de Jazz de Getxo (Euskadi) en 2001. No 2006 publican un novo traballo, \"Playing on Light\", escollido Mellor Disco de Jazz en Espa\u00f1a daquel ano pola revista \"Cuadernos de Jazz\". Esta gravaci\u00f3n foi realizada cun novo bater\u00eda, Bruno Pedroso, quen forma parte do A.R.T. xunto a Pablo Mart\u00edn Caminero no contrabaixo. Esta nova formaci\u00f3n leva traballando xunta dende 2008. \nDurante este tempo presentaron \"Zigurat\" (2010) e \"A Modo\" (2012) con concertos en pa\u00edses de Am\u00e9rica Latina coma Costa Rica, O Salvador, Guatemala e M\u00e9xico. Tam\u00e9n publicaron os discos \"Once\" (2016) e \"Doravante\" (2018), o cal presentaron no Festival de Jazz de Monterey (California). Por \u00faltimo est\u00e1 \"Sorte\" (2020), unha obra formada por 12 composici\u00f3ns orixinais que representan diferentes estados de \u00e1nimo ou fontes de inspiraci\u00f3n. O disco consta de 4 tr\u00edpticos: Sorte m\u00edstica formado por Orballo, P\u00e1lpito e Fluido; Sorte \u00e9pica con Ideas, Traves\u00eda e Victoria; Sorte \u00edntima con Desencanto, Desexo e L\u00faa; e Sorte l\u00fadica con Amencida, Calma e Retorno. \nAdemais disto, o pianista santiagu\u00e9s realizou outros traballos durante estes anos. En 2003 fundou o proxecto GHU! Project no que participaron solistas como Chris Kase, Jes\u00fas Santandreu, Alan Ferber, Toni Belenguer, Perico Sambeat ou Michel Gonz\u00e1lez. En 2006 formou o grupo Nordestin@s con Guadi Galego e Ugia Pedreira, un traballo que deu unha ollada contempor\u00e1nea \u00e1 m\u00fasica tradicional galega. O disco que publicaron baixo o mesmo nome do grupo foi un dos 100 m\u00e1is vendidos en Espa\u00f1a no Nadal do 2006. \nObra sinf\u00f3nica.\nEntrando m\u00e1is na actualidade, Abe R\u00e1bade publica un par de obras sinf\u00f3nicas: \"Tr\u00e1nsitos\" (2015) e \"Tempos Velados\" (2017). A primeira delas, que consta de catro movementos, foi estreada no Auditorio de Galicia pola Real Filharmon\u00eda de Galicia e o Abe R\u00e1bade Tr\u00edo e foi dirixida por Paul Daniel. \"Tempos Velados\" foi inaugurada pola Real Filharmon\u00eda de Galicia, o Orfe\u00f3n Terra a Nosa, o Coro de Nenos da EMMS e Abe R\u00e1bade de pianista solista, tam\u00e9n baixo a direcci\u00f3n de Paul Daniel. Esta obra dura uns 27 minutos e conta con 4 movementos. \nProduci\u00f3ns po\u00e9tico-musicais.\nUn dos seus grandes proxectos \u00e9 \"Lorca Namorado\", un espect\u00e1culo que viu a luz o 30 de maio de 2019 na Praza da Quintana en Santiago de Compostela. Abe R\u00e1bade realizou este traballo \u00f3 longo dun ano entre a capital galega e Sevilla. Est\u00e1 formado por versi\u00f3ns propias dos 6 Poemas Galegos de Federico Garc\u00eda Lorca e son pezas que beben da tradici\u00f3n galega, o flamenco e o jazz. A produci\u00f3n conta con 5 canci\u00f3ns solistas levadas a cabo por Salvador Sobral, Arc\u00e1ngel, Davide Salvado, Kiki Morente e Marcelo do Bode. A sexta das pezas, adicada a Rosal\u00eda de Castro, est\u00e1 protagonizada polas 3 voces femininas das pandeireteiras de Lilaina. \nAntes de Lorca Namorado tam\u00e9n realizou outros proxectos pr\u00f3ximos \u00e1 poes\u00eda. En 2008 dirixiu musicalmente o proxecto \"Rosal\u00eda 21\", un espect\u00e1culo e disco con composici\u00f3ns orixinais realizadas a partir de poemas de Rosal\u00eda de Castro. Tam\u00e9n en 2010 dirixiu musicalmente o proxecto \"Travessia dos Poetas\", unhas composici\u00f3ns orixinais realizadas a partir de textos de poetas portugueses coma Fernando Pessoa ou Sophia de Mello Breyner.\nOutros traballos art\u00edsticos.\n\u00c1 parte destes proxectos m\u00e1is cl\u00e1sicos, no eido musical, Abe R\u00e1bade comezou a partir de 2008 a experimentar no campo das voces harmonizadas creando pezas po\u00e9ticas, pero tam\u00e9n humor\u00edsticas ou reivindicativas.\nDurante a corentena pola Covid-19, o pianista realizou unha serie de v\u00eddeos baixo o t\u00edtulo de \"Dual lauD\" xunto a artistas e m\u00fasicos que admira. Realizaron interpretaci\u00f3ns a modo de dueto que subiu \u00e1 s\u00faa canle de YouTube. Tam\u00e9n no 2020, comezou unha serie de v\u00eddeos que chamou \"VerSons no espello\" nos que o pianista toca obras doutros artistas. Nestas gravaci\u00f3ns aparece reflectido nun espello en troques de enfocarse a el directamente.\n\u00c1mbito acad\u00e9mico.\nO pianista traballa ademais dentro do \u00e1mbito educativo. \u00c9 codirector art\u00edstico do Seminario Permanente de Jazz (Pontevedra) e profesor na Escola Superior de M\u00fasica e Artes do Espect\u00e1culo (ESMAE) de Porto (Portugal) e no Centro Superior de M\u00fasica de Galiza (CSM Galiza) de Valga (Pontevedra). Asemade, realizou ducias de masterclasses por Espa\u00f1a, Portugal e pa\u00edses do continente americano coma M\u00e9xico ou EEUU. \nMasterclasses.\nAsemade, realizou ducias de masterclasses en Espa\u00f1a, Portugal, pa\u00edses do continente americano como O Salvador, M\u00e9xico ou os Estados Unidos e pa\u00edses asi\u00e1ticos como a China.\nVida persoal.\n\u00c9 fillo dos escritores Xes\u00fas R\u00e1bade Paredes e Helena Villar Janeiro, e irm\u00e1n da poeta Mar\u00eda do Cebreiro e ten unha filla."}
{"id": "23794", "revid": "181", "url": "https://gl.wikipedia.org/wiki?curid=23794", "title": "Abe Rabade", "text": ""}
{"id": "23795", "revid": "120000", "url": "https://gl.wikipedia.org/wiki?curid=23795", "title": "Palmas", "text": "Palmas \u00e9 a capital do estado brasileiro de Tocantins, na rexi\u00f3n Norte. A s\u00faa poboaci\u00f3n total era 220 889 habitantes en 2007. A s\u00faa superficie total \u00e9 2.218,9\u00a0km\u00b2.\n\u00c9 a m\u00e1is nova capital de estado brasileira, fundada en 20 de maio de 1989 e inaugurada en 1 de xaneiro de 1990, para substitu\u00edr Miracema do Tocantins, a capital provisoria do Tocantins cando o estado foi creado, pola Constituci\u00f3n brasileira de 1988."}
{"id": "23796", "revid": "785", "url": "https://gl.wikipedia.org/wiki?curid=23796", "title": "Seixo", "text": "Seixo pode referirse a:\nComo top\u00f3nimo d\u00e1 nome a:"}
{"id": "23804", "revid": "5863", "url": "https://gl.wikipedia.org/wiki?curid=23804", "title": "Consello de Galiza", "text": "O Consello de Galiza foi unha entidade pol\u00edtica galega que se constitu\u00edu o 15 de novembro de 1944 en Montevideo e que pretend\u00eda aglutinar os deputados galegos, por riba de partidos pol\u00edticos, para dotar dun \u00f3rgano pol\u00edtico a Galicia no exilio e que pretend\u00eda actuar na pr\u00e1ctica como un goberno galego no exilio, lexitimado polo Estatuto de autonom\u00eda que se sometera a plebiscito en 1936, pero sen chegar a constitu\u00edrse formalmente como a Xunta que prev\u00eda o propio Estatuto.\nA iniciativa da constituci\u00f3n do Consello de Galiza foi de Alfonso Daniel Rodr\u00edguez Castelao, influ\u00eddo polo pensamento de Jos\u00e9 Antonio Aguirre, o lehendakari no exilio. O seu primeiro presidente foi o propio Castelao e estaba formada ademais, nun primeiro momento, por Ant\u00f3n Alonso R\u00edos, Ram\u00f3n Su\u00e1rez Picallo e Elpidio Villaverde. Posteriormente integrouse Alfredo Somoza."}
{"id": "23805", "revid": "98629", "url": "https://gl.wikipedia.org/wiki?curid=23805", "title": "Lego Mindstorms", "text": "Lego Mindstorms (algo as\u00ed como \"Tormentas mentais da Lego\" en ingl\u00e9s) \u00e9 unha li\u00f1a de produtos do Grupo Lego que combina pezas program\u00e1beis xunto con motores el\u00e9ctricos, sensores, pezas do xogo de construci\u00f3n Lego e pezas especializadas como engrenaxes, eixos, trabes, pneum\u00e1ticos etc., para constru\u00edr robots e outros sistemas automatizados ou interactivos.\nAdemais de ser un xoguete moi co\u00f1ecido que se vende como Sistema de Invenci\u00f3n Rob\u00f3tica (RIS), Lego Mindstorms tam\u00e9n se vende e utiliza como ferramenta educativa, o cal era a intenci\u00f3n orixinaria de Lego e do Instituto de Tecnolox\u00eda de Massachusetts (MIT). A versi\u00f3n educativa dos produtos ch\u00e1mase \"Lego Mindstorms para Escola\" e ven acompa\u00f1ada de \"'ROBOLAB\", unha aplicaci\u00f3n inform\u00e1tica de programaci\u00f3n con interface gr\u00e1fica moi intuitiva.\nLego Mindstorms p\u00f3dese utilizar para crear modelos que resultan ser bos exemplos de sistemas embebidos con compo\u00f1entes electromec\u00e1nicos controlados por un ordenador. Practicamente calquera tipo de sistema embebido da vida real pode ser imitado utilizando Mindstorms, como por exemplo ascensores ou robots industriais.\nExiste unha comunidade moi forte que re\u00fane profesionais e afeccionados de todas as idades e que comparten dese\u00f1os, t\u00e9cnicas de programaci\u00f3n e outras ideas asociadas con Lego Mindstorms.\nPezas program\u00e1beis.\nO RCX.\nO RCX \u00e9 unha peza program\u00e1bel que cont\u00e9n un microcontrolador H8/300 de Renesas TEchnology Corporation e a s\u00faa CPU interna. A peza progr\u00e1mase envi\u00e1ndolle un programa inform\u00e1tico escrito nunha linguaxe de programaci\u00f3n por medio de infravermellos desde un ordenador. O programa almac\u00e9nase na s\u00faa RAM, que pode conter at\u00e9 5 programas distintos simultaneamente. Unha vez enviado o programa, faise que o aut\u00f3mata o execute e este pode funcionar completamente por si s\u00f3, actuando de acordo con est\u00edmulos internos ou externos seguindo as instruci\u00f3ns programadas. \u00c9 pos\u00edbel a comunicaci\u00f3n entre d\u00faas ou m\u00e1is pezas RCX a trav\u00e9s da interface infravermella, o que permite tanto a cooperaci\u00f3n entre elas ou mesmo a competici\u00f3n (que un robot persiga a outro, por exemplo). Ademais do porto infravermello existen tres portos para sensores de entrada (denominados 1, 2, 3) e tres portos para motores (denominados A, B, C). Por \u00faltimo, a peza ten unha pantalla LCD que mostra o nivel de enerx\u00eda de que disp\u00f3n (6 pilas AA), o estado dos portos de entrada e sa\u00edda, o programa que se est\u00e1 a executar etc.\nO RCX de Mindstorms orixinal apareceu en 1998.\nO MindStorms NXT.\nEn agosto de 2006 apareceu a seguinte xeraci\u00f3n do sistema Mindstorms, o Mindstorms NXT, que despraza o RCX, a\u00ednda que este seguir\u00e1 a ser popular durante varios anos. Incl\u00fae tres servo-motores, un sensor de contacto, un sensor de luz (que pode diferenciar cores), un novo sensor de son, un sensor de ultras\u00f3ns e unha nova \"peza intelixente\", a NXT. Esta disp\u00f3n dun procesador de 32 bits ARM7 (coa posibilidade dun segundo procesador de 8 bits adicional), unha pantalla LCD de 60x100 p\u00edxeles, un porto USB 2 e conexi\u00f3n Bluetooth. O procesador ARM7 ten acceso a unha memoria flash de 256 kilobytes e 64 de RAM, en canto que o segundo procesador disp\u00f3n de 4 kilobytes de flash e 512 de RAM. Conta con catro portos de entrada e tres de sa\u00edda. A peza disp\u00f3n, ademais, cun altofalante incorporado de 8\u00a0kHz e permite interactuar con tel\u00e9fonos m\u00f3beis.\nSensores.\nO RCX conta con sensores para interpretar o seu contorno. A li\u00f1a Lego Mindstorms conta con catro sensores diferentes:\nOs sensores m\u00e1is novidosos expl\u00edcanse no apartado anterior. Existen outros sensores non fabricados polo Grupo Lego que son compat\u00edbeis con Mindstorms.\nLinguaxes de programaci\u00f3n.\nCreadas polo Grupo Lego.\nAmbas as d\u00faas utilizan unha interface de usuario gr\u00e1fica:\nMindstorms SDK.\nLego tam\u00e9n oferta un sistema de desenvolvemento de software que permite interaccionar coa peza en calquera linguaxe de programaci\u00f3n que admita activex. O SDK ten a funci\u00f3n de obter os valores dos sensores, prender e apagar os motores, ler a informaci\u00f3n do sistema (enerx\u00eda restante, por exemplo) etc."}
{"id": "23806", "revid": "22570", "url": "https://gl.wikipedia.org/wiki?curid=23806", "title": "FIRST Lego League", "text": "A FIRST Lego League, ou FLL (\"Liga de Lego da FIRST\") \u00e9 unha competici\u00f3n para os primeiros niveis do ensino secundario promovida pola organizaci\u00f3n FIRST, fundada en 1989 para desenvolver cami\u00f1os que animen ao estudantado a interesarse pola enxe\u00f1ar\u00eda e a tecnolox\u00eda. Cada ano a competici\u00f3n c\u00e9ntrase nun tema diferente relacionado coas ciencias. Os estudantes procuran soluci\u00f3ns aos diversos problemas que se lles presentan e re\u00fanense en competici\u00f3ns rexionais para compartir os seus co\u00f1ecementos e mostrar as s\u00faas descobertas.\nA competici\u00f3n ten catro aspectos principais. En primeiro lugar, un xurado aval\u00eda a capacidade de traballo en equipo de cada grupo. Logo, deben demostrar que o robot que constru\u00edron pode afrontar as tarefas asignadas. En terceiro lugar, deben realizar un proxecto de investigaci\u00f3n relacionado co tema e facer unha presentaci\u00f3n breve. Por \u00faltimo, te\u00f1en que utilizar os robots que dese\u00f1aron para competir na realizaci\u00f3n dunha serie de tarefas nun campo de xogo. Na actualidade participan uns 5.000 institutos de varios pa\u00edses do mundo, o que significa 20.000 rapaces.\nA Liga de Lego da FIRST utiliza os Lego Mindstorms para constru\u00edr pequenos robots aut\u00f3nomos que se desprazan polos campos de xogo oficiais (un tapete con obxectos colocados encima) e levar a cabo as tarefas que se lles asignen. A organizaci\u00f3n resulta da colaboraci\u00f3n entre a FIRST e o Grupo Lego.\nA competici\u00f3n implica equipos de profesores, asesores e estudantes de instituto que colaboran no dese\u00f1o e construci\u00f3n dun robot e no seu proxecto de investigaci\u00f3n en seis semanas; pasan ent\u00f3n a competir en reuni\u00f3ns da FLL. Os desaf\u00edos de anos anteriores estiveron relacionados coas discapacidades (2004), o env\u00edo de sondas a Marte (2003) ou a exploraci\u00f3n das cidades e os seus problemas (2002). O primeiro de todos celebrouse en 1999 e cham\u00e1base \"P\u00e1nico Volc\u00e1nico\". O centro de interese para o desaf\u00edo de 2005 \u00e9 o mundo mari\u00f1o, no que se denomina \"Odisea Oce\u00e1nica\"."}
{"id": "23807", "revid": "23204", "url": "https://gl.wikipedia.org/wiki?curid=23807", "title": "Ba\u00f1os, A Veiga", "text": "San Fiz de Ba\u00f1os \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 83 habitantes (44 homes e 39 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 92 habitantes. Segundo o IGE, no 2014 a s\u00faa poboaci\u00f3n descendera ata os 60 habitantes, sendo 28 homes e 32 mulleres."}
{"id": "23808", "revid": "23204", "url": "https://gl.wikipedia.org/wiki?curid=23808", "title": "Linguaxe De Signos", "text": ""}
{"id": "23809", "revid": "85894", "url": "https://gl.wikipedia.org/wiki?curid=23809", "title": "Candeda, A Veiga", "text": "San Miguel de Candeda \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 18 habitantes (10 homes e 8 mulleres), distribu\u00eddos en 1 entidade de poboaci\u00f3n, o que sup\u00f3n o mantemento con relaci\u00f3n relaci\u00f3n ao ano 1999 cando tam\u00e9n ti\u00f1a 18 habitantes. Segundo o IGE, no 2014 a s\u00faa poboaci\u00f3n descendera ata os 11 habitantes, sendo 7 homes e 4 mulleres."}
{"id": "23810", "revid": "85894", "url": "https://gl.wikipedia.org/wiki?curid=23810", "title": "Carracedo, A Veiga", "text": "San Miguel de Carracedo \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 28 habitantes (15 mulleres e 13 homes), distribu\u00eddos en 1 entidade de poboaci\u00f3n, o que sup\u00f3n un aumetno en relaci\u00f3n ao ano 1999 cando ti\u00f1a 27 habitantes. Segundo o IGE, no 2014 a s\u00faa poboaci\u00f3n descendera ata os 11 habitantes, sendo 7 homes e 4 mulleres."}
{"id": "23811", "revid": "5863", "url": "https://gl.wikipedia.org/wiki?curid=23811", "title": "Casdenodres, A Veiga", "text": "San Salvador de Casdenodres \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 49 habitantes (29 mulleres e 20 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 54 habitantes. Segundo o IGE, no 2014 a s\u00faa poboaci\u00f3n descendera ata os 41 habitantes, sendo 18 homes e 23 mulleres."}
{"id": "23812", "revid": "23204", "url": "https://gl.wikipedia.org/wiki?curid=23812", "title": "Castromao, A Veiga", "text": "Santa Mar\u00eda de Castromao \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 47 habitantes (27 homes e 20 mulleres), distribu\u00eddos en 6 entidade de poboaci\u00f3n (A Eirexa, o Fondo da Aldea, o Cima da Aldea, O Barrio, o Salgueiral e o Cubo), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 65 habitantes. Segundo o IGE, no 2014 a s\u00faa poboaci\u00f3n descendera ata os 33 habitantes, sendo 20 homes e 13 mulleres.\nXeograf\u00eda.\nTen unha altitude de 895 metros, e at\u00f3pase \u00f3s p\u00e9s do Alto da Gonza (1.296 metros).\nPatrimonio relixioso.\nA Igrexa de Castromao \u00e9 unha fermosa mostra da arquitectura popular da zona. O seu retablo \u00e9 de finais do s\u00e9culo XVI (renacentista), con grandes columnas e un enorme front\u00f3n triangular. Destacan nesta igrexa o artesoado, o chan de madeira orixinal e os catro Evanxelistas, representados cos catro s\u00edmbolos:\nEstas esculturas son obra de Gregorio Espa\u00f1ol, escultor dos s\u00e9culos XVI e XVII, autor de obras como o coro da Catedral de Santiago de Compostela e introdutor do manierismo en Galicia.\nPatrimonio hist\u00f3rico.\nNa parroquia de Castromao hai un recinto defensivo correspondente \u00e1 Idade de Ferro ou \u00e9poca romana, no paraxe co\u00f1ecido como O Castro. O castro est\u00e1 situando nun alto cun pequeno recinto superior ou \"croa\", no que afloran masas rochosas, e conta cun antecastro que a rodea. Ambos recintos est\u00e1n separados entre si por un terrapl\u00e9n. No seu conxunto ten unhas dimensi\u00f3ns aproximadas de 250 metros de leste a oeste por 210 metros de norte a sur. Este asentamento de Castromao est\u00e1 rodeado por un sistema de muralla, aparentemente de terra, completado por un terrapl\u00e9n, foxo e parapeto.\nPatrimonio etnogr\u00e1fico.\nFontes, lavadoiros, mu\u00ed\u00f1os, fornos e incluso forxas, son parte do patrimonio etnogr\u00e1fico relacionado coa forma de vivir das xentes de Castromao.\nFestas.\nAs festas cel\u00e9branse os d\u00edas 15 e 16 de agosto, na honra dos seus patr\u00f3ns Santa Mar\u00eda da Asunci\u00f3n e San Roque."}
{"id": "23813", "revid": "5863", "url": "https://gl.wikipedia.org/wiki?curid=23813", "title": "Castromarigo, A Veiga", "text": "San Miguel de Castromarigo \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 39 habitantes (21 mulleres e 18 homes), distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 46 habitantes. Segundo o IGE, no 2014 a s\u00faa poboaci\u00f3n descendera ata os 20 habitantes, sendo 11 homes e 9 mulleres."}
{"id": "23814", "revid": "5863", "url": "https://gl.wikipedia.org/wiki?curid=23814", "title": "Corexido, A Veiga", "text": "Santo Estevo de Corexido \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 18 habitantes (11 mulleres e 7 homes), distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 26 habitantes. Segundo o IGE, no 2014 a s\u00faa poboaci\u00f3n descendera ata os 11 habitantes, sendo 5 homes e 6 mulleres."}
{"id": "23815", "revid": "5863", "url": "https://gl.wikipedia.org/wiki?curid=23815", "title": "Corzos, A Veiga", "text": "Santiago de Corzos \u00e9 unha parroquia que se localiza no sur do concello da Veiga. Segundo o IGE en 2014 ti\u00f1a 50 habitantes (24 homes e 26 mulleres), 20 menos ca en 2004 (37 mulleres e 33 homes), e 18 menos ca en 1999. Ten unha \u00fanica entidade de poboaci\u00f3n."}
{"id": "23816", "revid": "85894", "url": "https://gl.wikipedia.org/wiki?curid=23816", "title": "Curra, A Veiga", "text": "San Miguel de Curra \u00e9 unha parroquia que se localiza no concello ourens\u00e1n da Veiga na comarca de Valdeorras. Segundo o IGE en 2010 ti\u00f1a 8 habitantes (3 mulleres e 5 homes) nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 9 habitantes."}
{"id": "23817", "revid": "5863", "url": "https://gl.wikipedia.org/wiki?curid=23817", "title": "Espi\u00f1o, A Veiga", "text": "San Vicenzo de Espi\u00f1o \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 42 habitantes (22 homes e 20 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 45 habitantes. Segundo o IGE, no 2014 a s\u00faa poboaci\u00f3n descendera ata os 25 habitantes, sendo 13 homes e 12 mulleres."}
{"id": "23818", "revid": "5863", "url": "https://gl.wikipedia.org/wiki?curid=23818", "title": "Hedreira, A Veiga", "text": "Santa Comba de Hedreira \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 20 habitantes (10 homes e 10 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 22. Segundo o IGE, no 2014 a s\u00faa poboaci\u00f3n descendera ata os 13 habitantes, sendo 7 homes e 6 mulleres."}
{"id": "23819", "revid": "25871", "url": "https://gl.wikipedia.org/wiki?curid=23819", "title": "Lamalonga, A Veiga", "text": "Santa Mar\u00eda de Lamalonga \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 64 habitantes (36 mulleres e 28 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 77 habitantes. Segundo o IGE, no 2014 a s\u00faa poboaci\u00f3n descendera ata os 39 habitantes, sendo 15 homes e 24 mulleres."}
{"id": "23820", "revid": "6510899", "url": "https://gl.wikipedia.org/wiki?curid=23820", "title": "Meda, A Veiga", "text": "Santa Mar\u00eda de Meda \u00e9 unha parroquia que se localiza no concello da Veiga. Segundo o IGE en 2014 ti\u00f1a 24 habitantes (trece homes e once mulleres), 11 menos ca en 2004 (19 homes e 16 mulleres) e 23 menos ca en 1999.\nO Fraguizo.\nO Fraguizo \u00e9 un espazo natural \u00f3 p\u00e9 do cami\u00f1o ao lugar de Curra. Segundo a tradici\u00f3n oral debaixo das pedras hai unhas covas nas que habitaron os mouros. Nesa zona refuxi\u00e1ronse escapados da represi\u00f3n durante a guerra civil."}
{"id": "23821", "revid": "6206098", "url": "https://gl.wikipedia.org/wiki?curid=23821", "title": "Tecnolox\u00eda", "text": "A tecnolox\u00eda (do grego, (\u03c4\u03b5\u03c7\u03bd\u03bf\u03bb\u03bf\u03b3\u03b9\u03b1) techne (\u03c4\u03b5\u03c7\u03bd\u03b7) \"oficio\" + log\u00eda (\u03bb\u03bf\u03b3\u03b9\u03b1) \"que di\") \u00e9 o co\u00f1ecemento t\u00e9cnico humano e as ferramentas creadas pola humanidade a partir de tal co\u00f1ecemento.\nA tecnolox\u00eda \u00e9 o conxunto de co\u00f1ecementos e procedementos te\u00f3ricos e pr\u00e1cticos que, debidamente organizados e sistematizados, satisfacen as necesidades humanas. A tecnolox\u00eda \u00e9 a transformaci\u00f3n da natureza polos seres humanos, para resolver problemas e satisfacer as necesidades sociais. Todo nese mundo artificial, dende o m\u00e1is simple e coti\u00e1n at\u00e9 o m\u00e1is novo e revolucionario, \u00e9 tecnolox\u00eda.\nDependendo do contexto, a tecnolox\u00eda pode referirse a:\nA tecnolox\u00eda \u00e9, dunha forma xeral, o encontro entre ciencia e enxe\u00f1ar\u00eda. Sendo un termo que incl\u00fae desde as ferramentas e procesos simples, tales como unha culler de madeira e a fermentaci\u00f3n da uva respectivamente, ata as ferramentas e procesos m\u00e1is complexos xa creados polo ser humano, tal como a Estaci\u00f3n Espacial Internacional e a desalinizaci\u00f3n da auga do mar respectivamente.\nFrecuentemente, a tecnolox\u00eda entra en conflito con algunhas preocupaci\u00f3ns naturais de nosa sociedade, como o desemprego, a contaminaci\u00f3n e outras moitas cuesti\u00f3ns ecol\u00f3xicas, filos\u00f3ficas e sociol\u00f3xicas.\nCiencia e tecnolox\u00eda.\nA ciencia e a tecnolox\u00eda sempre estiveron moi pr\u00f3ximas unha da outra.\nPodemos falar de dous grandes campos vinculados \u00e1 actividade humana, moi ligados entre si pero substancialmente diferentes: o campo da ciencia (a indagaci\u00f3n) e o campo da t\u00e9cnica e da tecnolox\u00eda (a acci\u00f3n).\nPodemos dicir que a ciencia est\u00e1 asociada ao desexo de co\u00f1ecer (co\u00f1ecer e comprender o mundo que nos rodea), mentres que a t\u00e9cnica e a tecnolox\u00eda se vinculan \u00e1 vontade das persoas de facer (facer cousas para satisfacer as s\u00faas necesidades ou desexos).\nNo campo da ciencia, a motivaci\u00f3n \u00e9 a ansia de co\u00f1ecementos, a actividade \u00e9 a investigaci\u00f3n e o produto resultante \u00e9 o co\u00f1ecemento cient\u00edfico. No campo da tecnolox\u00eda, a motivaci\u00f3n \u00e9 a satisfacci\u00f3n de necesidades ou desexos, a actividade \u00e9 o desenvolvemento de proxectos, o dese\u00f1o e a execuci\u00f3n, e o produto resultante son os bens e servizos, os m\u00e9todos e os procesos.\n\u00c9 bastante corrente confundir tecnolox\u00eda con ciencia aplicada: isto \u00e9 un erro, xa que a tecnolox\u00eda non \u00e9 soamente ciencia aplicada. \u00c9 certo que se basea en co\u00f1ecementos cient\u00edficos, pero tam\u00e9n se basea na experiencia, utiliza moitas veces co\u00f1ecementos emp\u00edricos e ten en conta moitos outros factores, alg\u00fans alleos \u00e1 espec\u00edfica aplicaci\u00f3n de determinados co\u00f1ecementos cient\u00edficos, como por exemplo os aspectos pr\u00e1cticos da construci\u00f3n ou da produci\u00f3n industrial, os modos e medios de produci\u00f3n, a factibilidade econ\u00f3mica, a adaptaci\u00f3n do produto aos costumes do usuario, a aceptaci\u00f3n que o produto poida ou non ter no p\u00fablico etc. Ademais a tecnolox\u00eda est\u00e1, sobre todo, vinculada a cousas, f\u00edsicas ou virtuais, que o ser humano fai, a cousas artificiais.\nComo exemplo, un xe\u00f3logo aplicado pode predicir un deslizamento de terra (ciencia aplicada), mentres que un enxe\u00f1eiro, proxectando e supervisando axeitadas obras de defensa, pode chegar a evitar o deslizamento de terra (tecnolox\u00eda).\nTecnolox\u00eda e econom\u00eda.\nExiste un equilibrio moi tenue entre as vantaxes e as desvantaxes que o avance da tecnolox\u00eda trae para a sociedade. A principal vantaxe refl\u00edctese na produci\u00f3n industrial: a tecnolox\u00eda torna a produci\u00f3n m\u00e1is r\u00e1pida e maior, e, a\u00ednda as\u00ed, o resultado final \u00e9 un produto m\u00e1is barato e con maior calidade.\nAs desvantaxes que a tecnolox\u00eda trae son de tal forma preocupantes que case superan as vantaxes, unha delas \u00e9 a contaminaci\u00f3n, que, se non for controlada a tempo, evoluir\u00e1 para un cuadro irrevers\u00edbel. Outra desvantaxe \u00e9 en canto ao desemprego xerado polo uso intensivo das m\u00e1quinas na industria, na agricultura e no comercio. A este tipo de desemprego, no cal o traballo do home \u00e9 substitu\u00eddo polo traballo das m\u00e1quinas, denominamos desemprego estrutural. Un dos pa\u00edses que m\u00e1is sofren este problema \u00e9 o Xap\u00f3n, sendo aparentemente un dos principais motivos para o freo do crecemento da econom\u00eda deste pa\u00eds a partir da d\u00e9cada dos 90: xustamente, o desemprego estrutural.\nHistoria da tecnolox\u00eda.\nA historia da tecnolox\u00eda \u00e9 case tan vella como a historia da humanidade, e segue desde cando os seres humanos comezaron a usar ferramentas de caza e de protecci\u00f3n. A historia da tecnolox\u00eda ten consecuentemente embutida a cronolox\u00eda do uso dos recursos naturais, porque, para seren creadas, todas as ferramentas necesitaron, antes de calquera cousa, do uso dun recurso natural adecuado. A historia da tecnolox\u00eda segue unha progresi\u00f3n das ferramentas simples e das fontes de enerx\u00eda simples \u00e1s ferramentas complexas e das fontes de enerx\u00eda complexas, como segue:\nAs tecnolox\u00edas m\u00e1is antigas converteron recursos naturais en ferramentas simples. Os procesos m\u00e1is antigos, tales como a arte rupestre e a raspaxe das pedras, e as ferramentas m\u00e1is antigas, tales como a pedra lascada e a roda, son medios simples para a conversi\u00f3n de materiais brutos e \"cr\u00fas\" en produtos \u00fatiles. Os antrop\u00f3logos descubriron moitas cousas e ferramentas humanas feitas directamente a partir dos recursos naturais.\nO descubrimento e o consecuente uso do lume foi un punto chave na evoluci\u00f3n tecnol\u00f3xica do home, permitindo un mellor aproveitamento dos alimentos e o aproveitamento dos recursos naturais que necesitan do calor para seren \u00fatiles. A madeira e o carb\u00f3n de le\u00f1a est\u00e1n entre os primeiros materiais usados como combust\u00edbel. A madeira, a arxila, e a rocha (tal como a pedra calcaria), estaban entre os materiais m\u00e1is adiantados a seren tratados polo lume, para facer as armas, cer\u00e1mica e cemento, entre outros. As mellor\u00edas continuas tales como a fornalla, permitiron a habilidade de derreter e forxar o metal (tal como o cobre, 8000 a.C.), e eventualmente \u00e1 descubrimenro das aliaxes, tales como o bronce (4000 a.C.). Os primeiros usos do ferro e do aceiro, data de 1400 a.C..\nAs ferramentas m\u00e1is sofisticadas incl\u00faen desde m\u00e1quinas simple como a panca (300 a.C.), o parafuso (400 a.C.), e a polea, ata a maquinar\u00eda complexa como o computador, os dispositivos de telecomunicaci\u00f3ns, o motor el\u00e9ctrico, o motor a inxecci\u00f3n, entre moitos outros. As ferramentas e m\u00e1quinas aumentan en complexidade na mesma proporci\u00f3n en que o co\u00f1ecemento cient\u00edfico se expande.\nA maior parte das novidades tecnol\u00f3xicas adoitan ser primeiramente empregadas na enxe\u00f1ar\u00eda, na medicina, na inform\u00e1tica e no ramo militar. Con iso o p\u00fablico dom\u00e9stico acaba sendo o \u00faltimo a se beneficiar da alta tecnolox\u00eda, xa que ferramentas complexas requiren unha manufacturaci\u00f3n complexa, aumentando drasticamente o prezo final do produto.\nA enerx\u00eda pode ser obtida do vento, da auga, dos hidrocarburos e da fusi\u00f3n nuclear. A auga fornece a enerx\u00eda co proceso da xeraci\u00f3n do hidroenerx\u00eda. O vento fornece a enerx\u00eda usando correntes do vento que moven mu\u00ed\u00f1os de vento. Hai tres fontes principais dos hidrocarburos, ao lado da madeira e do seu carb\u00f3n, gas natural, e petr\u00f3leo. O carb\u00f3n e o gas natural \u00fasanse case exclusivamente como unha fonte de enerx\u00eda. O petr\u00f3leo \u00e9 amplamente usado como fonte de enerx\u00eda (gasolina e di\u00e9sel) e \u00e9 tam\u00e9n un recurso natural usado na fabricaci\u00f3n de pl\u00e1sticos e outros materiais sint\u00e9ticos. Alg\u00fans dos m\u00e1is recentes avances no ramo da xeraci\u00f3n de enerx\u00eda incl\u00faen a habilidade de usar a enerx\u00eda nuclear, derivada dos combust\u00edbeis tales como o uranio, e a habilidade de usar o hidr\u00f3xeno como fonte de enerx\u00eda limpa e barata.\nTipos de tecnolox\u00eda.\nTam\u00e9n podemos clasificar a tecnolox\u00eda de acordo cos seus campos de estudo:"}
{"id": "23822", "revid": "289", "url": "https://gl.wikipedia.org/wiki?curid=23822", "title": "Tecnolox\u00eda da informaci\u00f3n", "text": ""}
{"id": "23823", "revid": "5863", "url": "https://gl.wikipedia.org/wiki?curid=23823", "title": "Meixide, A Veiga", "text": "Santa Mar\u00eda de Meixide \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 9 habitantes (6 mulleres e 3 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 11 habitantes. Segundo o IGE, no 2014 a s\u00faa poboaci\u00f3n mantiv\u00e9rase nos 9 habitantes, sendo 3 homes e 6 mulleres."}
{"id": "23824", "revid": "5863", "url": "https://gl.wikipedia.org/wiki?curid=23824", "title": "A Ponte, A Veiga", "text": "Santa Mar\u00eda Madalena da Ponte \u00e9 unha parroquia do concello da Veiga, na provincia de Ourense. Eclesiasticamente pertence \u00e1 diocese de Astorga. Segundo o padr\u00f3n municipal (INE) en 2011 ti\u00f1a 40 habitantes (22 homes e 18 mulleres), tres menos ca no ano anterior. Ten unha soa entidade de poboaci\u00f3n.\nCaracter\u00edsticas.\nO lugar ten unha estrutura concentrada de estreitas r\u00faas e construci\u00f3ns de pedra con teitos de lousa. Os edificios encostados est\u00e1n imbricados de vivendas, le\u00f1eiros e palleiras, nunha continuidade simple e pr\u00e1ctica ao mesmo tempo. Das fachadas das casas moitas veces sobresaen os fornos onde os seus veci\u00f1os antigamente fac\u00edan o seu propio pan.\nA poboaci\u00f3n div\u00eddese a \u00e1mbalas d\u00faas beiras do r\u00edo Xares. A igrexa est\u00e1 no lado dereito do val e a antiga Casa-Escola est\u00e1 xunto ao r\u00edo na marxe esquerda.\nA Ponte viviu no s\u00e9culo XX da gandeira, da agricultura de autoconsumo no val do r\u00edo Xares, e na primeira metade do s\u00e9culo das explotaci\u00f3ns mineiras do volframio.\nA pedra na Ponte.\nEnc\u00f3ntranse diversas esculturas \u00e1 vista ao longo do lugar, a\u00ednda que a construci\u00f3n m\u00e1is rechamante \u00e9 a Casa dos Baqueiros/Vaqueiros que mostra nas paredes exteriores figuras gravadas e outras en relevo nas pedras sen unha organizaci\u00f3n clara e de dif\u00edcil dataci\u00f3n. Parecen pezas aproveitadas doutras construci\u00f3ns de natureza incerta, posibelmente algunha edificaci\u00f3n ritual ou relixiosa. Entre as figuras, p\u00f3dense observar figuras de seres humanos a cabalo, animais como un cervo e mesmo s\u00edmbolos do Sol, a L\u00faa e unha vieira. Tam\u00e9n se aprecian graf\u00edas e trazos diversos.\nContorno.\nNo contorno de Ponte, p\u00f3dese practicar o sendeirismo, a astronom\u00eda, a pesca, principalmente no r\u00edo Xares, e a caza. Desde Ponte, saen dous cami\u00f1os sinalizados: o PR-G 199 Ruta Pena Trevinca polo Sestil Alto (18 km, ida e volta; se se vai at\u00e9 o pico de Pena Trevinca, est\u00e9ndese at\u00e9 os 21,6 km; dificultade alta; duraci\u00f3n de 7 horas) e o PR-G 200 Ruta das lagoas glaciares da Serpe e de Ocelo (14 km, ida e volta; dificultade media-alta; duraci\u00f3n de 5 horas). Desde 2015, Trevinca \u00e9 un Destino Tur\u00edstico Starlight, por tanto un lugar recomendado para a observaci\u00f3n nocturna do ceo."}
{"id": "23825", "revid": "1131", "url": "https://gl.wikipedia.org/wiki?curid=23825", "title": "Prada, A Veiga", "text": "Santo Andr\u00e9 de Prada \u00e9 unha parroquia que se localiza no concello da Veiga, comarca de Valdeorras. Segundo o IGE en 2010 ti\u00f1a 32 habitantes (18 mulleres e 14 homes), 35 menos ca en 1999. Ten d\u00faas entidades de poboaci\u00f3n.\nHistoria.\nCo asolagamento da parroquia de Alberguer\u00eda en 1958 pola construci\u00f3n do encoro de Prada, do r\u00edo Xares, os seus terreos pasaron a Prada."}
{"id": "23826", "revid": "5863", "url": "https://gl.wikipedia.org/wiki?curid=23826", "title": "Prado, A Veiga", "text": "Santo Estevo de Prado \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 32 habitantes (19 homes e 13 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 40 habitantes. Segundo o IGE, no 2014 a s\u00faa poboaci\u00f3n descendera ata os 31 habitantes, sendo 18 homes e 13 mulleres."}
{"id": "23827", "revid": "5863", "url": "https://gl.wikipedia.org/wiki?curid=23827", "title": "Pradolongo, A Veiga", "text": "San Pedro de Pradolongo \u00e9 unha parroquia que se localiza no concello da Veiga. Segundo o IGE en 2014 ti\u00f1a 27 habitantes (15 homes e 12 mulleres), 5 menos ca en 2004 (18 homes e 14 mulleres), e 13 menos ca en 1999. Ten un s\u00f3 n\u00facleo de poboaci\u00f3n."}
{"id": "23828", "revid": "85894", "url": "https://gl.wikipedia.org/wiki?curid=23828", "title": "Requeixo, A Veiga", "text": "Santo Andr\u00e9 de Requeixo \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 31 habitantes (17 homes e 14 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 40 habitantes. Segundo o IGE, no 2014 a s\u00faa poboaci\u00f3n descendera ata os 25 habitantes, sendo 16 homes e 9 mulleres."}
{"id": "23829", "revid": "5863", "url": "https://gl.wikipedia.org/wiki?curid=23829", "title": "Riomao, A Veiga", "text": "San Tom\u00e9 de Riomao \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 9 habitantes (7 homes e 2 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 10 habitantes. Segundo o IGE, no 2014 a s\u00faa poboaci\u00f3n mantiv\u00e9rase nos 10 habitantes, sendo 8 homes e 2 mulleres."}
{"id": "23830", "revid": "85894", "url": "https://gl.wikipedia.org/wiki?curid=23830", "title": "San Fiz, A Veiga", "text": "Santa Catalina de San Fiz \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 7 habitantes (5 homes e 2 mulleres), distribu\u00eddos en 2 entidades de poboaci\u00f3n, o que sup\u00f3n o mantemento con relaci\u00f3n ao ano 1999 cando ti\u00f1a tam\u00e9n 7 habitantes. Segundo o IGE, no 2014 a s\u00faa poboaci\u00f3n descendera ata os 5 habitantes, sendo 4 homes e 1 muller."}
{"id": "23831", "revid": "25871", "url": "https://gl.wikipedia.org/wiki?curid=23831", "title": "San Lourenzo, A Veiga", "text": "San Lourenzo \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 58 habitantes (31 homes e 27 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 84 habitantes. Segundo o IGE, no 2014 a s\u00faa poboaci\u00f3n descendera ata os 44 habitantes, sendo 21 homes e 23 mulleres."}
{"id": "23832", "revid": "25871", "url": "https://gl.wikipedia.org/wiki?curid=23832", "title": "Santa Cristina, A Veiga", "text": "San Tirso de Santa Cristina \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 22 habitantes (12 homes e 10 mulleres), distribu\u00eddos en 2 entidades de poboaci\u00f3n, o que sup\u00f3n o mantemento en relaci\u00f3n relaci\u00f3n co ano 1999 cando ti\u00f1a tam\u00e9n 22 habitantes. Segundo o IGE, no 2014 a s\u00faa poboaci\u00f3n descendera ata os 11 habitantes, sendo 7 homes e 4 mulleres."}
{"id": "23833", "revid": "5863", "url": "https://gl.wikipedia.org/wiki?curid=23833", "title": "Seoane, A Veiga", "text": "San Xo\u00e1n de Seoane \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 25 habitantes (17 homes e 8 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 34 habitantes. Segundo o IGE, no 2014 a s\u00faa poboaci\u00f3n descendera ata os 21 habitantes, sendo 13 homes e 8 mulleres."}
{"id": "23834", "revid": "22570", "url": "https://gl.wikipedia.org/wiki?curid=23834", "title": "Vald\u00edn, A Veiga", "text": "Santa Mar\u00eda de Vald\u00edn \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 52 habitantes (27 homes e 25 mulleres), distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 68 habitantes. Segundo o IGE, no 2014 a s\u00faa poboaci\u00f3n descendera ata os 40 habitantes, sendo 25 homes e 15 mulleres."}
{"id": "23835", "revid": "85894", "url": "https://gl.wikipedia.org/wiki?curid=23835", "title": "A Veiga, A Veiga", "text": "Santa Mar\u00eda da Veiga \u00e9 unha parroquia que se localiza no suroeste do concello da Veiga. Segundo o IGE en 2013 ti\u00f1a 267 habitantes (137 mulleres e 130 homes), nunha s\u00f3a entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 272 habitantes."}
{"id": "23836", "revid": "5863", "url": "https://gl.wikipedia.org/wiki?curid=23836", "title": "Vilaboa, A Veiga", "text": "Santa Luc\u00eda de Vilaboa \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 14 habitantes (8 mulleres e 6 homes), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 16 habitantes. Segundo o IGE, no 2014 a s\u00faa poboaci\u00f3n descendera ata os 7 habitantes, sendo 3 homes e 4 mulleres."}
{"id": "23837", "revid": "25871", "url": "https://gl.wikipedia.org/wiki?curid=23837", "title": "Vilanova, A Veiga", "text": "San Pedro de Vilanova \u00e9 unha parroquia do concello da Veiga. Segundo o IGE, en 2014 ti\u00f1a 19 habitantes (dez homes e nove mulleres), 16 menos ca en 2004 (18 mulleres e 19 homes), e cinco m\u00e1is ca en 1999. Ten unha \u00fanica entidade de poboaci\u00f3n.\nNa primeira metade do s\u00e9culo XX houbo activas preto da aldea varias minas de volframio"}
{"id": "23839", "revid": "98629", "url": "https://gl.wikipedia.org/wiki?curid=23839", "title": "Escala de blues", "text": "Son moitas as escalas de blues, mais a escala por antonomasia, a m\u00e1is utilizada, \u00e9 a pentat\u00f3nica menor co engadido dunha Blue note, a quinta diminuida (flatted fifth). Por exemplo, a com\u00fan escala de blues en La: La-D\u00f3-Re-Mib-Mi-Sol-La.\nNo blues moderno empr\u00e9ganse moitas escalas diferentes, o mesmo que nos blues tocados jazzisticamente."}
{"id": "23840", "revid": "85894", "url": "https://gl.wikipedia.org/wiki?curid=23840", "title": "Arcos, Vilamart\u00edn de Valdeorras", "text": "San Lourenzo de Arcos \u00e9 unha parroquia que se localiza no sueste do concello de Vilamart\u00edn de Valdeorras. Segundo o padr\u00f3n municipal de 2004 ti\u00f1a 226 habitantes (113 homes e 113 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 251 habitantes. Segundo o IGE, no 2014 a s\u00faa poboaci\u00f3n descendera ata os 166 habitantes, sendo 91 homes e 75 mulleres."}
{"id": "23841", "revid": "85894", "url": "https://gl.wikipedia.org/wiki?curid=23841", "title": "Arnado, Vilamart\u00edn de Valdeorras", "text": "San Clemente de Arnado \u00e9 unha parroquia que se localiza no sueste do concello de Vilamart\u00edn de Valdeorras. Segundo o IGE en 2014 ti\u00f1a 37 habitantes (19 homes e 18 mulleres), 12 menos ca en 2004 (25 mulleres e 24 homes) e 21 menos ca en 1999. Ten unha \u00fanica entidade de poboaci\u00f3n.\nPatrimonio.\nO pazo de Arnado ou pazo de Torre Penela \u00e9 unha construci\u00f3n civil constru\u00edda polo maxistrado e deputado Pedro Sanjurjo Fl\u00f3rez (fillo de Pedro Sanjurjo P\u00e9rez, conde de Torre Penela) na d\u00e9cada de 1890. Est\u00e1 constru\u00eddo con perpia\u00f1o e tellado de lousa. O recinto incl\u00fae unha capela e un terreo de 3 ha entre a construci\u00f3n e o r\u00edo Sil, con cedros do Canad\u00e1. Foi mercado pola familia de Pedro Iglesias Naya \u00e1 vi\u00fava de Pedro Sanjurjo, Pilar Agud\u00edn Bol\u00edvar, coa condici\u00f3n de que esta vivir\u00eda al\u00ed at\u00e9 a s\u00faa morte, que aconteceu con 105 anos. O empresario Manuel Candal quixo usar o edificio como centro xeri\u00e1trico coa axuda da Deputaci\u00f3n de Ourense, pero o proxecto non sa\u00edu adiante."}
{"id": "23842", "revid": "5863", "url": "https://gl.wikipedia.org/wiki?curid=23842", "title": "Cernego, Vilamart\u00edn de Valdeorras", "text": "San V\u00edctor de Cernego \u00e9 unha parroquia que se localiza no oeste do concello ourens\u00e1n de Vilamart\u00edn de Valdeorras na comarca de Valdeorras. Segundo o IGE en 2014 ti\u00f1a 32 habitantes (15 homes e 17 mulleres) distribu\u00eddos en 2 entidades de poboaci\u00f3n. En 2004 ti\u00f1a 64 habitantes (36 homes e 28 mulleres), 2 m\u00e1is ca en 1999."}
{"id": "23843", "revid": "5863", "url": "https://gl.wikipedia.org/wiki?curid=23843", "title": "C\u00f3rgomo, Vilamart\u00edn de Valdeorras", "text": "Santa Comba de C\u00f3rgomo \u00e9 unha parroquia civil que se localiza no leste do concello de Vilamart\u00edn de Valdeorras. Segundo o IGE en 2014 ti\u00f1a 204 habitantes (114 homes e 90 mulleres), distribu\u00eddos en 3 entidades de poboaci\u00f3n. En 2004 ti\u00f1a 288 habitantes (145 homes e 143 mulleres), 13 m\u00e1is ca en 1999.\nDesta parroquia \u00e9 natural o escritor galego Florencio Delgado Gurriar\u00e1n, homenaxeado co D\u00eda das Letras Galegas o ano 2022."}
{"id": "23844", "revid": "1987", "url": "https://gl.wikipedia.org/wiki?curid=23844", "title": "M\u00fasica country", "text": "A m\u00fasica country \u00e9 un estilo popular no sur dos Estados Unidos orixinado na m\u00fasica dos apalaches e nas canci\u00f3ns vaqueiras. Os seus antecedentes son as danzas europeas e as tradici\u00f3ns celtas (sobre todo escocesas). Na orixe era moi simple e interpretada por poucos instrumentos: guitarra, banjo e viol\u00edn principalmente, as s\u00faas letras falaban da dura vida no campo, tristeza e amores impos\u00edbeis. As primeiras figuras do x\u00e9nero foron a familia Carter e Jimmie Rodgers, o chamado pai do Country, a\u00ednda que a personalidade m\u00e1is importante sexa Hank Williams. Nos cincuenta a m\u00fasica antano de pobres sofisticouse e encheuse de arranxos, cun estilo centrado en Nashville, fogar do Nashville Sound e do m\u00e1is importante programa de radio do Sur, o Grand Ole Opry. Como reacci\u00f3n a estas produci\u00f3ns comerciais houbo unha volta \u00e1s orixes ac\u00fasticas no Bluegrass e un endurecemento co Honky Tonk."}
{"id": "23845", "revid": "5863", "url": "https://gl.wikipedia.org/wiki?curid=23845", "title": "Correxais, Vilamart\u00edn de Valdeorras", "text": "San Pedro de Correxais \u00e9 unha parroquia que se localiza no sueste do concello de Vilamart\u00edn de Valdeorras. Segundo o IGE en 2010 ti\u00f1a 77 habitantes (38 mulleres e 39 homes), distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 114 habitantes."}
{"id": "23846", "revid": "85894", "url": "https://gl.wikipedia.org/wiki?curid=23846", "title": "O Mazo, Vilamart\u00edn de Valdeorras", "text": "Santo Antonio do Mazo \u00e9 unha parroquia que se localiza no centro do concello de Vilamart\u00edn de Valdeorras. Segundo o padr\u00f3n municipal de 2004 ti\u00f1a 34 habitantes (19 homes e 14 mulleres), distribu\u00eddos en 1 entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 36 habitantes. Segundo o IGE, no 2014 a s\u00faa poboaci\u00f3n descendera ata os 25 habitantes, sendo 13 homes e 12 mulleres."}
{"id": "23847", "revid": "5863", "url": "https://gl.wikipedia.org/wiki?curid=23847", "title": "A Portela, Vilamart\u00edn de Valdeorras", "text": "San Xuli\u00e1n da Portela \u00e9 unha parroquia que se localiza no leste do concello de Vilamart\u00edn de Valdeorras. Segundo o padr\u00f3n municipal de 2004 ti\u00f1a 196 habitantes (102 homes e 94 mulleres), distribu\u00eddos en 3 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 193 habitantes. Segundo o IGE, no 2014 a s\u00faa poboaci\u00f3n descendera ata os 142 habitantes, sendo 73 homes e 69 mulleres."}
{"id": "23848", "revid": "5863", "url": "https://gl.wikipedia.org/wiki?curid=23848", "title": "San Miguel do Outeiro, Vilamart\u00edn de Valdeorras", "text": "Santo Antonio de San Miguel de Outeiro \u00e9 unha parroquia situada no oeste do concello de Vilamart\u00edn de Valdeorras. Segundo o IGE en 2014 ti\u00f1a 45 habitantes (22 homes e 23 mulleres), quince menos ca en 2004 (32 mulleres e 28 homes) e sete menos ca en 1999. Ten unha \u00fanica entidade de poboaci\u00f3n."}
{"id": "23849", "revid": "89787", "url": "https://gl.wikipedia.org/wiki?curid=23849", "title": "San Vicente de Leira, Vilamart\u00edn de Valdeorras", "text": "San Vicente de Leira \u00e9 unha parroquia que se localiza no centro do concello de Vilamart\u00edn de Valdeorras. Segundo o IGE en 2014 ti\u00f1a 101 habitantes (50 homes e 51 mulleres), 54 menos ca en 2004 (78 mulleres e 77 homes) e 89 menos ca en 1999. Ten tres entidades de poboaci\u00f3n.\nXeograf\u00eda e historia.\nEst\u00e1 situada ao norte do concello, lindando ao norte coa provincia de Le\u00f3n a trav\u00e9s da serra de Cabalos, cos picos Montouto (1541 m) e A Turriera (1610 m). No primeiro deles nace o r\u00edo Leira, afluente do r\u00edo Sil. Est\u00e1 comunicada a trav\u00e9s da estrada provincial OU-0807, que comunica coa N-120. En marzo de 2018 a parroquia quedou incomunicada ao ser cortada a estrada.\nNo \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz ind\u00edcase que a parroquia ten 65 vivendas, con 300 habitantes. As festas parroquiais cel\u00e9branse o 27 de setembro, d\u00eda de san Vicente.\nNa parroquia hai diversas empresas adicadas \u00e1 extracci\u00f3n de lousa da \u00e9poca do ordov\u00edcico"}
{"id": "23850", "revid": "25871", "url": "https://gl.wikipedia.org/wiki?curid=23850", "title": "Valencia do Sil, Vilamart\u00edn de Valdeorras", "text": "San Bernab\u00e9 de Valencia do Sil \u00e9 unha parroquia que se localiza no suroeste do concello de Vilamart\u00edn de Valdeorras. Segundo o padr\u00f3n municipal de 2004 ti\u00f1a 125 habitantes (64 homes e 61 mulleres), distribu\u00eddos en 3 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 124 habitantes. Segundo o IGE, no 2014 a s\u00faa poboaci\u00f3n descendera ata os 83 habitantes, sendo 47 homes e 36 mulleres. Os datos do INE do ano 2019 revelan que a poboaci\u00f3n total desta parroquia era de 71 habitantes, dos que 40 eran homes e 30 mulleres."}
{"id": "23851", "revid": "1131", "url": "https://gl.wikipedia.org/wiki?curid=23851", "title": "Vilamart\u00edn de Valdeorras, Vilamart\u00edn de Valdeorras", "text": "San Xurxo de Vilamart\u00edn de Valdeorras \u00e9 unha parroquia que se localiza no sur do concello de Vilamart\u00edn de Valdeorras. Segundo o padr\u00f3n municipal de 2004 ti\u00f1a 1.178 habitantes (662 mulleres e 516 homes), distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.172 habitantes. Segundo o IGE, no 2014 a s\u00faa poboaci\u00f3n descendera ata os 893 habitantes, sendo 423 homes e 470 mulleres."}
{"id": "23852", "revid": "1131", "url": "https://gl.wikipedia.org/wiki?curid=23852", "title": "Escola Rexional de Declamaci\u00f3n", "text": "A Escola Rexional de Declamaci\u00f3n foi un proxecto de consolidaci\u00f3n do teatro galego levado a cabo a comezos do s\u00e9culo XX.\nHistoria.\nEn decembro de 1902 apareceu nun xornal unha noticia na cal figuraba que un grupo de mozos liderado por Eduardo S\u00e1nchez Mi\u00f1o pretend\u00eda crear na cidade herculina unha escola teatral. A iniciativa recolleuna a Cova C\u00e9ltica, e o 18 de xaneiro de 1903, actores e actrices da Coru\u00f1a representaron a obra dram\u00e1tica \"\u00a1Filla...!\" de Galo Salinas. De todos os xeitos, non foi doado encontrar actores, e sobre todo actrices, que estivesen dispostos a actuar en galego, debido aos preconceptos ling\u00fc\u00edsticos existente na \u00e9poca. De feito, o problema dos prexu\u00edzos creados arredor da lingua de Galiza vi\u00f1a minguando o n\u00famero de actores en galego xa desde 1882. Pouco despois ese colectivo, dirixido polo propio Salinas, constitu\u00edu na Coru\u00f1a a Escola Rexional Galega de Declamaci\u00f3n.\nO seu Presidente pasou a ser Manuel Lugr\u00eds Freire, m\u00e1ximo representante do teatro social, o primeiro escritor teatral en utilizar a prosa e autor da totalidade dos espect\u00e1culos realizados polo cadro coa excepci\u00f3n da obra de Salinas: \"A Ponte\" (1903), \"Minia\" (1904) e \"Mareiras\" (1904).\nHoubo un grupo de autores ligados \u00e1 Escola Rexional de Declamaci\u00f3n, definindo unha serie de trazos com\u00fans aos integrantes deste grupo:\nFoi o primeiro grupo de teatro est\u00e1bel do \u00e1mbito galego (Rabunhal 1994). Comezou a levar a cabo ensaios teatrais, a substituci\u00f3n do verso pola prosa e a evoluci\u00f3n desde o teatro hist\u00f3rico de pegadas rom\u00e1nticas a un teatro que desde estratexias realistas chega \u00e1 alegaci\u00f3n de inpiraci\u00f3n social.\nMais a Escola Rexional de Declamaci\u00f3n sufriu unha serie de problemas internos, protagonizados principalmente pola falta de entendemento patente entre Galo Salinas e Manuel Lugr\u00eds Freire. Al\u00e9n disto, os autores dram\u00e1ticos galegos non se implicaron demasiado con esta causa. Eduardo S\u00e1nchez Mi\u00f1o declarou en 1911 nun artigo de prensa que a Escola solicitara a trav\u00e9s dun xornal que os escritores teatrais galegos lle enviasen as s\u00faas obras para seren postas en escena. Parece ser que s\u00f3 Galo Salinas e Manuel Lugr\u00eds Freire atenderon ao dito chamamento. Todos isto derivou na disoluci\u00f3n (en 1905) da Escola Rexional de Declamaci\u00f3n. A\u00ednda as\u00ed, tal disoluci\u00f3n valeu para que a prensa rexionalista da emigraci\u00f3n cubana comezase a exercer presi\u00f3n para que reactivase na emigraci\u00f3n o teatro galego.\nFoi a primeira compa\u00f1\u00eda teatral dedicada \u00e1 realizaci\u00f3n de espect\u00e1culos en galego e constit\u00fae a primeira iniciativa de formaci\u00f3n teatral que se emprendeu na Galiza. A pesar da s\u00faa curta traxectoria, pois desapareceu aos dous anos sen acadar os obxectivos, converteuse nun feito transcendental e pioneiro no desenvolvemento do teatro rexionalista e na creaci\u00f3n dun movemento teatral galego.\nServiu como precedente do Conservatorio Nacional de Arte Galega, creado polas Irmandades da Fala en 1919."}
{"id": "23853", "revid": "98629", "url": "https://gl.wikipedia.org/wiki?curid=23853", "title": "Dreamcast", "text": "A Sega Dreamcast (en xapon\u00e9s: \u30c9\u30ea\u30fc\u30e0\u30ad\u30e3\u30b9\u30c8) foi a \u00faltima consola de videoxogos creada por Sega. Despois de que a Dreamcast fose descontinuada, Sega abandonou o negocio da venda de videoconsolas, dedic\u00e1ndose ao mundo das m\u00e1quinas de arcade e ao desenvolvemento de software para plataformas doutras empresas.\nEspecificaci\u00f3ns t\u00e9cnicas.\nA m\u00e1quina era capaz de debuxar uns 7 mill\u00f3ns de pol\u00edgonos por segundo, pero a cantidade de memoria de v\u00eddeo dispo\u00f1\u00edbel onde almacenar a xeometr\u00eda dos xogos (modelos 3D etc.) foi un factor que limitou nun principio a potencia do PowerVR2DC a 3 mill\u00f3ns de pol\u00edgonos, consegu\u00edndose chegar a 12 mill\u00f3ns soamente nalg\u00fans t\u00edtulos (Shenmue 2...).\nHistoria e caracter\u00edsticas.\nA Dreamcast foi lanzada o 27 de novembro de 1998 no Xap\u00f3n, o 9 de setembro de 1999 nos Estados Unidos e o 14 de outubro dese mesmo ano en Europa, moito antes que outras m\u00e1quinas da s\u00faa xeraci\u00f3n sa\u00edsen ao mercado. Foi a primeira consola que ofreceu conexi\u00f3n a internet, tanto para xogos coma navegaci\u00f3n por p\u00e1xinas web. A Dreamcast gozou de boas vendas inicialmente e foi unha das m\u00e1quinas m\u00e1is acertadas de Sega. Foi un intento de reconquistar o mercado das consolas cun sistema de vindeira xeraci\u00f3n dese\u00f1ado para substitu\u00edr a PlayStation de Sony e \u00e1 Nintendo 64 de Nintendo, pero principalmente por culpa da desconfianza (anteriormente algunhas consolas e accesorios de Sega foron pouco acertados, coma o 32X e o Sega CD) e a proximidade dunha saturaci\u00f3n do mercado pola aparici\u00f3n de Nintendo GameCube, Sony PlayStation 2, e da Microsoft Xbox SEGA deuse conta que o negocio estaba nos xogos e non nas consolas.\nEn xaneiro de 2001, Sega anunciou que despois de Dreamcast non far\u00edan m\u00e1is consolas para se dedicar en exclusiva ao desenvolvemento de videoxogos. O p\u00fablico malinterpretou coma que o sistema fracasara (xusto no seu mellor momento), pero curiosamente a partir de ent\u00f3n as vendas da consola dispar\u00e1ronse, xa que a pirater\u00eda era sumamente sinxela (simplemente po\u00f1er un disco de arranque e despois o xogo pirata, sen necesidade de instalar chip de ning\u00fan tipo) e que na xente reinaba a idea de que se non a mercaban esgotar\u00edanse as existencias. Ao expandirse tanto as vendas da consola para xogar con xogos piratas, que motivaou que m\u00e1is xente descubrise o sinxelo que era xogar con xogos pirateados, os desenvolvedores de xogos para Dreamcast comezaron a cancelar proxectos (incluso estando practicamente finados, coma no caso de \"Half-life\") por no consideralos rent\u00e1beis. O que fixo que antes de ter competencia tivise un abandono prematuro de novidades, a\u00ednda a pesar de haber podido competir ao menos durante unha tempada cos novos sistemas. Esta mestura de \u00e9xito e fracaso de Dreamcast fixo as cousas m\u00e1is sinxelas \u00e1 competencia. Os primeiros xogos da competencia ofrec\u00edan menos calidade c\u00f3s xogos de Dreamcast (alg\u00fans xogos nin sequera foran superados no que \u00e9 o conxunto total do xogo polos sistemas actuais, caso de Soul Calibur, xogo de lanzamento de Dreamcast), co que se segu\u00edan a vender Dreamcast para xogar a xogos piratas a\u00ednda habendo a competencia.\nDreamcast usaba un formato propietario de discos chamado GD-ROM para almacenar os xogos, intentando evitar a pirater\u00eda, pero consiguindo uns resultados pouco efectivos, xa que se descubriu que os discos conti\u00f1an defectos de dese\u00f1o, e os piratas foron capaces de copiar os xogos. Sega culp\u00e1base en grande medida a si mesma polos altos niveis de pirater\u00eda da s\u00faa Dreamcast \u2013 o seu uso do formato GD-ROM foi minado totalmente pola compatibilidade da consola co formato Mil-CD, o cal permit\u00eda \u00e1 consola arrincar desde un CD-R est\u00e1ndar. A compatibilidade co Mil-CD foi eliminada da revisi\u00f3n final da Dreamcast ao final da vida da consola.\nMicrosoft cooperou con Sega coa idea de promover o seu sistema operativo Windows CE para videoxogos, pero Windows CE para Dreamcast mostrou capacidades limitadas comparando co sistema operativo nativo de Dreamcast. As bibliotecas que Sega proporcionou ofertaban m\u00e1is potencia final, a\u00ednda que resultaba m\u00e1is dificultosa a realizaci\u00f3n de conversi\u00f3ns entre consola e PC.\nA Dreamcast ten unha modesta comunidade de hackers. A dispo\u00f1ibilidade do kit de desenvolvemento de Windows CE en Internet, as\u00ed coma conversi\u00f3ns dos Sistemas Operativos Linux e NetBSD para Dreamcast deron aos programadores unha selecci\u00f3n de ferramentas de desenvolvemento para traballar. Un Sistema Operativo caseiro chamado Kallistios oferta compatibilidade coa maior\u00eda do hardware, pero non ofrece multi-tarefa, o cal \u00e9 superfluo para os xogos. Moitos emuladores e outras utilidades (mp3, reprodutores DivX e visores de imaxes) foron portados ou programados para a consola, aproveit\u00e1ndose da relativa facilidade coa cal o usuario caseiro pod\u00eda crear un CD capaz de arrincar nunha Dreamcast non modificada a nivel de hardware. A d\u00eda de hoxe, Dreamcast \u00e9 a consola que conta con maior n\u00famero de emualdores doutras m\u00e1quinas.\nSega lanzou unha placa, usando a mesma tecnolox\u00eda que a Dreamcast, chamada Sega NAOMI para usar en xogos arcade.\nA\u00ednda que a Dreamcast foi descontinuada oficialmente en 2001, s\u00e9guense desenvolvendo xogos comerciais (a maior\u00eda soamente no Xap\u00f3n). O 24 de febreiro de 2004, Sega lanzou o seu \u00faltimo xogo co\u00f1ecido para Dreamcast, chamado \"Puyo Puyo Fever\". Un pequeno n\u00famero de xogos de third-partys s\u00e9guense lanzando e alg\u00fans outros novos xogos son oficialmente comercializados por Sega Xap\u00f3n. Actualmente incluso v\u00e9ndese unha pequena cantidade de consolas procedentes de reparaci\u00f3ns, xa que a demanda segue a ser alta."}
{"id": "23854", "revid": "289", "url": "https://gl.wikipedia.org/wiki?curid=23854", "title": "Onomatopeia", "text": ""}
{"id": "23856", "revid": "1131", "url": "https://gl.wikipedia.org/wiki?curid=23856", "title": "Fundaci\u00f3n Castelao", "text": "A Fundaci\u00f3n Castelao, unha fundaci\u00f3n de car\u00e1cter privado e declarada de interese galego, fundouse o 28 de decembro de 1984 por iniciativa de Ram\u00f3n Mart\u00ednez L\u00f3pez e Avelino Pousa Antelo coa finalidade de estimular e favorecer a cultura galega e en especial nos campos nos que se distinguiu a figura de Alfonso Daniel Rodr\u00edguez Castelao. A fundaci\u00f3n ten a s\u00faa sede na cidade de Santiago de Compostela e publica, baixo a coordinaci\u00f3n de Henrique Monteagudo, os \"Cadernos Castelao\".\nO seu primeiro presidente foi Ram\u00f3n Mart\u00ednez L\u00f3pez e Teresa Rodr\u00edguez Castelao, irm\u00e1 de Daniel, foi a presidenta de honra ata a s\u00faa morte. Desde 2022 o presidente \u00e9 Miguel Anxo Seixas Seoane. Anteriormente ocuparon o cargo Carlos Mella e Avelino Pousa Antelo"}
{"id": "23858", "revid": "5863", "url": "https://gl.wikipedia.org/wiki?curid=23858", "title": "Xos\u00e9 Velo", "text": "Xos\u00e9 Velo Mosquera, nado en Celanova o 21 de abril de 1916 e finado en S\u00e3o Paulo o 31 de xaneiro de 1972, foi un escritor e pol\u00edtico independentista galego, tam\u00e9n co\u00f1ecido polo sobrenome de Carlos Xunqueira de Amb\u00eda.\nTraxectoria.\nEra fillo de Lino Velo Casti\u00f1eiras, que fora alcalde conservador da vila, e Manuela Mosquera Alvarado, quedando orfo de pai en 1926. Nos seus tempos de estudante no colexio dos Escolapios de Celanova fixo amizade con Celso Emilio Ferreiro, con quen a finais de 1932 organizou as Mocidades Galeguistas en Celanova e formou parte do primeiro Consello Nacional da Federaci\u00f3n de Mocedades Galeguistas, das cales foi elixido secretario xeral en abril de 1935. O 24 de abril casou con Jovita P\u00e9rez Gonz\u00e1lez.\nTralo golpe de Estado do 18 de xullo de 1936, a Garda Civil det\u00edvoo o 21 de xullo, a\u00ednda que sa\u00edu libre ao pouco tempo, e o 14 de marzo de 1937 tivo que se incorporar ao ex\u00e9rcito sublevado na Divisi\u00f3n Acoirazada Brunete ata 1938, ano no que volveu a Celanova, marchando ao pouco tempo \u00e1 Guinea Espa\u00f1ola. Volveu ao remate da Guerra civil espa\u00f1ola, e en novembro de 1939 abriu unha academia de ensino na s\u00faa vila. En 1943 trasladouse a Vigo, onde abriu outra academia asociado ao seu curm\u00e1n Castor Velo Cobelas, e por manter contactos con organizaci\u00f3ns da oposici\u00f3n galeguista no exilio a polic\u00eda det\u00edvoo en 1944. Beneficiado por unha amnist\u00eda, sa\u00edu en 1945 e permanece durante un ano agochado preto de Celanova.\nExilio.\nEn 1948 fuxiu a Portugal, onde o detivo a PIDE, a polic\u00eda pol\u00edtica portuguesa, e trala s\u00faa posta en liberdade conseguiu sa\u00edr cara Venezuela, onde chegou o 9 de outubro de 1948. Ao ano seguinte un\u00eduselle a s\u00faa familia, que mantivo traballando como profesor en academias e colexios privados, e mesmo en 1959 foi profesor na Escola de Suboficiais do Ex\u00e9rcito venezolano. Xos\u00e9 Velo foi presidente do Lar Gallego (1956) e participou no primeiro Congreso da Emigraci\u00f3n Galega que se celebrou entre o 24 e o 31 de xullo de 1956 en Buenos Aires.\nEntrou en contacto co grupo da oposici\u00f3n espa\u00f1ola que dirix\u00eda Alberto Bayo dende Cuba, e participou na s\u00faa emisora de radio, \"Radio Claridad\". Pero, descontento coa actuaci\u00f3n deste grupo, organizou con membros da oposici\u00f3n portuguesa ao r\u00e9xime de Salazar exiliados en Suram\u00e9rica, como Humberto Delgado e Henrique Galv\u00e3o, e con outros galegos como Jos\u00e9 Fernando Fern\u00e1ndez V\u00e1zquez (\"Comandante Sotomayor\"), o Directorio Revolucionario Ib\u00e9rico de Liberaci\u00f3n en 1959. Velo foi o cosecretario xeral xunto a Humberto Delgado dende xaneiro de 1960, e participou con outros membros galegos e portugueses desta organizaci\u00f3n na toma do nav\u00edo portugu\u00e9s \"Santa Mar\u00eda\" o 22 de xaneiro de 1961, en ruta entre Cura\u00e7ao e San Xo\u00e1n de Porto Rico, na co\u00f1ecida como Operaci\u00f3n Dulcinea, co obxectivo de dirixirse a \u00c1frica e iniciar unha revolta antisalazarista, ao tempo que pretend\u00eda chamar a atenci\u00f3n internacional sobre os r\u00e9ximes ditatoriais da Pen\u00ednsula Ib\u00e9rica. Fracasada a operaci\u00f3n por diversos motivos, o 4 de febreiro de 1961 acordouse co goberno brasileiro reco\u00f1ecer a Velo e ao resto dos secuestradores como refuxiados pol\u00edticos. Asentouse co seu fillo V\u00edctor, que tam\u00e9n participou na toma do nav\u00edo, na cidade de S\u00e3o Paulo.\nEn 1962 estableceu en S\u00e3o Paulo a librer\u00eda N\u00f3s, e en 1966 a Editora N\u00f3s, que tan s\u00f3 publicou unha traduci\u00f3n de Rosal\u00eda de Castro. En 1971 fundou a revista mensual \"Para\u00edso 7 d\u00edas\", que s\u00f3 publicou 5 n\u00fameros. O 31 de xaneiro dese mesmo ano morreu de cancro de pulm\u00f3n."}
{"id": "23859", "revid": "5863", "url": "https://gl.wikipedia.org/wiki?curid=23859", "title": "Federaci\u00f3n de Mocedades Galeguistas", "text": "A Federaci\u00f3n de Mocedades Galeguistas foi a organizaci\u00f3n xuvenil do Partido Galeguista, que se constitu\u00edu en xaneiro de 1934, agrupando a diferentes mocidades galeguistas locais que se formaran dende 1932. Contaba con arredor de 1.000 afiliados, ti\u00f1a como \u00f3rgano de expresi\u00f3n \"Guieiro\", e entre os seus dirixentes estiveron Xaime Illa Couto, Celso Emilio Ferreiro, Xos\u00e9 Velo ou Ram\u00f3n Pi\u00f1eiro.\nDentro da FMG o independentismo contou con moita m\u00e1is aceptaci\u00f3n que entre o PG e as\u00ed na s\u00faa III Asemblea (maio de 1936) 331 membros votaron polo arredismo e 439 en contra. Tam\u00e9n se decidiu nesta asemblea mudarlle o nome \u00e1 organizaci\u00f3n, pasando a denominarse Federaci\u00f3n de Mocedades Nacionalistas.\nHistoria.\nAs mocedades galeguistas locais estaban vencellas \u00e1s agrupaci\u00f3ns locais do Partido Galeguista pero apenas manti\u00f1an contactos entre si. En xaneiro de 1933 a Mocedade Galeguista de Celanova editou o peri\u00f3dico \"\"Adiante\" (do que s\u00f3 saiu un n\u00famero). Foi Xaime Illa Couto, o secretario xeral da Mocedade Galeguista de Vigo, o primeiro que fixo un chamamento para constitu\u00edr unha Uni\u00f3n de Mocedades Galeguistas nun escrito aparecido en setembro de 1933 e do que se fixo eco \"A Nosa Terra\", ao pouco tempo recibiu o apoio do resto das mocedades galeguistas espalladas polo pa\u00eds, a constituci\u00f3n formal foi coincidindo coa III Asemblea do Partido Galeguista en Ourense, o 13 de xaneiro de 1934.\nA primeira Asemblea celebrouse en maio en Ourense, nela resultou elixido Francisco Fern\u00e1ndez del Riego o seu secretario xeral. Xaime Illa Couto, Xos\u00e9 Lu\u00eds Fontenla M\u00e9ndez e Xo\u00e1n Lois Ramos Colem\u00e1n completaban a Secretar\u00eda Executiva. A II Asemblea tam\u00e9n se celebrou en Ourense en abril de 1935, Xos\u00e9 Velo pasou a ser o secretario xeral. Celso Emilio Ferreiro, Vicente B\u00f3veda e Xos\u00e9 Nogueiras completaban o directorio da organizaci\u00f3n, durante a s\u00faa direcci\u00f3n celebrouse o que foi a concentraci\u00f3n m\u00e1is numerosa das organizada pola FMG, celebrada en Celanova o 13 de outubro de 1935 e \u00e1 que segundo o \u00f3rgano da FMG, \"Guieiro\", asistiron 4000 persoas. Na III Asemblea celebrada en maio de 1936 apr\u00f3banse uns novos Estatutos pero a Guerra civil espa\u00f1ola impediu que se elixira a nova direcci\u00f3n.\nEstrutura org\u00e1nica.\nO m\u00e1ximo \u00f3rgano da FMG era a Asemblea Xeral (denominada Asemblea Nacional nos Estatutos de 1936) que se celebraba cada ano, era a encargada de elaborar o programa da organizaci\u00f3n e elixir os membros do Consello Nacional, que era o \u00f3rgano directivo e o responsable de executar os acordos da Asemblea, tam\u00e9n ti\u00f1a a competencia para designar o representante da FMG no Consello do Partido Galeguista. A Secretar\u00eda Executiva era o \u00f3rgano de goberno da FMG, comp\u00fa\u00f1ase de catro secretarios: Secretario Xeral, Secretario de Organizaci\u00f3n, Secretario T\u00e9cnico e Secretario de Propaganda. Nos Estatutos de 1936 o Consello Nacional a Secretar\u00eda Executiva vanse unir nun s\u00f3 \u00f3rgano, o Consello Executivo Nacional conformado polos sete secretarios xerais de cada unha das zonas nas que a FMG dividira Galicia.\nAs Mocedades Galeguistas de Buenos Aires.\nO 22 de agosto de 1953 constitu\u00edronse en Buenos Aires as Mocedades Galeguistas como \"filial xuvenil da Irmandade Galega de Bos Aires\" co obxectivo de retomar o ideario que guiara \u00e1 Federaci\u00f3n de Mocedades Galeguistas en Galicia. Entre os fundadores figuraban Xos\u00e9 Neira Vilas, Vidal P\u00e9rez Gra\u00f1a, Carlos Abraira Cela, Ant\u00f3n Santamarina Delgado, Pilar Jerem\u00edas Cela, Den\u00eds Conles Tizado, Ant\u00f3n Moreda, Roberto Veloso G\u00f3mez e Manuel Cordeiro Monteagudo. En 1954 editaron o peri\u00f3dico \"Adiante\"."}
{"id": "23860", "revid": "5863", "url": "https://gl.wikipedia.org/wiki?curid=23860", "title": "Corcubi\u00f3n, Corcubi\u00f3n", "text": "San Marcos de Corcubi\u00f3n \u00e9 unha parroquia que se localiza no norte do concello de Corcubi\u00f3n. Segundo o padr\u00f3n municipal de 2018 ti\u00f1a 1365 habitantes (792 mulleres e 673 homes), nunha soa entidade de poboaci\u00f3n.\nPatrimonio.\nA igrexa parroquial \u00e9 orixinariamente rom\u00e1nica do s\u00e9culo XII. Por\u00e9n, ao longo da historia sufriu diversas ampliaci\u00f3ns e reformas. Est\u00e1 declarada Ben de Interese Cultural.\nConserva restos rom\u00e1nicos na capela maior, as\u00ed como nos seus canzorros historiados, pero o seu estilo maioritario \u00e9 g\u00f3tico mari\u00f1eiro, sendo a capela maior data do s\u00e9culo XIV e a nave e abovedada do segundo cuarto do s\u00e9culo XV.\nNo primeiro terzo do s\u00e9culo XVIII constru\u00edronse as capelas do cruceiro (Virxe do Socorro) e da sancrist\u00eda (Virxe do Carme), de estilo barroco. Cando os franceses saquearon a vila, a igrexa sufriu un incendio que arrasou todo o seu interior. Ao longo do s\u00e9culo XIX a torre sineira viuse afectada en tres ocasi\u00f3ns por diversos raios; deles, o m\u00e1is grave produciuse en 1885, coincidindo coa festividade de San Xos\u00e9, que ocasionou tres mortos e m\u00e1is de 60 feridos. Ademais da torre, afectou \u00e1 fachada e ao tellado.\nA segunda sancrist\u00eda, o baptisterio e a fachada (dese\u00f1ada por Domingo Rodr\u00edguez Sesmero) son do \u00faltimo cuarto do s\u00e9culo XIX, de estilo neog\u00f3tico.\nEst\u00e1 presidida pola imaxe de San Marcos da Cadeira, unha talla g\u00f3tica da escola veneciana da segunda metade do s\u00e9culo XV.\nTen planta de sal\u00f3n rectangular, de nave \u00fanica, e unha capela maior rectangular. A nave div\u00eddese en catro tramos mediante tres arcos apuntados con arestas. Os arcos repousan en semicolumnas apegadas, rematadas en capiteis decorados con follas talladas esquematicamente. A nave leva unha cuberta de madeira a d\u00faas augas. A Capela Maior c\u00f3brese con b\u00f3veda de c\u00fapula (de influxo bizantino) que vai sobre nervios diagonais volteados sobre columnas encostadas."}
{"id": "23861", "revid": "5863", "url": "https://gl.wikipedia.org/wiki?curid=23861", "title": "Redonda, Corcubi\u00f3n", "text": "San Pedro de Redonda \u00e9 unha parroquia que se localiza no sur do concello de Corcubi\u00f3n. Segundo o padr\u00f3n municipal de 2018 ti\u00f1a 213 habitantes (122 mulleres e 91homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 281 habitantes.\nPatrimonio.\nA igrexa parroquial de San Pedro de Redonda \u00e9 rom\u00e1nica do s\u00e9culo XII, con pinturas tard\u00edas (s\u00e9culo XVII) na b\u00f3veda e o muro da \u00e1bsida. A fachada que presenta un esquema pentagonal e ten un arco de medio punto apoiado no muro. A decoraci\u00f3n exterior ten motivos vexetais. Destacan a espadana dun corpo con dous arcos de medio punto peraltados sobre alicerces, un front\u00f3n, dous acr\u00f3teros piramidais e unha cruz. No interior hai retablos con imaxes. Hai unha talla g\u00f3tica de San Pedro duns 40\u00a0cm, e outras imaxes da Virxe das Merc\u00e9s, a Virxe do Carme, San Xo\u00e1n Bautista e a Virxe do Rosario. Forma conxunto co camposanto e un cruceiro."}
{"id": "23862", "revid": "5863", "url": "https://gl.wikipedia.org/wiki?curid=23862", "title": "A Agualada, Coristanco", "text": "San Lourenzo da Agualada \u00e9 unha parroquia que se localiza no oeste do concello coru\u00f1\u00e9s de Coristanco na comarca de Berganti\u00f1os. Segundo o padr\u00f3n municipal de 2018 ti\u00f1a 532 habitantes (283 mulleres e 249 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 687 habitantes. Segundo o IGE, no 2014 a s\u00faa poboaci\u00f3n descendera ata os 577 habitantes, sendo 262 homes e 315 mulleres.\nDesta parroquia, prov\u00e9n a nai de Arturo Cuadrado e m\u00e1is tarde este vir\u00eda a vivir aqu\u00ed ao falecer seu pai.\nTop\u00f3nimo.\nSegundo Fernando Cabeza Quiles, a palabra \"Agualada\" pode vir do lat\u00edn \"aqualata\" [corrente de auga que, polo xeral, vai encanada] e c\u00edtase en documentos dos anos 816, 978 e 1119 nos que aparecen respectivamente: ad Agualata, Uilla Aqualevata e per Aguam Ladam.\nO nome do lugar do Anido poder\u00eda proceder de \"Anius\", unha propiedade pola que o seu dono pasar\u00eda a chamarse Anido, seguramente derivado de \"annitor\" (apoiarse; as\u00ed, poder\u00eda ter o significado de \"unido\"). A Bra\u00f1eira, terreo de drenaxe dif\u00edcil que se manifesta en forma de bra\u00f1a. Figueiroa parece indicar abundante en pequenas figueiras, \"figueriola\". O Outeiro, de \"altariu\", significa sitio elevado."}
{"id": "23863", "revid": "5863", "url": "https://gl.wikipedia.org/wiki?curid=23863", "title": "Cereo, Coristanco", "text": "Santa Mar\u00eda de Cereo \u00e9 unha parroquia que se localiza no norte do concello coru\u00f1\u00e9s de Coristanco na comarca de Berganti\u00f1os. Segundo o IGE, no 2018 a s\u00faa poboaci\u00f3n descendera ata os 284 habitantes, sendo 125 homes e 159 mulleres. Segundo o padr\u00f3n municipal de 2004 ti\u00f1a 415 habitantes (214 mulleres e 201 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 468 habitantes. \nXeograf\u00eda f\u00edsica.\nBa\u00f1ada polo r\u00edo Anll\u00f3ns e polo seu afluente o r\u00edo Calvar.\nVexetaci\u00f3n.\nAs d\u00faas especies arb\u00f3reas m\u00e1is abundantes son os pi\u00f1eirais, sobre todo nos montes que rodean a Vilaverde ou polo leste do monte do Monelo. No resto de superficie arborada ou ben hai un equilibrio entre estes e os eucaliptos ou sobresae o eucalipto que, en moitos casos, avanza de xeito natural pero imparable.\nNa beira do r\u00edo Anll\u00f3ns son moi abondosas as plantas de ribeira: salgueiros, ameneiros, bidueiros e sangui\u00f1os. Hai tam\u00e9n alg\u00fan que outro bo exemplar solto de carballo.\nRelevo.\nA parte central, m\u00e1is aplanada, foi aproveitada para establec\u00e9rense nela os principais n\u00facleos de poboaci\u00f3n pola s\u00faa maior facilidade para traballala. Nela destaca a suave pero nidia inclinaci\u00f3n cara ao norte desde os 180 m da aldea do Cot\u00f3n ata os 50 do leito do r\u00edo Anll\u00f3ns. O m\u00e1is destacado da parte oriental \u00e9 un pequeno outeiro ao leste de Vilaverde con ca\u00eddas suaves pola parte occidental pero con fort\u00edsimos desniveis pola parte que d\u00e1 \u00e1 paraxe do Refuxio de Verdes, produto da tect\u00f3nica xa que est\u00e1 orixinada por unha falla que aproveitou o r\u00edo para encaixarse e seguir un trazado m\u00e1is ben recto ata chegar a outra falla perpendicular \u00e1 anterior o que fai que o r\u00edo describa un \u00e1ngulo recto e colla decididamente a direcci\u00f3n da Pontedona.\nHidrograf\u00eda.\nA principal corrente fluvial da parroquia \u00e9 o r\u00edo Anll\u00f3ns que non chega a entrar nela pero que lle serve de linde, xunto co pequeno Lodeiro durante case 4\u00a0km. Do interior s\u00f3 cabe mencionar o \u00ednfimo regato de Portocelo de apenas 1\u00a0km de lonxitude.\nPatrimonio.\nA igrexa parroquial de Santa Mar\u00eda de Cereo foi reconstru\u00edda en 1868, pero conserva un retablo barroco do s\u00e9culo XVII."}
{"id": "23864", "revid": "5863", "url": "https://gl.wikipedia.org/wiki?curid=23864", "title": "Coristanco, Coristanco", "text": "San Paio de Coristanco \u00e9 unha parroquia que se localiza no norte do concello coru\u00f1\u00e9s de Coristanco na comarca de Berganti\u00f1os. Segundo o IGE en 2018 ti\u00f1a 793 habitantes (390 homes e 403 mulleres), distribu\u00eddos en 17 entidades de poboaci\u00f3n. En 1999 ti\u00f1a 994 habitantes, e segundo o padr\u00f3n municipal en 2004 ti\u00f1a 932 habitantes (482 mulleres e 450 homes)"}
{"id": "23865", "revid": "5863", "url": "https://gl.wikipedia.org/wiki?curid=23865", "title": "Couso, Coristanco", "text": "San Miguel de Couso \u00e9 unha parroquia que se localiza no sur do concello coru\u00f1\u00e9s de Coristanco na comarca de Berganti\u00f1os. Segundo o IGE en 2018 ti\u00f1a 290 habitantes distribu\u00eddos en 11 entidades de poboaci\u00f3n (133 homes e 157 mulleres), 139 menos ca en 1999. Segundo o padr\u00f3n municipal en 2004 ti\u00f1a 396 habitantes (211 mulleres e 185 homes), e segundo o IGE en 2014 ti\u00f1a 336 habitantes (152 homes e 184 mulleres).\nToponimia.\nBasicamente seguimos as informaci\u00f3ns de Fernando Cabeza Quiles (1992, 2000 e 2008).\nCouso proceder\u00eda do lat\u00edn \"capsu\" (caixa) e far\u00eda referencia a unha caixa orogr\u00e1fica ou depresi\u00f3n no terreo; tam\u00e9n poder\u00eda ser un lugar para encerrar animais.\nBrenlla \u00e9 posible que aluda a unha terra accidentada e poboada de maleza.\nCurr\u00e1s, sitio pechado e con finalidades agr\u00edcolas ou gandeiras.\nEsternande pode pensarse que leva o prefixo grego esterno (peito ou parte sa\u00ednte) pero o m\u00e1is probable \u00e9 que ve\u00f1a de *\"Astranandus\" nunha villa, granxa ou posesi\u00f3n medieval.\nFuroca, situada nun fochanco, o nome pode ter algo que ver co seu emprazamento.\nPereiras poder\u00eda ter d\u00faas acepci\u00f3ns: lugar no que son abundantes esas \u00e1rbores froiteiras pero tam\u00e9n top\u00f3nimo que indica sitios m\u00e1is ou menos elevados \u00e1s veces sobre outeiros escarpados.\nRibela parece indicarnos un diminutivo de \"ripa\" (ribeira) e indicar\u00eda un asentamento nunha aba ou ladeira.\nO Ventoso, lugar moi batido polo vento.\nO Vilar, do lat\u00edn \"villa\", propiedade agraria ou habitacional da \u00e9poca romana, tam\u00e9n pode referirse a un conxunto de terras de labrad\u00edo, cerradas e pertencentes a varios donos.\nR\u00edos e vexetaci\u00f3n.\nPreto do castro que hai na aldea do Vilar ten a s\u00faa orixe o Rego da Bordesca -m\u00e1is adiante do Calvar- orixinado polas augas de tres fontes. Nela ten, tam\u00e9n, a s\u00faa orixe o R\u00edo Vao formado pola confluencia de tres regatos: o Ponte Trilla, o de Couso e o maior dos tres que \u00e9 o da Rabuxenta que nace a menos dun km de Esternande.\nNa vexetaci\u00f3n dist\u00ednguense dous apartados: as terras agr\u00edcolas nas que apenas hai vexetaci\u00f3n de porte arb\u00f3reo, como moito nos ribazos ou lindes das fincas, onde \u00e9 posible ver alg\u00fan que outro carballo; por outro, a superficie forestal, no que \u00e9 omnipresente o eucalipto.\nDemograf\u00eda.\nOs primeiros datos do n\u00famero de habitantes datan de 1607 e f\u00e1lannos de que en Couso viv\u00edan 30 fregueses que en 1708 pasar\u00edan a ser 236 habitantes,mentres que en 1836 chegar\u00edan aos 260. No s\u00e9c. XX acad\u00e1ronse as seguintes cantidades:326(1887), 381, 468, 449, 491, 569, 660, 679, en cada unha das d\u00e9cadas. A partir de 1970 in\u00edciase un descenso e as\u00ed a partir desa data o montante demogr\u00e1fico foi o seguinte:658(1981), 619(1986), 483(1991), 489(1996),433(2001),385(2006),350(2011) e 336(2014). Nesta \u00faltima data os seus habitantes estar\u00edan repartidos entre as distintas aldeas do seguinte xeito: Bormoxoio (9), Brenlla (61), Couso (7), Curr\u00e1s de Abaixo (33), Curr\u00e1s de Arriba(23), Esternade (35), A Fucoca (16), Pereiras (51), A Ribela (24), Ventoso (13) e O Vilar (64). \nA s\u00faa superficie ser\u00eda de 13\u00a0km cadrados, para acadar unhas densidades de 50,23 hab./km cadrados (1981), de 33,05 (2001) e de 25,65 (2014), a metade de hai 33 anos.\nHistoria.\nA parroquia estivo habitada desde moi antigo como o proban a existencia de, polo menos, sete m\u00e1moas e un poboado castrexo. Catro da m\u00e1moas sit\u00faanse preto da aldea da Ribela e a terceira no curuto dun monte ao sur do Vilar. Est\u00e1 ben conservada e a\u00ednda se lle nota moi ben o cono de violaci\u00f3n. De dimensi\u00f3ns considerables, co\u00f1\u00e9cese como a Moa Zapateira. As outras estar\u00edan preto da Bra\u00f1eira e no Monte do Marco (Bormoxoio). No inventario de bens patrimoniais (2000) constan como elementos inscritos: catro m\u00e1moas no monte da Medo\u00f1as, o t\u00famulo do Monte do Marco, a m\u00e1moa do Rato, a m\u00e1moa da Moa Zapateira, o castro de Vilar, o igrexario e cruceiro de Couso, a reitoral e vivendas contiguas e unha casa e h\u00f3rreo en Brenlla. No PXOM figura o anterior; pero, ademais, un total de dez m\u00e1moas, cinco casas, tres h\u00f3rreos e un mu\u00ed\u00f1o en Pereiras.\nO castro est\u00e1 situado ao noroeste do Vilar, moi preto das casas. Na s\u00faa construci\u00f3n aproveitouse un mont\u00edculo que facilita considerablemente a s\u00faa funci\u00f3n defensiva. A medida dos seus di\u00e1metros son 96x75 m e os seus desniveis exteriores poden acadar os 20 nalg\u00fans puntos. Ten dous puntos de entrada. Segundo a tradici\u00f3n popular foi feito polos mouros que viv\u00edan nos arredores, que nel hai unha viga de ouro, pero que ningu\u00e9n a atopou; tam\u00e9n que hai un encanto dunha gali\u00f1a con pitos que aparecen a noite de San Xo\u00e1n e, mesmo, a sit\u00faan nun punto determinado no lado norte moi preto da muralla externa.\nEn 1607, Del Hoyo (1976:249) recolle que os condes de Altamira ti\u00f1an adquiridos certos dereitos sobre a parroquia por teren a sincura por dereito patrimonial e que lle supo\u00f1\u00edan os dous terzos das rendas que pagaban os veci\u00f1os da parroquia (unhas 40 cargas de todo pan, equivalentes a uns 320 ferrados de cereais)."}
{"id": "23866", "revid": "5863", "url": "https://gl.wikipedia.org/wiki?curid=23866", "title": "Cuns, Coristanco", "text": "San Vicenzo de Cuns \u00e9 unha parroquia que se localiza no suroeste do concello coru\u00f1\u00e9s de Coristanco na comarca de Berganti\u00f1os. Segundo o IGE, no 2018 a s\u00faa poboaci\u00f3n descendera ata os 243 habitantes, sendo 120 homes e 123 mulleres. Segundo o padr\u00f3n municipal de 2004 ti\u00f1a 379 habitantes (192 mulleres e 187 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 412 habitantes. \nNa parroquia existe unha lagoa que segue mantendo o seu encanto a pesar de que parte da s\u00faa contorna est\u00e1 nun estado de abandono.\nToponimia.\nNon dispo\u00f1emos de informaci\u00f3n para os top\u00f3nimos de Cuns, Albres, Moucos e Sord\u00edns. Para os demais lugares s\u00e9guense as ideas propostas, basicamente, por Fernando Cabeza Quiles. A Balsa: este nome ten unha orixe prerromana cun primeiro significado de sitio ou valgada encharcada e m\u00e1is tarde relacionado co de caixa, dorna embarcaci\u00f3n. Tam\u00e9n prop\u00f3n a idea de que estea relacionada cun oco de terreo que se enche de auga. Desde logo que a auga al\u00ed non escasea.\nA Gandri\u00f1a ter\u00eda certa relaci\u00f3n cun terreo inculto e pedregoso. O diminutivo -i\u00f1a fai alusi\u00f3n a un pequeno tama\u00f1o. O Igrexario alude aos predios dependentes ou propiedade da Igrexa. O Pazo da Trabe: Pazo vir\u00eda do termo latino palatius, relacionado con casas ou mansi\u00f3ns se\u00f1oriais; o segundo termo, na actualidade, ten o significado de elemento sustentador da teitume dunha casa. O Pazo Vello: a explicaci\u00f3n ir\u00eda no senso do top\u00f3nimo anterior e far\u00eda alusi\u00f3n a un pazo m\u00e1is antigo. Rial: o m\u00e1is probable \u00e9 que proceda da voz regale, derivada de rego, e far\u00eda referencia a pequenas correntes de auga. O Rueiro poder\u00eda estar relacionado cunha r\u00faa estreita e de pouca importancia."}
{"id": "23867", "revid": "5863", "url": "https://gl.wikipedia.org/wiki?curid=23867", "title": "Erbecedo, Coristanco", "text": "San Salvador de Erbecedo \u00e9 unha parroquia que se localiza no leste do concello coru\u00f1\u00e9s de Coristanco na comarca de Berganti\u00f1os. Segundo o padr\u00f3n municipal de 2018 ti\u00f1a 665 habitantes (312 mulleres e 353 homes) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 889 habitantes. Segundo o IGE, en 2004 a s\u00faa poboaci\u00f3n era de 829 habitantes (426 mulleres e 403 homes).\nPatrimonio.\nEsta parroquia conta cun total de tres igrexas, das cales d\u00faas seguen en uso. A primeira delas est\u00e1 situada no lugar do Campo, e \u00fasase para facer a misa pola Virxe da Saleta. Case ao lado desta est\u00e1 unha que \u00e9 m\u00e1is antiga e que est\u00e1 en desuso dende practicamente a fin da guerra civil espa\u00f1ola. A pouco menos de 200 metros desta \u00faltima enc\u00f3ntrase a m\u00e1is nova e a que se usa para a misa de todos os domingos, e xeralmente para enterros e defunci\u00f3ns.\nXeralmente nos d\u00edas de festa ad\u00f3rnase o cruceiro situado no lugar do Campo, ao igual que a primeira igrexa."}
{"id": "23868", "revid": "25871", "url": "https://gl.wikipedia.org/wiki?curid=23868", "title": "Ferreira, Coristanco", "text": "Santa Mar\u00eda de Ferreira \u00e9 unha parroquia que se localiza no sur do concello coru\u00f1\u00e9s de Coristanco na comarca de Berganti\u00f1os. En 2018 contaba con 162 habitantes dos cales 69 eran homes e 93 mulleres. Segundo o padr\u00f3n municipal de 2004 ti\u00f1a 192 habitantes (104 mulleres e 88 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 209 habitantes. Segundo o IGE, no 2014 a s\u00faa poboaci\u00f3n descendera ata os 174 habitantes, sendo 77 homes e 97 mulleres. \nReferencias medievais.\n\u00c9 probable que nos primeiros s\u00e9culos da Idade Media pertencese ao territorio dos c\u00f3poros ou dos brigantinos e que polo s\u00e9culo XII estivesen dentro das posesi\u00f3ns dos Condes de Traba e dentro da \u00e1rea de influencia do bispado iriense.\nDebeu estar moi poboada xa no Neol\u00edtico porque no seu territorio, segundo o Inventario de patrimonio (2000) hab\u00eda tres m\u00e1moas localizadas no Chao da Embarradas que pasar\u00edan a ser sete, segundo o traballo de campo para a elaboraci\u00f3n do PXOM. No citado Inventario do PXOM incluir\u00edan o cruceiro e a igrexa parroquial ademais de: catro mu\u00ed\u00f1os, dous h\u00f3rreos, casa con dependencias e dous conxuntos singulares.\nA primeira referencia hist\u00f3rica que atopamos est\u00e1 relacionada cun cami\u00f1o da \u00e9poca medieval que, segundo Elisa Mar\u00eda Ferreira Priegue, unir\u00eda Berganti\u00f1os coas terras do occidente coru\u00f1\u00e9s remontando as empinadas abas de Ferreira e, despois de pasar pola Agualada, torcer\u00eda en direcci\u00f3n a Cuns e Sord\u00edns e, desde al\u00ed, seguir\u00eda por G\u00e1ndara e Carreira cara a Dumbr\u00eda e Cee."}
{"id": "23870", "revid": "1131", "url": "https://gl.wikipedia.org/wiki?curid=23870", "title": "Oca, Coristanco", "text": "San Marti\u00f1o de Oca \u00e9 unha parroquia que se localiza no norte do concello coru\u00f1\u00e9s de Coristanco na comarca de Berganti\u00f1os. Segundo o IGE en 2018 ti\u00f1a 482 habitantes (243 mulleres e 239 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999, cando ti\u00f1a 627 habitantes.\nXeograf\u00eda.\nSeparada de Carballo polos r\u00edos Grande e Rosende e de S\u00edsamo polo Anll\u00f3ns, a hidrograf\u00eda cobra unha especial importancia nesta zona.\nA parroquia est\u00e1 ben comunicada co resto das parroquias e cos centros comerciais e administrativos.\nPatrimonio.\nA ponte Lubi\u00e1ns, sobre o r\u00edo Rosende, foi constru\u00edda durante a Romanizaci\u00f3n de Galicia e reformada na idade media. Nela hai un altar dedicado ao deus Cosus, protector das colleitas do agro. De grande importancia \u00e9 tam\u00e9n o Castro de Oca, de orixe celta.\nDestaca tam\u00e9n a Igrexa parroquial de San Marti\u00f1o de Oca onde se venera o Sant\u00edsimo Sacramento, San Brais, a Virxe da Candelaria, a Virxe do Corpi\u00f1o, Santa Luc\u00eda e o propio San Marti\u00f1o, os cales atraen numerosos fregueses.\nFestas.\nNa parroquia de Oca cel\u00e9branse ao longo do ano numerosas festas, entre as que destacan:"}
{"id": "23871", "revid": "25871", "url": "https://gl.wikipedia.org/wiki?curid=23871", "title": "San Xusto, Coristanco", "text": "San Xi\u00e1n de San Xusto \u00e9 unha parroquia que se localiza no norte do concello coru\u00f1\u00e9s de Coristanco na comarca de Berganti\u00f1os. Segundo o IGE, no 2018 a s\u00faa poboaci\u00f3n descendera ata os 182 habitantes, sendo 81 homes e 101 mulleres. Segundo o padr\u00f3n municipal de 2004 ti\u00f1a 234 habitantes (122 mulleres e 112 homes) distri[u\u00eddos en 4 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 231 habitantes. "}
{"id": "23872", "revid": "25871", "url": "https://gl.wikipedia.org/wiki?curid=23872", "title": "Santa Baia de Castro, Coristanco", "text": "Santa Baia de Castro \u00e9 unha parroquia que se localiza no oeste do concello coru\u00f1\u00e9s de Coristanco na comarca de Berganti\u00f1os. Segundo o IGE, no 2018 a s\u00faa poboaci\u00f3n descendera ata os 256 habitantes, sendo 126 homes e 130 mulleres. Segundo o padr\u00f3n municipal de 2004 ti\u00f1a 347 habitantes: 183 mulleres e 164 homes distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 354 habitantes. \nToponimia.\nS\u00e9guense as propostas de Fernando Cabeza Quiles e Xos\u00e9 Pumar G\u00e1ndara. Para este \u00faltimo o nome da parroquia procede dunha santa tra\u00edda de M\u00e9rida polos moz\u00e1rabes, Baia de M\u00e9rida. Outros top\u00f3nimos poder\u00edan ser: Castro que claramente fai alusi\u00f3n a un recinto fortificado propio da \u00e9poca prerromana; O Bat\u00e1n pode proceder do lat\u00edn co significado de bater, golpear e esa parece ser a finalidade destas construci\u00f3ns destinadas a mazar a roupa tecida nos teares artesanais caseiros.\nA Carambola, co significado de pedra ou rocha, aludir\u00eda a un territorio con abundancia das mesmas. O Cercedo parece ser un fit\u00f3nimo e aludir\u00eda \u00e1 abundacia de cereixas. A Igrexa fai referencia ao punto no que se asenta o templo parroquial. Lumi\u00e1n ter\u00eda un significado relacionado co lume e Pedralta cun asentamento pr\u00f3ximo a unha pedra. Lume da Cova estar\u00edanos a falar dun lume ou fogar situado nunha cova; en tanto que Lume de Suso vir\u00eda a ter o mesmo significado pero a segunda parte vir\u00eda a referirse a que est\u00e1 arriba ou no alto en referencia a algunha antiga vivenda al\u00ed emprazada que ben puideran ser as do veci\u00f1o castro do seu nome.\nPatrimonio.\nA igrexa de Santa Baia de Castro, que foi constitu\u00edda en 1736 segundo se aprecia na fachada, est\u00e1 considerada como un bo exemplo do estilo barroco. A parroquia de Castro \u00e9, con diferenza, a de maior densidade castrexa de todas as do concello, dado que no seu espazo hai nada menos que tres castros: O de Lume de Suso, o da Insua e o da propia aldea de Castro."}
{"id": "23873", "revid": "25871", "url": "https://gl.wikipedia.org/wiki?curid=23873", "title": "Seavia, Coristanco", "text": "San Mamede de Seavia \u00e9 unha parroquia que se localiza no leste do concello coru\u00f1\u00e9s de Coristanco na comarca de Berganti\u00f1os. Segundo o IGE en 2018 ti\u00f1a 808 habitantes (409 mulleres e 399 homes) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.069 habitantes.\nToponimia.\nSeavia: parece ser de orixe celta a partir dun antigo \"Senavia\" que puido ser nun principio \"Senabriga\" (\"a fortaleza vella\"); de ser certa esta suposici\u00f3n a palabra Seavia vir\u00eda a ser \"o r\u00edo(avia) vello(seno)\". Arix\u00f3n ser\u00eda o nome dun posesor latifundista da Idade Media e semella o resto dun antigo xenitivo en -oni. Amboade agocha un xenitivo involati que, a partir do lexema latino \"(villa) Involati\", dar\u00eda o actual top\u00f3nimo. Algo similar sucede con Segufe procedente dunha granxa ou explotaci\u00f3n agr\u00edcola de Segulfus \"(villa) Segulfiti\". O mesmo pode dicirse de Bux\u00e1n que vir\u00eda doutro profesor \"Busianus\". Cerqueir\u00e1s, Freixeiro, Nogueira e As Salgueiras far\u00edan referencia \u00e1 presenza de carballos cerqueiros,freixos, nogueiras e salgueiros, respectivamente. A Rabadeira parece querer indicar unha ribeira ou encosta dun r\u00edo ou regato. Mira pode vir da ra\u00edz prerromana \"mir\" co significado de auga, r\u00edo. O Rodeiro vir\u00eda sendo un cume redondeado e chan.\nPatrimonio.\nA igrexa de San Mamede de Seavia conserva restos medievais, como os canzorros rom\u00e1nicos do beiril dos muros laterais e un dos antigos roset\u00f3ns. Da \u00e9poca megal\u00edtica no \"Inventario de un patrimonio\" figuran tres m\u00e1moas; unha delas no Monte Campelo e as outras d\u00faas na Chousa de Oca, na Rabadeira. Completar\u00edan este Inventario a capela de santa Ana, a capela de san Roque, as torres de Nogueira, a casa reitoral, o pazo de Arix\u00f3n no Rodeiro e a fonte de san Mamede. A maiores, os bens inclu\u00eddos no PXOM ser\u00edan: a capela do Rosario(nas Salgueiras), dous cruceiros (Seavia e a Rabadeira), a escola de Seavia, catro h\u00f3rreos (Nogueira, Marqui\u00f1o, O Rodeiro e Nogueira) e d\u00faas casas con cubertos e h\u00f3rreo en Amboade.\nNo lugar de Nogueira \u00e9rguese a Torre de Nogueira de planta rectangular, resto dun antigo pazo, con escudos de Moscoso e Berm\u00fadez e entre os lugares de Arix\u00f3n e O Rodeiro est\u00e1 o Pazo dos Rodr\u00edguez-Arix\u00f3n."}
{"id": "23874", "revid": "1131", "url": "https://gl.wikipedia.org/wiki?curid=23874", "title": "Traba, Coristanco", "text": "Santa Mar\u00eda de Traba \u00e9 unha parroquia que se localiza no norte do concello coru\u00f1\u00e9s de Coristanco na comarca de Berganti\u00f1os. Segundo o IGE en 2018 ti\u00f1a 758 habitantes (401 mulleres e 357 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 857 habitantes.\nDesde 1980 vense celebrando a Festa da pataca a finais de setembro."}
{"id": "23875", "revid": "25871", "url": "https://gl.wikipedia.org/wiki?curid=23875", "title": "Valenza, Coristanco", "text": "San Pedro de Valenza \u00e9 unha parroquia que se localiza no norte do concello coru\u00f1\u00e9s de Coristanco na comarca de Berganti\u00f1os. Segundo o IGE, no 2018 a s\u00faa poboaci\u00f3n descendera ata os 341 habitantes, sendo 171 homes e 170 mulleres. Segundo o padr\u00f3n municipal de 2004 ti\u00f1a 479 habitantes (249 homes e 230 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 505 habitantes. \nToponimia.\nValenza pode estar relacionado coa forma \"valentia\" derivada do verbo latino \"valere\" (valer,ser forte), por referencias a fortes ou fortalezas antigas. \nBustelo, de \"bustellu\"diminutivo de \"bustu\"(busto funerario,tumba ou lugar onde se queimaban os cad\u00e1veres), debeu chegar a significar pastadoiro de gando ou pequena extensi\u00f3n de terra destinada a pasto de gando.\nCastrob\u00f3, alusi\u00f3n a un recinto fortificado clara, indicando na segunda parte a condici\u00f3n da s\u00faa calidade e bondade, tam\u00e9n indicar\u00eda fortaleza ou fort\u00edn; o que parece claro \u00e9 que al\u00ed non existiu castro ning\u00fan.\nLest\u00f3n pode referirse a un lugar abundante nunha planta chamada lesta recendente de talo sempre ergueito, con follas planas e longas.\nPortoquint\u00e1ns: porto pode aludir a un paso terrestre entre monta\u00f1as ou a un paso acu\u00e1tico, mesmo de barcas; quint\u00e1ns vir\u00eda de \"quintus,-a,-um\" que nun principio puido significar a quinta parte dun terreo ou herdade e , m\u00e1is tarde, calquera territorio cercado,m\u00e1is ou menos grande.\nO Ramall\u00f3n \u00e9 posible que faga alusi\u00f3n a unha rama moi grande dunha \u00e1rbore a un cruzamento de varios cami\u00f1os.\nA Ribela, diminutivo de ripa co significado de ribeira e indicar\u00eda un asentamento nunha aba ou ladeira dunha monta\u00f1a.\nA Serra parece relacionado cunha elevaci\u00f3n monta\u00f1osa.\nHidrograf\u00eda.\nO \u00fanico curso de auga que pode ser destacado \u00e9 o rego do Grelo, que ten un curso duns 4,5\u00a0km dentro da parroquia. Nace a rentes da aldea de Bustelo e toma unha direcci\u00f3n sur-norte. Inc\u00farvase logo cara ao nord\u00e9s para ir xuntarse co r\u00edo Calvar, un pouqui\u00f1o ao leste de Portoquint\u00e1ns. Un \u00ednfimo regato, afluente do anterior ser\u00eda o Marti\u00f1o, nado no monte hom\u00f3nimo ou o rego de Fontes, que mana do Picho de Fontes e que se xunta co Grelo, preto de Valenza. Unha boa parte do linde con Corcoesto est\u00e1 ocupado polo rego do Lourido, cun min\u00fasculo subsidiario: o rego de Bat\u00e1n, que nace preto do Ramall\u00f3n."}
{"id": "23876", "revid": "5863", "url": "https://gl.wikipedia.org/wiki?curid=23876", "title": "Verdes, Coristanco", "text": "Santo Adr\u00e1n de Verdes \u00e9 unha parroquia que se localiza no norte do concello coru\u00f1\u00e9s de Coristanco na comarca de Berganti\u00f1os. Segundo o padr\u00f3n municipal de 2018 ti\u00f1a 65 habitantes (27 mulleres e 28 homes) distribu\u00eddos en 3 entidades de poboaci\u00f3n, o que sup\u00f3n un descenso en relaci\u00f3n ao ano 1999 cando ti\u00f1a 88 habitantes.\nPatrimonio.\nA paraxe natural Refuxio de Verdes \u00e9 unha zona onde as augas do Anll\u00f3ns se atopan cunha serie de pedras que alteran o seu curso, dando lugar a cascadas e r\u00e1pidos que, xunto coa vexetaci\u00f3n e as construci\u00f3ns existentes, enchen de encanto o lugar.\nConvertido en zona de esparexemento grazas \u00f3 labor de restauraci\u00f3n, podemos atopar neste antigo coto de pesca un gran n\u00famero de mu\u00ed\u00f1os, que dan conta da cantidade de millo e trigo que se recoll\u00eda nestas terras."}
{"id": "23877", "revid": "5863", "url": "https://gl.wikipedia.org/wiki?curid=23877", "title": "Xavi\u00f1a, Coristanco", "text": "San Tom\u00e9 de Xavi\u00f1a \u00e9 unha parroquia que se localiza no norte do concello coru\u00f1\u00e9s de Coristanco na comarca de Berganti\u00f1os. Segundo o IGE, no 2018 a s\u00faa poboaci\u00f3n descendera ata os 326 habitantes, sendo 156 homes e 170 mulleres. Segundo o padr\u00f3n municipal de 2004 ti\u00f1a 361 habitantes (189 mulleres e 172 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 388 habitantes. "}
{"id": "23880", "revid": "1131", "url": "https://gl.wikipedia.org/wiki?curid=23880", "title": "Galer\u00eda de imaxes de Ribadavia", "text": "Galer\u00eda de imaxes do concello de Ribadavia na provincia de Ourense."}
{"id": "23885", "revid": "89787", "url": "https://gl.wikipedia.org/wiki?curid=23885", "title": "Luzaga", "text": "Luzaga \u00e9 un concello espa\u00f1ol, localizado na provincia de Guadalaxara (Castela-A Mancha).\nHistoria e caracter\u00edsticas.\nSituada a uns 1.072 m de altitude sobre o nivel do mar, ten unha poboaci\u00f3n de 94 habitantes conforme o censo de 2007. At\u00f3pase a uns poucos quil\u00f3metros ao sur da estrada A2, que une Madrid con Barcelona, sobre o leito do r\u00edo Taju\u00f1a.\nAsimilada coa Lutia na \u00e9poca celtibera, en Luzaga descubriuse unha necr\u00f3pole celtibera e mais o chamado bronce de Luzaga, un pacto de hospitalidade na actualidade perdido e do que s\u00f3 se gardan imaxes."}
{"id": "23887", "revid": "5863", "url": "https://gl.wikipedia.org/wiki?curid=23887", "title": "Elvi\u00f1a, A Coru\u00f1a", "text": "San Vicenzo de Elvi\u00f1a \u00e9 unha parroquia que se localiza no sur do concello da Coru\u00f1a. Segundo o padr\u00f3n municipal (INE 2014) conta cunha poboaci\u00f3n de 15.255 habitantes (7.569 homes e 7.686 mulleres) distribu\u00eddos en 14 entidades de poboaci\u00f3n, o que sup\u00f3n un aumento en 259 habitantes en relaci\u00f3n ao ano anterior. A parroquia de Elvi\u00f1a pertenceu ao antigo concello de Oza ata 1912, data na que o devandito foi anexionado polo concello da Coru\u00f1a.\nHistoria.\nNesta parroquia at\u00f3pase o Castro de Elvi\u00f1a. Nesta parroquia tivo lugar a batalla de Elvi\u00f1a no curso da Guerra da Independencia Espa\u00f1ola.\nTrala aprobaci\u00f3n da Constituci\u00f3n espa\u00f1ola de 1812 e a creaci\u00f3n dos concellos constitucionais, a parroquia de San Vicenzo de Elvi\u00f1a integrouse no concello de Oza xunto \u00e1s parroquias de San Cristovo das Vi\u00f1as, San Pedro de Visma e Santa Mar\u00eda de Oza. En 1912, o concello da Coru\u00f1a anexionou o concello de Oza, pasando Elvi\u00f1a a ser unha das cinco parroquias da Coru\u00f1a.\nEn 1989, foi creada a Universidade da Coru\u00f1a, sendo constru\u00eddos os campus de Elvi\u00f1a (no lugar tradicionalmente co\u00f1ecido como \"As Mari\u00f1as Douradas\", nun terreo que xa se expropiara en 1963 para constru\u00edr unha f\u00e1brica de fertilizantes) e mais da Zapateira dentro dos l\u00edmites da parroquia. Dende ent\u00f3n, a expansi\u00f3n do Campus de Elvi\u00f1a \u00e1 custa das hist\u00f3ricas localidades de Elvi\u00f1a e do Castro de Elvi\u00f1a, levantou as protestas dos veci\u00f1os que te\u00f1en que facer fronte \u00e1s continuas expropiaci\u00f3ns e \u00e1 especulaci\u00f3n urban\u00edstica. A este problema \u00fanense as expropiaci\u00f3ns do Parque Ofim\u00e1tico (Xux\u00e1n) que xa destru\u00edron lugares como As Cernadas e Gal\u00e1n e te\u00f1en proxectado derrubar parte da aldea de Elvi\u00f1a.\nNotas etnogr\u00e1ficas.\n\"Para cantar e beilar,&lt;br&gt; as nenas da Pelengrina;&lt;br&gt; para beber a perrita,&lt;br&gt; as borrachonas de Elvi\u00f1a .\"\nPatrimonio.\nAdemais do Castro de Elvi\u00f1a e a igrexa de San Vicenzo de Elvi\u00f1a, cons\u00e9rvanse en Elvi\u00f1a dous h\u00f3rreos centenarios de estilo Visma en bo estado, entre eles o da desaparecida reitoral de San Vicenzo de Elvi\u00f1a sobre a que se levantou o colexio das Franciscanas, que \u00e9 un dos maiores da comarca, con 15\u00d73,20 metros."}
{"id": "23888", "revid": "89787", "url": "https://gl.wikipedia.org/wiki?curid=23888", "title": "Oza, A Coru\u00f1a", "text": "Santa Mar\u00eda de Oza \u00e9 unha parroquia que se localiza na parte central leste do concello da Coru\u00f1a. Segundo o padr\u00f3n municipal (INE 2018) conta cunha poboaci\u00f3n de 6.435 habitantes (3.094 homes e 3.341 mulleres) distribu\u00eddos en 11 entidades de poboaci\u00f3n, o que sup\u00f3n un aumento de 94 habitantes en relaci\u00f3n ao ano 2014. Moitos n\u00facleos de poboaci\u00f3n hist\u00f3ricos da parroquia (A Gaiteira, Os Castros, O Castrill\u00f3n, Monelos etc.) foron absorbidos pola localidade da Coru\u00f1a para os efectos de nomencl\u00e1tor, non sendo contabilizados nas estat\u00edsticas oficias da parroquia a pesar de estaren situados dentro dela.\nHistoria.\nO n\u00facleo hist\u00f3rico de Oza atop\u00e1base na costa da parroquia, arredor da Capela de Santa Mar\u00eda de Oza (templo parroquial ata o s\u00e9culo XIX) e ao p\u00e9 da praia de Oza, m\u00e1is tarde co\u00f1ecida como praia de Lazareto (destru\u00edda, e que non se debe confundir coa nova praia de Oza constru\u00edda en 1994). Al\u00ed desembarcaron as tropas brit\u00e1nicas durante o ataque de Francis Drake sobre A Coru\u00f1a en 1589.\nPor causa diso, no s\u00e9culo seguinte foron constru\u00eddas varias fortalezas dentro dos l\u00edmites da parroquia, coma o castelo de San Diego, o forte de Oza e o castelo de Valpara\u00edso, que xunto ao castelo de Santo Ant\u00f3n, o castelo de Santa Cruz, o castelo de Santo Amaro e outras bater\u00edas coma as de Pradeiras e Durmideiras, constitu\u00edan o sistema defensivo da cidade.\nTrala promulgaci\u00f3n da Constituci\u00f3n espa\u00f1ola de 1812 e a creaci\u00f3n dos concellos constitucionais, a parroquia de Santa Mar\u00eda de Oza formou o concello de Oza xunto \u00e1s parroquias de San Cristovo das Vi\u00f1as, San Pedro de Visma e San Vicenzo de Elvi\u00f1a. O declive do n\u00facleo orixinal de Oza (probablemente condicionado pola construci\u00f3n dunha v\u00eda f\u00e9rrea polo seu medio) fixo que as sedes relixiosa e municipal se trasladasen a Monelos, que era o n\u00facleo m\u00e1is habitado do concello naquela altura.\nNa etapa municipal, foi inaugurado un lazareto nos terreos costeiros situados arredor da antiga aldea de Oza, entre a punta de Oza (onde se situaba o antigo forte, que foi convertido en parte do lazareto) e a punta Filgueira (logo chamada O Puntal; nome que antanto tam\u00e9n chegou a ser usado para se referir \u00e1 propia punta de Oza), comunic\u00e1ndose ambos os extremos mediante unha ponte sobre a praia. O cemiterio parroquial tivo que ser trasladado por causa da creaci\u00f3n do establecemento sanitario. Durante a guerra de Cuba, moitos militares procedentes da illa caribe\u00f1a foron ingresados nesta instalaci\u00f3n. En 1910, o lazareto converteuse en Sanatorio Mar\u00edtimo para o tratamento de nenos afectados de tuberculose.\nO concello sufriu unha situaci\u00f3n pol\u00edtica inestable que provocou un gran endebedamento municipal e o levou a ter que aceptar a anexi\u00f3n ao concello da Coru\u00f1a. Dese xeito, en 1912, o concello da Coru\u00f1a anexionou o concello de Oza e a parroquia de Santa Mar\u00eda de Oza converteuse nunha das cinco parroquias da Coru\u00f1a.\nDurante o s\u00e9culo XX, coas sucesivas ampliaci\u00f3ns do Porto da Coru\u00f1a e a instalaci\u00f3n de diversos estaleiros, a configuraci\u00f3n da costa viuse transformada, desaparecendo a contorna natural en toda a costa da parroquia, ag\u00e1s nas Xubias. En consecuencia, perd\u00e9ronse calas e praias, destacando o caso da praia das Canas e mais o anteriormente citado da praia de Lazareto, ademais do Castelo de San Diego, que foi derrubado. No seu canto instalouse o porto petroleiro de San Diego (dende que parte o oleoduto que atravesa A Coru\u00f1a ata a Refinar\u00eda) e o porto pesqueiro de Oza, ademais da Estaci\u00f3n de San Diego, para o transporte de mercador\u00edas. Al\u00e9n diso, o r\u00edo de Monelos, que desembocaba en San Diego e fac\u00eda de l\u00edmite entre Oza e A Coru\u00f1a, foi canalizado e soterrado. Co crecemento da cidade, os n\u00facleos hist\u00f3ricos m\u00e1is pr\u00f3ximos \u00e1 parroquia da Coru\u00f1a foron urbanizados con bloques de vivendas e ficaron integrados no casco urbano da cidade, como \u00e9 o caso dos Castros, Monelos, A Gaiteira, A Cubela ou O Castrill\u00f3n, a\u00ednda que certos lugares illados situados nesa \u00e1rea, como O Corgo ou Agramonte, a\u00ednda mante\u00f1en parte da s\u00faa tipolox\u00eda.\nPatrimonio.\nEntre o patrimonio hist\u00f3rico da parroquia at\u00f3pase o conxunto de edificios na \u00e1rea do sanatorio de Oza: a antiga capela de Santa Mar\u00eda de Oza (constru\u00edda no s\u00e9culo XII e reformada no s\u00e9culo XVI), o faro (constru\u00eddo en 1915 sobre o Forte de Oza, que foi levantado a finais do s\u00e9culo XVI e reformado en varias ocasi\u00f3ns), o Pavill\u00f3n de Colonias do arquitecto Pedro Mari\u00f1o (1926), o Pavill\u00f3n Cir\u00farxico Fern\u00e1ndez Latorre (1913) e o Hospital Mar\u00edtimo de Oza (1995).\nNo resto do territorio est\u00e1n a igrexa de Santa Mar\u00eda de Oza (1863), o cemiterio parroquial (1895), e os restos do Castelo de Eir\u00eds. A antiga casa consistorial desapareceu, mais a\u00ednda se conserva en ru\u00ednas outra casa que albergou a sede do concello no lugar do Corgo. O Castelo de San Diego, constru\u00eddo entre 1630 e 1636, foi derrubado na d\u00e9cada de 1960 durante a construci\u00f3n do porto petroleiro da Coru\u00f1a."}
{"id": "23889", "revid": "25871", "url": "https://gl.wikipedia.org/wiki?curid=23889", "title": "San Cristovo das Vi\u00f1as, A Coru\u00f1a", "text": "San Cristovo das Vi\u00f1as \u00e9 unha parroquia que se localiza na parte central oeste do concello da Coru\u00f1a. Segundo o padr\u00f3n municipal (INE) en 2014 ti\u00f1a 5443 habitantes (2608 homes e 2835 mulleres) distribu\u00eddos en 11 entidades de poboaci\u00f3n, o que sup\u00f3n un aumento en 250 habitantes en relaci\u00f3n ao ano anterior.\nMoitos n\u00facleos de poboaci\u00f3n hist\u00f3ricos da parroquia (A Sardi\u00f1eira, Vio\u00f1o, O Ventorrillo, Outeiro etc.) foron absorbidos pola localidade da Coru\u00f1a para os efectos de nomencl\u00e1tor, non sendo contabilizados nas estat\u00edsticas oficias da parroquia a pesar de estaren situados dentro dela. Tam\u00e9n acontece isto mesmo co Pol\u00edgono de Elvi\u00f1a \u2013cuxa maior parte se atopa na parroquia de San Cristovo e non na de Elvi\u00f1a, a pesar de que o seu nome indique o contrario\u2013.\nA parroquia de San Cristovo das Vi\u00f1as pertenceu ao antigo concello de Oza ata 1912, data na que o devandito foi anexionado polo concello da Coru\u00f1a."}
{"id": "23890", "revid": "5863", "url": "https://gl.wikipedia.org/wiki?curid=23890", "title": "Visma, A Coru\u00f1a", "text": "San Pedro de Visma \u00e9 unha parroquia que se localiza no noroeste do concello da Coru\u00f1a. Segundo o padr\u00f3n municipal (INE) en 2014 ti\u00f1a 2546 habitantes (1255 mulleres e 1291 homes) distribu\u00eddos en 8 entidades de poboaci\u00f3n, o que sup\u00f3n un aumento en 10 habitantes relaci\u00f3n ao ano anterior. Moitos n\u00facleos da parroquia (como San Roque de F\u00f3ra, Laba\u00f1ou, Os Rosales, O Peruleiro etc.) foron absorbidos pola localidade da Coru\u00f1a, non sendo contabilizados nas estat\u00edsticas oficiais de poboaci\u00f3n da parroquia a pesar de pertenceren a ela. A parroquia de Visma pertenceu ao antigo concello de Oza ata 1912, data na que o devandito foi anexionado polo concello da Coru\u00f1a."}
{"id": "23892", "revid": "1505", "url": "https://gl.wikipedia.org/wiki?curid=23892", "title": "Almeiras, Culleredo", "text": "San Xi\u00e1n de Almeiras \u00e9 unha parroquia que se localiza no nordeste do concello de Culleredo na Comarca da Coru\u00f1a. Segundo o IGE en 2016 ti\u00f1a 1.264 habitantes (651 mulleres e 613 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.436 habitantes.\nXeograf\u00eda.\nA parroquia ocupa a ladeira que baixa do Aeroporto da Coru\u00f1a -boa parte dos terreos do aeroporto est\u00e1n nesta parroquia- ata o r\u00edo Mero e o r\u00edo Vali\u00f1as, limitando tam\u00e9n coa parte final da r\u00eda do Burgo. Est\u00e1 situada \u00f3 sur da parroquia do Temple e a do Burgo, e conta cunha densidade de poboaci\u00f3n alta."}
{"id": "23893", "revid": "23204", "url": "https://gl.wikipedia.org/wiki?curid=23893", "title": "O Burgo, Culleredo", "text": "Santiago do Burgo \u00e9 unha parroquia que se localiza no nordeste do concello de Culleredo. Segundo o IGE en 2016 ti\u00f1a 8.993 habitantes (4.694 mulleres e 4.299 homes) distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 4.803 habitantes.\nHistoria.\nInicios e esplendor.\nNo s\u00e9culo XII aparece na documentaci\u00f3n o chamado Burgo de Faro, seguramente xa existente nos s\u00e9culos IX e X orixinado polo forzoso traslado da poboaci\u00f3n da Coru\u00f1a a un lugar m\u00e1is seguro, ao fondo da r\u00eda. Foise convertendo nun importante n\u00facleo urbano. Tense dito que a mediados do s\u00e9culo XII s\u00f3 as cidades episcopais (Santiago, Mondo\u00f1edo, Lugo, Tui e Ourense), e Allariz e O Burgo de Faro (que eran de reguengo), eran os \u00fanicos lugares urbanos de Galicia.\nAfonso VII (1111-1157), alcumado \"O Emperador\", rei de Galicia, de Le\u00f3n, de Castela e de Toledo, concedulle \"carta puebla\" e estableceu nel un porto de acollida ao barcos con mercador\u00edas e peregrinos que chegaban do norte de Europa para dirixirse ao Santuario do Ap\u00f3stolo Santiago, sobre todo aos procedentes dos portos ingleses.\nA primac\u00eda do porto do Burgo de Faro sobre outros pr\u00f3ximos, como o da Coru\u00f1a, o de Betanzos ou o de Noia, at\u00e9 o s\u00e9culo XIII, debeuse \u00e1 seguridade que os cabaleiros da Orde do Temple ofrec\u00edan tanto aos peregrinos como aos comerciantes que al\u00ed chegaban. Os templarios levantaron un castelo-fortaleza e unha ermida, situada onde hoxe se encontra a igrexa de Santa Mar\u00eda do Temple, no actual concello de Cambre, ao outro lado da r\u00eda. Os cabaleiros custodios do Cami\u00f1o (o cami\u00f1o ingl\u00e9s) vixiaban desde a fortaleza a chegada dos barcos ao porto, daban acollida, atenci\u00f3n e aloxamento aos peregrinos e lles ofrec\u00edan protecci\u00f3n coa s\u00faa presenza na ruta xacobea.\nAdemais dos templarios asent\u00e1ronse no Burgo de Faro freires do mosteiro de Sobrado, que al\u00ed ti\u00f1an moitas posesi\u00f3ns e rendas, entre elas os mu\u00ed\u00f1os de Acea de Ama. O Burgo foi tam\u00e9n moi protexido polo monarca Fernando II, fillo de Afonso VII, as\u00ed como polos Condes de Traba.\nDecadencia.\nA (re)fundaci\u00f3n da Coru\u00f1a a comezos do s\u00e9culo XIII, marcar\u00eda o comezo do declive do Burgo, a\u00ednda que os templarios seguiron potenci\u00e1ndoo at\u00e9 a s\u00faa desaparici\u00f3n, no ano 1312.\nA partir do s\u00e9culo XIII, o da Coru\u00f1a foi o principal porto de acollida para os peregrinos que vi\u00f1an a Santiago por v\u00eda mar\u00edtima, para realizar desde al\u00ed a p\u00e9 a ruta que os conducir\u00eda at\u00e9 a s\u00e9 onde repousan, supostamente, os restos do ap\u00f3stolo Santiago en Compostela. Ademais, durante bastante tempo, os conflitos vividos por unha Europa convulsa fixeron que a v\u00eda mar\u00edtima se considerase m\u00e1is segura que as rutas terrestres do cami\u00f1o franc\u00e9s, do primitivo ou o do Norte, sobre todo mentres durou a Guerra dos Cen Anos (1337-1453). Por outra parte, a florecente actividade econ\u00f3mica en moitas cidades portuarias inglesas como Bristol, Southampton ou Plymouth e noutras como Londres contribu\u00edu tam\u00e9n a que moitos dos barcos de mercador\u00edas inclu\u00edsen na s\u00faa pasaxe viaxeiros que se dirix\u00edan a Compostela. O transporte de peregrinos converteuse daquela nun negocio moi lucrativo para os armadores dos portos do sur de Inglaterra, non s\u00f3 polas cantidades que lles cobraban, sen\u00f3n tam\u00e9n porque as licenzas e salvocondutos que levaban lles permit\u00edan realizar interesantes intercambios comerciais, evitando conflitos coa coroa de Castela.\nPatrimonio.\nNesta parroquia at\u00f3panse a igrexa rom\u00e1nica de Santiago do Burgo, que ten pezas do s\u00e9culo XII no seu interior, a ponte do s\u00e9culo XV que cruza a r\u00eda do Burgo do Burgo ao Temple, e os mu\u00ed\u00f1os de mar\u00e9 de Acea de Ama, que son do s\u00e9culo XII."}
{"id": "23894", "revid": "85894", "url": "https://gl.wikipedia.org/wiki?curid=23894", "title": "Castelo, Culleredo", "text": "Santiago de Castelo \u00e9 unha parroquia localizada no sueste do concello de Culleredo, marcadamente rural. Segundo o IGE en 2016 ti\u00f1a 280 habitantes (143 mulleres e 137 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 329 habitantes.\nSituaci\u00f3n.\nCastelo sit\u00faase ao car\u00f3n do Monte Xalo (sendo a entrada a este cumio pola s\u00faa vertente de Culleredo) e do n\u00facleo urbano do concello de Carral; ademais de lindar coa parroquia cullerdense de Celas de Peiro e tam\u00e9n coa parroquia carralesa de Tabeaio.\nEconom\u00eda.\nAs actividades econ\u00f3micas principais da parroquia son a agricultura e a gander\u00eda de autoabastecemento, minoritariamente representativas entre a poboaci\u00f3n, traballando a meirande parte dos seus veci\u00f1os f\u00f3ra do lugar.\nFestas.\nCastelo v\u00e9n celebrando d\u00faas festas patronais anuais, reunindo varias das caracter\u00edsticas das festas patronais galegas: dianas e alboradas, misas solemnes, verbenas etc. "}
{"id": "23895", "revid": "1131", "url": "https://gl.wikipedia.org/wiki?curid=23895", "title": "Celas, Culleredo", "text": "Santa Mar\u00eda de Celas \u00e9 unha parroquia que se localiza no sur do concello de Culleredo. Segundo o IGE en 2016 ti\u00f1a 891 habitantes (443 mulleres e 448 homes) distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 877 habitantes."}
{"id": "23896", "revid": "1131", "url": "https://gl.wikipedia.org/wiki?curid=23896", "title": "Culleredo, Culleredo", "text": "Santo Estevo de Culleredo \u00e9 unha parroquia que se localiza no nordeste do concello de Culleredo. Segundo o IGE en 2016 ti\u00f1a 1.468 habitantes (730 homes e 738 mulleres) distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.384 habitantes."}
{"id": "23897", "revid": "85894", "url": "https://gl.wikipedia.org/wiki?curid=23897", "title": "Orro, Culleredo", "text": "San Salvador de Orro \u00e9 unha parroquia que se localiza no leste do concello de Culleredo na comarca da Coru\u00f1a. Segundo o IGE en 2016 ti\u00f1a 895 habitantes (443 homes e 452 mulleres) distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 271 habitantes."}
{"id": "23898", "revid": "5863", "url": "https://gl.wikipedia.org/wiki?curid=23898", "title": "Rutis, Culleredo", "text": "Santa Mar\u00eda de Rutis \u00e9 unha parroquia que se localiza no noroeste do concello de Culleredo. Segundo o IGE en 2016 ti\u00f1a 14.291 habitantes (7.333 mulleres e 6.958 homes) distribu\u00eddos en 9 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 9.419 habitantes.\nRutis \u00e9 a parroquia m\u00e1is urbanizada de Culleredo, pola s\u00faa proximidade \u00e1 Coru\u00f1a, facendo \u00e1s veces a funci\u00f3n de cidade dormitorio."}
{"id": "23899", "revid": "98629", "url": "https://gl.wikipedia.org/wiki?curid=23899", "title": "S\u00e9samo, Culleredo", "text": "San Marti\u00f1o de S\u00e9samo \u00e9 unha parroquia que se localiza no oeste do concello de Culleredo embaixo do monte de San Cosme e forma parte do Val de Veiga. Segundo o IGE en 2016 ti\u00f1a 548 habitantes (290 homes e 258 mulleres) distribu\u00eddos en 7 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 449 habitantes.\nXeograf\u00eda.\nNa actualidade \u00e9 unha das parroquias mellor comunicadas pois al\u00ed converxen a sa\u00edda da autov\u00eda e a terceira rolda.\nA parroquia conta cunha escola infantil no lugar de Silvar, catro bares, un antigo campo de f\u00fatbol que era propiedade do cura e que doou ao pobo, posteriormente remodelado polo Concello que lle puxo pistas de f\u00fatbol e baloncesto, unha pista de \u00e1rea para o f\u00fatbol, novos vestiarios e unha pista para xogar ao pared\u00f3n. Tam\u00e9n est\u00e1 situado aqu\u00ed o punto limpo.\nFestas.\nA finais de xullo e principios de agosto \u00e9 cando se abre a Ermida de San Cosme de S\u00e9samo do s\u00e9culo X. Al\u00ed cel\u00e9branse as festas na honra da Virxe do Carme e os Santos Cosme e Dami\u00e1n."}
{"id": "23900", "revid": "1131", "url": "https://gl.wikipedia.org/wiki?curid=23900", "title": "Sueiro, Culleredo", "text": "Santo Estevo de Sueiro \u00e9 unha parroquia que se localiza no leste do concello de Culleredo. Segundo o IGE en 2016 ti\u00f1a 349 habitantes (170 mulleres e 179 homes) distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 263 habitantes.\nXeograf\u00eda.\nAt\u00f3pase na f\u00e9rtil veiga do r\u00edo Vali\u00f1as, na s\u00faa marxe meridional, a 1\u00a0km da estrada nacional da Coru\u00f1a a Vigo.\nDemograf\u00eda.\nSueiro \u00e9 a parroquia menos poboada do concello de Culleredo debido fundamentalmente \u00f3 seu pequeno tama\u00f1o (\u00e9 a segunda parroquia m\u00e1is pequena de Culleredo).\nCultura.\nPatrimonio.\nEn Sueiro est\u00e1n o:"}
{"id": "23901", "revid": "25871", "url": "https://gl.wikipedia.org/wiki?curid=23901", "title": "Veiga, Culleredo", "text": "San Silvestre de Veiga \u00e9 unha parroquia que se localiza no sur do concello de Culleredo. Segundo o IGE en 2016 ti\u00f1a 382 habitantes (199 mulleres e 183 homes) distribu\u00eddos en 6 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 377 habitantes.\nEn Veiga est\u00e1 situada a antiga estaci\u00f3n de Bregua que posteriormente foi apeadoiro de Renfe. O 27 de abril de 2006 deixaron de pasar trens por Bregua."}
{"id": "23904", "revid": "89787", "url": "https://gl.wikipedia.org/wiki?curid=23904", "title": "Curtis, Curtis", "text": "Santaia de Curtis, tam\u00e9n co\u00f1ecida coma Santa Eulalia de Curtis, \u00e9 unha parroquia que se localiza no centro do concello de Curtis. Cunha extensi\u00f3n de 31,6\u00a0km\u00b2, ti\u00f1a segundo o padr\u00f3n municipal de 2018 unha poboaci\u00f3n de 1.772 habitantes (875 mulleres e 897 homes) distribu\u00edda en 54 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.793 habitantes.\nA parroquia d\u00e1 nome ao concello. Est\u00e1 dividida en dous distritos: Santaia e Teixeiro. Dos 54 n\u00facleos de poboaci\u00f3n, 36 son do distrito de Santaia e 18 do distrito de Teixeiro. A capital municipal \u00e1chase na vila de Teixeiro.\nCurtis forma parte da Reserva da Biosfera das Mari\u00f1as e Terras do Mandeo. Varias rutas do Cami\u00f1o de Santiago pasaban antigamente pola parroquia. Unha variante do Cami\u00f1o do Norte est\u00e1 sinalizada desde o ano 2010.\nEclesiasticamente denom\u00ednase Santa Baia de Curtis e pertence ao arciprestado de Sobrado, igual c\u00e1s demais parroquias do concello.\nToponimia.\nO top\u00f3nimo \u00abCurtis\u00bb provir\u00eda, con seguranza, de \"cohortis\", isto \u00e9, da lexi\u00f3n que hab\u00eda no campamento romano da Ciadella, na contigua parroquia da Ciadella. De feito, antigamente fac\u00edase referencia \u00e1 Ciadella coma \"Cidadelie de Curtis\". Ademais, existe outra parroquia con igual top\u00f3nimo e tam\u00e9n contigua \u00e1 Ciadella: San Vicenzo de Curtis.\nOutra teor\u00eda m\u00e1is improb\u00e1bel \u00e9 que procedese do oficio de curtidor de peles, presente antigamente por todo o territorio de Curtis. A\u00ednda outra hip\u00f3tese m\u00e1is minoritaria far\u00edao proceder das formas \"curs\" e \"curtis\" do lat\u00edn serodio, que significan \u2018terreo cercado, curral para o gado e instrumentos de labranza\u2019.\nAl\u00e9n disto, o top\u00f3nimo ten como xentilicio \u00ab\u00bb, termo de creaci\u00f3n cultista mediante o sufixo -ense en tempos relativamente recentes. \u00c9 aplicado tam\u00e9n para se referir a todo o concello.\nXeograf\u00eda.\nA parroquia de Curtis ten unha superficie de 31,6\u00a0km\u00b2 pola que se espallan 54 n\u00facleos de poboaci\u00f3n, dos cales 36 pertencen ao distrito de Santaia e 18 ao de Teixeiro.\nA s\u00faa superficie supera amplamente a media das parroquias de Galiza, que \u00e9 de 7,78\u00a0km\u00b2, ach\u00e1ndose entre o 5,2\u00a0% das parroquias que te\u00f1en m\u00e1is de 20\u00a0km\u00b2. Igualmente ocorre co seu n\u00famero de entidades de poboaci\u00f3n, o cal \u00e9 moi superior \u00e1 media galega de 9 lugares por parroquia. De feito, s\u00f3 un 0,63\u00a0% pos\u00faen m\u00e1is de 40 lugares.\nSituaci\u00f3n.\nEst\u00e1 situada no interior de Galiza, ao oeste da serra da Cova da Serpe. Local\u00edzase no centro do concello de Curtis, estend\u00e9ndose do sur ao nor-nordeste do municipio; no centro-norte do arciprestado de Sobrado e no extremo sur da comarca de Betanzos, na zona da monta\u00f1a ou chairas altas da bisbarra.\nLimita ao sur coa parroquia da Ciadella (do concello de Sobrado) e ao suroeste nun pequeno tramo coa de San Vicenzo de Curtis (do concello de Vilasantar), converxendo as tres no monte Enxameado. Ademais, confina ao leste coa de Foxado, ao oeste coa de Fisteus e ao norte coa de Vilarraso (do concello de Aranga).\nO seu territorio est\u00e1 delimitado nunha gran parte pola rede hidrogr\u00e1fica. Polo leste e nordeste \u00e9 delimitada polo Mandeo, mentres desde o norte at\u00e9 o o\u00e9s-noroeste polo Deo e o Carballido. Tam\u00e9n polo sur-suroeste fai de l\u00edmite natural o Cabalar.\nOrograf\u00eda.\nAs\u00e9ntase nas chairas ou penechairas que se forman a partir dos contrafortes occidentais da serra da Cova da Serpe, polo que o seu relevo \u00e9 principalmente chan e moi uniforme, a\u00ednda que consta tam\u00e9n dalg\u00fans outeiros. \u00c1chase a unha altitude media duns 500 metros sobre o nivel do mar.\nO punto m\u00e1is elevado \u00e9 o cumio do monte Enxameado, o cal ten 602 metros de altitude e pos\u00fae un v\u00e9rtice xeod\u00e9sico constru\u00eddo en 1981 enriba dun gran penedo.\nFiguras de protecci\u00f3n.\nA totalidade da parroquia est\u00e1 inclu\u00edda na reserva da biosfera das Mari\u00f1as Coru\u00f1esas e Terras do Mandeo, cuxa candidatura foi aprobada pola UNESCO o 28 de maio de 2013. O concello de Curtis incorporouse \u00e1 candidatura no inicio de 2012, ap\u00f3s a s\u00faa solicitude de ingreso en novembro de 2011. A reserva ten como principal obxectivo \u00abasegurar a recuperaci\u00f3n, conservaci\u00f3n e protecci\u00f3n dos valores ambientais e culturais do territorio, as\u00ed como fomentar o aproveitamento sost\u00edbel dos recursos naturais\u00bb.\nPor outra banda, as bra\u00f1as do Deo, consideradas de alto interese ambiental e ecol\u00f3xico, foron inclu\u00eddas como lugar de importancia comunitaria (LIC) en 2011 na proposta de ampliaci\u00f3n da rede Natura 2000 de Galiza. Este espazo natural de 3385,2 ha, situado entre os concellos de Aranga, Curtis e Oza-Cesuras e asentado nunha penechaira con numerosos regatos afluentes do Deo, \u00e9 un dos sistemas higroturf\u00f3filos interiores m\u00e1is importantes de Galiza. Consta de diferentes tipos de h\u00e1bitats higr\u00f3tilos e turf\u00f3filos, ademais de especies de interese para a conservaci\u00f3n como o esfagno (\"Sphagnum pylaesii\") e a salam\u00e1ntiga galega (\"Chioglossa lusitanica\"). Na parroquia de Curtis abrangue o sector norte que vai aproximadamente desde as estradas AC-231 e DP-0302 at\u00e9 o Deo. Malia a creaci\u00f3n deste LIC suplir a carencia galega de queirogais h\u00famidos e turbeiras altas detectada pola Comisi\u00f3n Europea, o conselleiro de Medio Ambiente anunciou en 2014 que non se ampliar\u00eda a Rede Natura nun \u00abcurto prazo\u00bb.\nHistoria.\nAs actuais terras da parroquia de Curtis foron poboadas desde a prehistoria, como testemu\u00f1an os seus abondosos restos arqueol\u00f3xicos. Os vestixios poboacionais m\u00e1is antigos, unhas pezas l\u00edticas talladas, ach\u00e1ronse no xacemento paleol\u00edtico de Maques de Abaixo.\nNa antig\u00fcidade, as terras de Curtis \u2015xunto coas da Ciadella e de San Vicenzo de Curtis\u2015 formar\u00edan parte do \"Territorium Cohortis\", isto \u00e9, o territorio xestionado directamente pola Cohors I Celtiberorum asentada no campamento romano da Ciadella. Ademais, segundo alg\u00fans autores discorrer\u00eda por elas a controvertida calzada romana de car\u00e1cter militar do Itinerario de Antonino: a v\u00eda XX, tam\u00e9n chamada \"per loca maritima\". Procedente da Illana (Fisteus), pasar\u00eda por Santaia en direcci\u00f3n \u00e1s Cruces (Sobrado) polo monte da Corda. A configuraci\u00f3n desta terra ou territorio de Curtis perdurar\u00eda na Alta Idade Media. Neste \u00faltimo per\u00edodo hist\u00f3rico, na \u00e9poca do reino suevo de Galiza, tivo lugar no monte do Gato, pr\u00f3ximo ao espazo curtense, a construci\u00f3n da torre de Teodomiro. Estaba situada fronte ao cami\u00f1o que ligaba Betanzos con Curtis e Sobrado; por tanto, nun contexto viario estrat\u00e9xico.\nIdade Media.\nNo ano 910, escapando da peste, a familia dos Placencios chegou ao que hoxe chamamos Santaia de Curtis e estabeleceuse mediante o sistema de presura. Primeiro comezaron pola vivenda familiar que m\u00e1is tarde evolucionar\u00e1 a mosteiro. Continuaron co templo, unha ermida pequena que dedicaron a Santa Eulalia. Nesta familia naceu no ano 930 Pedro de Mezonzo no lugar de Chacente.\nA parroquia sofreu a chegada dos normandos na s\u00faa segunda incursi\u00f3n en Galiza (968-970). Ap\u00f3s se internaren pola r\u00eda de Arousa e chegaren a Compostela, probabelmente foron at\u00e9 As Cruces polo cami\u00f1o que se dirix\u00eda cara \u00e1 costa norte, para unha vez al\u00ed proseguiren pola v\u00eda XX at\u00e9 Santaia. Comandados polo caudillo Gunrod chegaron a destru\u00edr a igrexa-mosteiro:\nO mosteiro e a igrexa foron reconstru\u00eddos por Pedro de Mezonzo, quen os inaugurou no ano 995 do\u00e1ndolles numerosos bens, entre outros, as ermidas de Teixeiro, Gorx\u00e1, A Ciadella e outra pr\u00f3xima ao castelo de Aranga (\"Sancto Uincentio de Naimaia\"). Co paso do tempo, o mosteiro foi pasando por varias familias e perdendo as s\u00faas pertenzas ap\u00f3s diferentes conflitos e vendas ao mosteiro de Sobrado. Malia todo, deu evitado a s\u00faa integraci\u00f3n no cenobio sobrad\u00e9s. Mant\u00edvose activo at\u00e9 os anos 1168-1180.\nEn 1237 os templarios fix\u00e9ronse coa cuarta parte da igrexa tras un pacto co abade do mosteiro de Sobrado. O m\u00e1is seguro \u00e9 que non fose a \u00fanica propiedade da Orde do Temple na parroquia. Confirmou o pacto, entre outros, o freire Petrus de Curtis, o cal aparece tam\u00e9n noutras transacci\u00f3ns da Orde (en Aranga e Santiago de Ois).\nO nacemento da igrexa de Santa Eulalia produciuse nunha altura en que os novos templos xa se fac\u00edan cargo da organizaci\u00f3n territorial relixiosa de cadans\u00faa comunidade. As\u00ed, co tempo, a igrexa foise transformando en parroquia. Pola s\u00faa vez, o estabelecemento dos Placencios por presura fixo que nacese o couto de Santaia. Posteriormente, entre os anos 1155 e 1192, realiz\u00e1ronse unha serie de doaz\u00f3ns ao mosteiro de Sobrado que dar\u00edan orixe ao couto do Rinc\u00f3n, con cabeza en Teixeiro. Por conseguinte, a parroquia de Curtis estaba formada polo couto de Curtis \u2015tam\u00e9n chamado couto de Santaia\u2015 e polo do Rinc\u00f3n.\nC\u00f3mpre salientar que Teixeiro \u2015e o seu couto do Rinc\u00f3n\u2015 desde antigo funcionou coma \u00abcase parroquia\u00bb, pois ti\u00f1a igrexa, padroeiro e cemiterio. Deste xeito, ser\u00e1 mencionado coma parroquia nalgunhas publicaci\u00f3ns e as\u00ed aparecer\u00e1 tam\u00e9n na \"Carta Xeom\u00e9trica de Galiza\" de Domingo Font\u00e1n, quer na minuta manuscrita de 1834, quer na edici\u00f3n gravada de 1845.\nAntigo R\u00e9xime.\nMalia conformaren sempre unha \u00fanica parroquia, durante todo o Antigo R\u00e9xime cada couto pertenceu a unha provincia diferente. Deste xeito, mentres o couto de Curtis pertenc\u00eda \u00e1 provincia de Santiago, o do Rinc\u00f3n pertenc\u00eda \u00e1 de Betanzos. Al\u00e9n disto, o couto de Curtis constitu\u00eda xurisdici\u00f3n de seu, mentres o do Rinc\u00f3n formaba parte da xurisdici\u00f3n de Sobrado.\nO couto do Rinc\u00f3n ti\u00f1a un c\u00e1rcere que estaba situado no Penedo de Teixeiro, de xeito que durante os s\u00e9culos XVI, XVII e XVIII o lugar era co\u00f1ecido coma o Penedo do C\u00e1rcere.\nEn 1798, o destacado ilustrado Pedro Antonio S\u00e1nchez Vaamonde, nado na parroquia, creou unha escola de primeiras letras, para o cal doou un edificio e unha dotaci\u00f3n econ\u00f3mica de 50.000 reais.\nNo contexto da guerra contra o franc\u00e9s produciuse na pen\u00ednsula ib\u00e9rica o fen\u00f3meno da guerra de guerrillas, no cal un certo n\u00famero de combatentes realizaban constantes acci\u00f3ns armadas contra a Grande Arm\u00e9e de Napole\u00f3n. Estes guerrilleiros foron denominados coma o \u00ab\"Corso\" Terrestre\u00bb, xa que mataban e saqueaban integrantes das tropas francesas. As terras de Curtis non foron alleas a este fen\u00f3meno, que se estendeu por toda Galiza trala chegada dos franceses en xaneiro de 1809. As\u00ed, malia a pouca informaci\u00f3n existente, s\u00e1bese que en xu\u00f1o un labrego matou na Espi\u00f1eira dous soldados franceses procedentes do campamento que o ex\u00e9rcito napole\u00f3nico ti\u00f1a en Montesalgueiro, parroquia de Muniferral, e que \u00abtivo a caridade de os enterrar no curral da s\u00faa casa\u00bb.\nCoa aprobaci\u00f3n da Constituci\u00f3n de C\u00e1diz, o Antigo R\u00e9xime foi abolido durante o per\u00edodo entre 1812 e 1814, momento no cal Curtis constitu\u00edu concello de seu ao se conformaren os primeiros concellos constitucionais. Este concello de Curtis volveu estar vixente no trienio liberal, de 1820 a 1823, cando os concellos foron restabelecidos. Igual ca Fisteus, que tam\u00e9n conformou concello propio, estaba adscrito ao partido xudicial de Melide.\nIdade Contempor\u00e1nea.\nCo estabelecemento definitivo dos municipios, a parroquia deu nome ao actual concello de Curtis cando este foi creado en 1836 coas parroquias de Fisteus, Foxado e a propia Curtis. Ademais, a capital municipal situouse en Santaia. A formaci\u00f3n do concello supuxo para as parroquias un agrupamento artificial no que se refire \u00e1s s\u00faas relaci\u00f3ns sociais.\nS\u00e1bese que nesta \u00e9poca o cami\u00f1o que se dirix\u00eda desde Guitiriz cara a Curtis pod\u00eda ser obxectivo de bandidos ou asaltadores, por iso, no reinado de Isabel II (1833-1868) constru\u00eduse na vila guitiricense un edificio para os viaxeiros poderen facer un alto na viaxe se anoitecese. Dita construci\u00f3n serviu tam\u00e9n para cobrar a portaxe.\nCoa reforma parroquial de 1867, levada a cabo persoalmente polo arcebispo de Santiago de Compostela, Garc\u00eda Cuesta, a parroquia eclesi\u00e1stica de Curtis perdeu os lugares da Espi\u00f1eira, A Gulpilleira, As Paredes e Vilardois, que pasaron a formar parte da nova parroquia de Vilarraso, xunto con outros lugares procedentes de Muniferral, Aranga e Foxado. No entanto, a parroquia civil non sofreu perda ningunha e seguiu a ter os mesmos l\u00edmites xa que, administrativamente, Vilarraso s\u00f3 se formou cos lugares das parroquias pertencentes ao concello de Aranga. Por outra banda, Teixeiro foi tornado en axuda de parroquia con coadxutor.\nUnha altura importante na historia de Curtis foi a chegada do ferrocarril e a construci\u00f3n da estaci\u00f3n de Teixeiro. Esta entrou en funcionamento o 10 de outubro de 1875 coa apertura do tramo A Coru\u00f1a-Lugo da li\u00f1a f\u00e9rrea Palencia-A Coru\u00f1a, cuxa inauguraci\u00f3n se realizar\u00eda no ano 1883. A partir destes anos, a estaci\u00f3n ferroviaria motivou a atracci\u00f3n da poboaci\u00f3n das zonas pr\u00f3ximas e Teixeiro comezou un desenvolvemento superior ao resto da parroquia, torn\u00e1ndose nun centro de servizos. Mais tam\u00e9n, a uns 10 km ao oeste de Teixeiro, xa en Fisteus, no lugar de Bodeus, constru\u00eduse outra estaci\u00f3n que, seguindo o costume castel\u00e1n de p\u00f3r os nomes dos concellos, recibiu de nome Curtis. Esta estaci\u00f3n de Curtis era na \u00e9poca a m\u00e1is achegada a Santiago, o que lle permitiu dar servizo \u00e1 poboaci\u00f3n da cidade compostel\u00e1 e da s\u00faa comarca. O seu elevado tr\u00e1nsito de viaxeiros e mercador\u00edas, mais o emprego xerado polo ferrocarril, produciron al\u00ed un importante desenvolvemento que dar\u00eda orixe \u00e1 actual vila de Curtis. Este crecemento paralelo dos dous n\u00facleos provocou unha manifesta rivalidade entre eles, as\u00ed como a duplicidade, existente na actualidade, de t\u00f3dolos servizos, equipamentos e dotaci\u00f3ns municipais. Deste xeito, Santaia, que at\u00e9 esa altura fora o centro do concello de Curtis, sofreu o desprazamento da s\u00faa poboaci\u00f3n a Teixeiro e \u00e1 primitiva vila de Curtis.\nEntre 1905 e 1923, a parroquia perdeu e recuperou a capitalidade do concello at\u00e9 tres veces, a cal acabou de xeito definitivo en Teixeiro. Este ciclo de traslados comezou cando a capital foi levada \u00e1 estaci\u00f3n de Curtis ou Bodeus pola corporaci\u00f3n presidida por Francisco Raposo L\u00f3pez en 1905. Durante o seu mandato al\u00ed permaneceu; por\u00e9n, axi\u00f1a foi substitu\u00eddo ao pesar sobre el unha denuncia por falsidade e abusos na elaboraci\u00f3n das listas para a elecci\u00f3n de concelleiros nas cales obtivo a maior\u00eda. A corporaci\u00f3n substituta, nomeada polo goberno civil provincial e dirixida polo anterior secretario municipal, Jos\u00e9 Mar\u00eda V\u00e1zquez N\u00fa\u00f1ez, devolveu a capital a Santaia. Mais meses despois e a\u00ednda nese ano, o 31 de agosto, a corporaci\u00f3n anterior foi restaurada por un delegado do gobernador civil. Raposo L\u00f3pez, aducindo as ru\u00edns condici\u00f3ns da casa consistorial, trasladouna de novo a Bodeus ou estaci\u00f3n de Curtis. Malia isto, nos primeiros meses do ano seguinte, o grupo precedente non desistiu e volveuse facer coa alcald\u00eda. Desta volta decidiuse que, dada a elevada idade do alcalde, Gregorio Espantoso, as dependencias municipais se levasen ao pazo do Castro de Vilarullo, lugar pr\u00f3ximo \u00e1 s\u00faa morada e propiedade de V\u00e1zquez N\u00fa\u00f1ez. O 17 de outubro de 1908, un ano despois da chegada dun novo alcalde, Jos\u00e9 S\u00e1nchez V\u00e1zquez, acordouse volver trasladar a consistorial ao lugar da estaci\u00f3n de Curtis por ser este o n\u00facleo do concello con maior n\u00famero de habitantes. A\u00ednda que nos meses iniciais de 1909 se habilitou un despacho pr\u00f3ximo \u00e1 vivenda do alcalde, de novo no Castro de Vilarullo, a casa do concello ficou en Curtis-Estaci\u00f3n. Houbo que esperar tres lustros para que se producise o terceiro e definitivo retorno \u00e1 parroquia.\nAs\u00ed pois, o 19 de novembro de 1923, a sociedade Orientaci\u00f3n Agr\u00edcola de Teijeiro solicitou, mediante un documento referendado por 230 sinaturas, o \u00abtraslado da casa do concello e xulgado a un punto c\u00e9ntrico e con v\u00edas de comunicaci\u00f3n\u00bb. A solicitude chegou a provocar unha gran tensi\u00f3n no municipio e foi apoiada, al\u00e9n de Curtis, por Foxado e parte de Fisteus. Deste xeito, outro escrito presentado no concello e avalado por 88 sinaturas aseguraba que \u00abo traslado das oficinas municipais ao lugar onde hoxe se achan \u2015Bodeus\u2015 foi obra caciquil\u00bb e que \u00abo mal chamado lugar de Curtis non se debe preferir por ter bastantes habitantes\u00bb. Igualmente, o p\u00e1rroco de Foxado demandou o traslado para Santaia ou Teixeiro. Pola s\u00faa banda, os veci\u00f1os de Curtis-Estaci\u00f3n replicaron cun extenso documento referendado por diferentes personalidades e m\u00e1is de 200 sinaturas. O 17 de decembro, o alcalde Generoso N\u00fa\u00f1ez Rega propuxo o traslado a Teixeiro tras non atopar un local axeitado en Santaia e \u00abcrendo interpretar a vontade da maior\u00eda dos veci\u00f1os do termo\u00bb. A proposta foi aceptada por maior\u00eda, produc\u00edndose un forte balbordo acompa\u00f1ado de pol\u00e9mica. O veci\u00f1os de Bodeus \u2015nome a\u00ednda oficial\u2015 recorreron contra a decisi\u00f3n municipal perante o gobernador civil no principio de 1924. Ao lles ser denegado o recurso, interpuxeron outro \u00e1 Corte, mais co mesmo resultado.\nAntes do comezo da guerra civil espa\u00f1ola en xullo de 1936, o futuro guerrilleiro Benigno Andrade Garc\u00eda, Foucellas, interveu nunha requisa de dinamita na estaci\u00f3n de Teixeiro, un dos motivos polo cal, temendo represalias dos sectores fascistas, se botou ao monte logo do estalido da guerra.\nEn 1942 houbo novas mudanzas eclesi\u00e1sticas, sendo incorporados \u00e1 fregues\u00eda os lugares de Campos, Cencasas, Couceiros, A Lagoa e Porto da parroquia de Fisteus mais Penas do Porto da parroquia de Vilarraso.\nEn 1947, o alcalde Manuel Barral Su\u00e1rez, xunto con algunhas autoridades e veci\u00f1os, realizaron unha solicitude ao arcebispado compostel\u00e1n co obxectivo de crear a parroquia de Teixeiro segreg\u00e1ndoa de Santaia. A petici\u00f3n non tivo \u00e9xito, probabelmente por non contaren co p\u00e1rroco.\nDemograf\u00eda.\nS\u00e9culo XXI.\nMalia ter m\u00e1is de 50 n\u00facleos de poboaci\u00f3n, en 2018 practicamente o 63 % da poboaci\u00f3n se concentraba na vila de Teixeiro.\nPatrimonio.\nPatrimonio arqueol\u00f3xico.\nNa parroquia at\u00f3panse xacementos de varias \u00e9pocas. Est\u00e1n identificados os seguintes:\nPatrimonio arquitect\u00f3nico civil.\nMu\u00ed\u00f1os.\nHai varios mu\u00ed\u00f1os na parroquia, todos hidr\u00e1ulicos; por\u00e9n, case todos se achan en ru\u00ednas e en estado de total abandono. Entre outros est\u00e1n os mu\u00ed\u00f1os do Carregal, da Espi\u00f1eira, dos Morangueiros, e das Paredes. Na metade do s\u00e9culo XVIII exist\u00edan, segundo o Catastro de Ensenada, 17 mu\u00ed\u00f1os fari\u00f1eiros dunha moa.\nPontes.\nA situaci\u00f3n de Curtis con respecto \u00e1 rede hidrogr\u00e1fica fai que haxa un n\u00famero consider\u00e1bel de pontes. Ademais, semella que houbo un certo interese en cruzar o Mandeo no tramo comprendido entre Gorx\u00e1 e A Espi\u00f1eira.\nOutro patrimonio.\nBalizas quilom\u00e9tricas do Plan Pe\u00f1a: Cons\u00e9rvanse 5 balizas quilom\u00e9tricas vixentes at\u00e9 os anos 80 e conformes \u00e1 Instruci\u00f3n de Estradas de Alfonso Pe\u00f1a Boeuf, aprobada o 11 de agosto de 1939 e co\u00f1ecida popularmente coma o Plan Pe\u00f1a de 1939. A\u00ednda que en Galiza se conservan m\u00e1is de 300, a maior\u00eda xa desapareceu.\nCami\u00f1o de Santiago.\nCurtis \u00e9 unha parroquia pola que pasa o Cami\u00f1o de Santiago, concretamente unha variante do Cami\u00f1o do Norte que foi proposta e sinalizada polo concello de Curtis no seu territorio municipal no ano 2010.\nO cami\u00f1o separar\u00edase en Parga (Guitiriz) da variante oficial do Cami\u00f1o do Norte que vai cara \u00e1s Cruces, para se dirixir ao concello de Curtis pasando polas parroquias guitiricenses de Bec\u00edn, Lagostelle e Santa Mari\u00f1a de Lagostelle. Desde o lugar do Porto Vello en Santa Mari\u00f1a de Lagostelle e tras atravesar a veci\u00f1a parroquia de Foxado (por Paradela, O Castelo, San Cristovo, Os Casti\u00f1eiros e Mandeo), o cami\u00f1o entra na parroquia pola ponte Marz\u00e1 sobre o r\u00edo Mandeo e discorre polos lugares da Brixar\u00eda, Gorx\u00e1, Santaia, Covas, O Coto, Chacente e A Penencia. Prosegue pola Ciadella en direcci\u00f3n a Sobrado, onde entronca coa variante sobradesa do Cami\u00f1o do Norte. Entre A Ciadella e Sobrado pasa pola parroquia de Vilari\u00f1o (Vilasantar), onde se cruza coa variante das Cruces.\nEn 2006 xa fora publicada unha primeira proposta, a\u00ednda que con not\u00e1beis diferenzas con respecto ao trazado final sinalizado. Neste estudo inicial, o cami\u00f1o entrar\u00eda en Curtis pola ponte do Arco, chegar\u00eda at\u00e9 Teixeiro e desde al\u00ed partir\u00eda cara a Santaia polo Espido, O Formigueiro e Portoseco.\nAntigamente, tam\u00e9n exist\u00eda unha variante do Cami\u00f1o Ingl\u00e9s que pasaba pola parroquia. Part\u00eda de Ferrol e chegaba a Curtis ap\u00f3s pasar por Caaveiro, Monfero e Aranga. Esta ruta discorr\u00eda por Teixeiro e Santaia, proseguindo igualmente cara a Sobrado.\nAl\u00e9n destas rutas de peregrinaci\u00f3n, Teixeiro estaba comunicado co lugar da Laxe (Vilasantar) mediante un antigo cami\u00f1o, o cal continuaba desde al\u00ed so a denominaci\u00f3n do Cami\u00f1o do Franco at\u00e9 conectar co Cami\u00f1o do Norte que vai polas Cruces. Este tipo de denominaci\u00f3ns \u2015\u00abdo Franco\u00bb\u2015 adoita facer referencia a un cami\u00f1o principal ou ao tr\u00e1nsito de viaxeiros for\u00e1neos. Adicionalmente, a existencia de certos top\u00f3nimos nesa zona, a monumentalidade da igrexa da Laxe e algunha referencia a peregrinos corroboran a importancia deste cami\u00f1o. As\u00ed, estoutro trazado \u00e9 tam\u00e9n proposto, con matices, na publicaci\u00f3n de 2006.\nAlgunhas das paradas en Curtis destes peregrinos de antano eran a fonte da Nosa Se\u00f1ora de Teixeiro e unha casa de acolleita que exist\u00eda en Santaia.\nDoutro xeito, dous dos itinerarios xacobeos alternativos propostos por Turismo de Galicia tam\u00e9n pasan pola parroquia. Son o Cami\u00f1o do Norte en 4x4 e o Cami\u00f1o Primitivo en 4x4. Nestes plans de viaxe ch\u00e9gase a Teixeiro ap\u00f3s baixar da serra da Cova da Serpe e, tras xantar, pros\u00e9guese cara a Sobrado.\nLugares e parroquias.\nLugares de Curtis.\nAl\u00e9n dos 54 lugares reco\u00f1ecidos polo Nomencl\u00e1tor de Galicia, existen tam\u00e9n estoutros n\u00facleos de poboaci\u00f3n: O Mascoto (tam\u00e9n co\u00f1ecido coma o Penedo do Mascoto), O Outeiro, A Pena e O R\u00edo (tam\u00e9n co\u00f1ecido coma o Penedo do R\u00edo). Ademais, os lugares da Casanova e Modill\u00f3s de Abaixo desapareceron.\nPor outra banda, Teixeiro \u00e9 o \u00fanico n\u00facleo urbano."}
{"id": "23905", "revid": "85894", "url": "https://gl.wikipedia.org/wiki?curid=23905", "title": "Fisteus, Curtis", "text": "Santa Mar\u00eda de Fisteus \u00e9 unha parroquia que se localiza no sur do concello coru\u00f1\u00e9s de Curtis na comarca de Betanzos. Segundo o padr\u00f3n municipal de 2018 ti\u00f1a 525 habitantes (273 homes e 252 mulleres) distribu\u00eddos en 51 entidades de poboaci\u00f3n en 45 km\u00b2, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 740 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nXeograf\u00eda.\nPola parroquia discorre o r\u00edo Mendo con pequenos afluentes que, no s\u00e9culo XVIII, mov\u00edan uns vinte e catro mu\u00ed\u00f1os fari\u00f1eiros. Hoxe a maior parte destes mu\u00ed\u00f1os desapareceron ou est\u00e1n en estado de abandono.\nHistoria.\nA parroquia chegou a ter dous coutos para a administraci\u00f3n de xustiza: o de Fisteus e o das Merelas. O couto de Fisteus foi de Se\u00f1or\u00edo de Bernardino Freire Moscoso; e o couto das Merelas era de Se\u00f1or\u00edo do Mosteiro de Sobrado.\nCoa aprobaci\u00f3n da Constituci\u00f3n de C\u00e1diz, o Antigo R\u00e9xime foi abolido durante o per\u00edodo entre 1812 e 1814, momento no cal Fisteus constitu\u00edu concello de seu ao se conformaren os primeiros concellos constitucionais. Este concello de Fisteus volveu estar vixente no trienio liberal, de 1820 a 1823, cando os concellos foron restabelecidos. Igual ca Curtis, que tam\u00e9n conformou concello propio, estaba adscrito ao partido xudicial de Melide.\nCoa reforma parroquial de 1867, levada a cabo persoalmente polo arcebispo de Santiago de Compostela, Garc\u00eda Cuesta, a parroquia eclesi\u00e1stica de Fisteus perdeu os lugares de Campos e A Lagoa, que pasaron a formar parte da parroquia de Rodeiro (Oza-Cesuras).\nO 10 de outubro de 1928 constitu\u00eduse a nova parroquia de Santa Mar\u00eda de Lurdes, segreg\u00e1ndose os seus lugares de Fisteus. Eclesiasticamente obtivo a total independencia ap\u00f3s un decreto do arcebispado de Santiago de Compostela do 1 de febreiro de 1929.\nEn 1942 houbo novas mudanzas eclesi\u00e1sticas, sendo incorporados \u00e1 parroquia de Curtis os lugares de Campos, Cencasas, Couceiros, A Lagoa e Porto, igual c\u00f3 lugar de Penas do Porto da parroquia de Vilarraso (Aranga).\nDemograf\u00eda.\nNo \"Censo de Pecheros\" de 1528, a parroquia ten 97 pecheros \u2015os que te\u00f1en que pagar un tributo\u2015 mentres no censo de 1591 aparece con 68 veci\u00f1os, dos cales 62 son pecheros. No \"Censo do Sal\" de 1631 ten 158 vasalos.\nPatrimonio.\nA igrexa de Santa Mar\u00eda de Fisteus \u00e9 do s\u00e9culo XIII e a igrexa de San Roque de Xabri\u00f1o foi constru\u00edda no s\u00e9culo XVIII, xunto coa s\u00faa fonte de tres canos.\nA casa brasonada de Balter co seu escudo en bo estado de conservaci\u00f3n, e o antigo c\u00e1rcere constru\u00eddo en 1791."}
{"id": "23906", "revid": "5863", "url": "https://gl.wikipedia.org/wiki?curid=23906", "title": "Foxado, Curtis", "text": "Santa Mar\u00eda de Foxado \u00e9 unha parroquia que se localiza no sur do concello coru\u00f1\u00e9s de Curtis na comarca de Betanzos. Segundo o padr\u00f3n municipal de 2004 ti\u00f1a 499 habitantes (250 homes e 249 mulleres) distribu\u00eddos en 31 entidades de poboaci\u00f3n en 38,5 km\u00b2, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 536 habitantes.\nEclesiasticamente pertence ao arciprestado de Sobrado, igual c\u00e1s demais parroquias do concello.\nToponimia.\nO top\u00f3nimo \u00abFoxado\u00bb far\u00eda referencia \u00e1s trampas ou foxos para cazaren os lobos que noutrora habitaban na parroquia.\nXeograf\u00eda.\nA parroquia est\u00e1 ba\u00f1ada polo r\u00edo Mandeo. Ao seu paso por Curtis recibe as augas do r\u00edo Portocastro, o Casteir\u00f3n, o Ramalleira e o Deo, todos eles troiteiros. No \u00faltimo tramo o Mandeo esta represado pola Central El\u00e9ctrica da Castellana. Neste pequeno encoro p\u00f3dense observar varias especies de an\u00e1tidos, como o lavanco. Desemboca nel o r\u00edo de Portabenza, que ap\u00f3s nacer na parroquia fai de l\u00edmite co concello de Aranga.\nHistoria.\nCoa reforma parroquial de 1867, levada a cabo persoalmente polo arcebispo de Santiago de Compostela, Garc\u00eda Cuesta, a parroquia eclesi\u00e1stica de Foxado perdeu o lugar de Samel, que pasou a formar parte da nova parroquia de Vilarraso, xunto con outros lugares procedentes de Muniferral, Aranga e Curtis. No entanto, a parroquia civil non sofreu perda ningunha e seguiu a ter os mesmos l\u00edmites xa que, administrativamente, Vilarraso s\u00f3 se formou cos lugares das parroquias pertencentes ao concello de Aranga.\nDemograf\u00eda.\nFoxado xunto coa contigua parroquia de Grixalba (no concello de Sobrado) aparecen no \"Censo de Pecheros\" de 1528 con 151 pecheros \u2015os que te\u00f1en que pagar un tributo\u2015 mentres no censo de 1591 te\u00f1en 217 veci\u00f1os, dos cales 215 son pecheros."}
{"id": "23907", "revid": "85894", "url": "https://gl.wikipedia.org/wiki?curid=23907", "title": "Santa Mar\u00eda de Lurdes, Curtis", "text": "Santa Mar\u00eda de Lurdes \u00e9 unha parroquia que se localiza no oeste do concello de Curtis. Segundo o padr\u00f3n municipal en 2004 ti\u00f1a 1420 habitantes (747 mulleres e 673 homes), 45 m\u00e1is que en 1999. A poboaci\u00f3n est\u00e1 distribu\u00edda en 6 entidades de poboaci\u00f3n en 2,3\u00a0km\u00b2.\nA\u00ednda que segundo o Nomencl\u00e1tor de Galicia o nome da parroquia civil \u00e9 Santa Mar\u00eda de Lurdes, a parroquia eclesi\u00e1stica denom\u00ednase Nosa Se\u00f1ora de Lourdes. Pertence ao arciprestado de Sobrado, igual c\u00e1s demais parroquias do concello.\nHistoria.\nA estaci\u00f3n de Curtis e as estradas Curtis-Santaia, A Coru\u00f1a-Ourense e a comarcal Santiago-Curtis, deron lugar ao nacemento dunha gran feira. Polo aumento da poboaci\u00f3n e as necesidades da feira creouse unha nova capela que co tempo se converteu na igrexa parroquial de Lourdes de Curtis.\nA parroquia de Nosa Se\u00f1ora de Lurdes foi desmembrada de Santa Mar\u00eda de Fisteus e constitu\u00edda parroquia independente pola real Orde da Direcci\u00f3n General de Justicia, Culto y Asuntos Generales o 10 de outubro de 1928, adquirindo total independencia por un Decreto do Arcebispado de Santiago de data 1 de febreiro de 1929."}
{"id": "23911", "revid": "624", "url": "https://gl.wikipedia.org/wiki?curid=23911", "title": "Reis de Esparta", "text": "A partir da reforma de Licurgo no s\u00e9culo -VII, Esparta ten dous reis (\u1f00\u03c1\u03c7\u03b1\u03b3\u03ad\u03c4\u03b1\u03b9 / \"arkhag\u00e9tai\", de \u1f00\u03c1\u03c7\u03ae / \"arch\u1ebf\", \"goberno\").\nUn deles forma parte da familia dos Ax\u00edadas (\u1f08\u03b3\u03b9\u03ac\u03b4\u03b1\u03b9 / \"Agi\u00e1dai\"), o outro da dos Eurip\u00f3ntidas (\u0395\u1f50\u03c1\u03c5\u03c0\u03bf\u03bd\u03c4\u03af\u03b4\u03b1\u03b9 / \"Eurupont\u00eddai\"), d\u00faas familias nadas, segundo a lenda, de xemelgos descendentes de Heracles, Eur\u00edstenes, pai de Axis I e Procles, pai de Euriponte. Por eles, os espartiatas ch\u00e1manse, no seu conxunto, Her\u00e1clidas (ver Tirteo, 8, 1). As familias non poden casaren entre elas, nin levaren o mesmo nome (Axis, fundador dos Ax\u00edadas, \u00e9 a excepci\u00f3n, xa que ese nome so se atopa logo entre os Eurip\u00f3ntidas) e as s\u00faas tumbas at\u00f3panse en lugares distintos. Os dous reis sup\u00f3\u00f1ense que son iguais, mesmo se Eur\u00edstenes se sup\u00f3n que foi o m\u00e1is vello dos xemelgos, e deb\u00eda en principio dar unha certa hexemon\u00eda aos Ax\u00edadas.\nOrixe das d\u00faas dinast\u00edas.\nMoitos se preguntaron sobre a orixe desta dobre dinast\u00eda. Alg\u00fans pensan que ao principio hab\u00eda tres reis, mandando cada un unha das tres tribos testemu\u00f1adas ao inicio da primeira guerra de Mesenia. Un dos tres reis ter\u00eda desaparecido a continuaci\u00f3n. Outros fan aos Ax\u00edadas os reis dos antigos Aqueos (Cle\u00f3menes I decl\u00e1rase aqueo e non dorio en Atenas), e aos Eurip\u00f3ntidas os dos invasores dorios. Finalmente, base\u00e1ndose na localizaci\u00f3n das s\u00faas tumbas, p\u00f3dese facer dos Ax\u00edadas os representantes dunha parte da Laconia, Pitana e Mesoa, e dos Eurip\u00f3ntidas, os doutra, Limai e Konooura.\nP\u00f3dese lembrar tam\u00e9n que Roma ten dous c\u00f3nsules, Mesene dous reis tam\u00e9n, Atenas dous reis e logo tres arcontes. Ter dous reis permite que un se reserve na cidade mentres o outro fai a guerra ou minimizar os problemas de vacante no poder no caso de morte ou rexencia dun rei. Finalmente, Esparta dedica un culto aos Di\u00f3scuros, xemelgos modelos da amizade fraternal.\nDevoluci\u00f3n do poder real.\nO poder real transm\u00edtese ao \u00abm\u00e1is pr\u00f3ximo descendente do m\u00e1is pr\u00f3ximo detentador* do poder m\u00e1is real\u00bb (Pierre Carlier, \"La royaut\u00e9 en Gr\u00e8ce avant Alexandre\", AECR, 1984), \u00e9 dicir que o fillo vai antes c\u00f3 irm\u00e1n, que hai dereitos de primoxenitura, pero que o fillo nado cando o pai \u00e9 xa rei prima sobre os que non est\u00e1n nesa circunstancia. Por\u00e9n, parece que os Espartiatas interpretan de maneira libre esta regra de sucesi\u00f3n.\nPapel dos reis.\nOs poderes dos reis son esencialmente militares e relixiosos. Ao principio, os reis poden levar a guerra contra o pa\u00eds que quixesen, e o seu poder \u00e9 colexiado. En -506, ocorre o famoso \u00abdivorcio de Eleusis\u00bb (o rei Demarato abandona a expedici\u00f3n levada por Cle\u00f3menes e mais el contra Atenas), e a partir de a\u00ed os reis levan a guerra sos. No s\u00e9culo -V, ademais, \u00e9 a Asemblea a que vota a guerra, e os \u00e9foros quen deciden acerca da mobilizaci\u00f3n. Sexa como for, o rei en campa\u00f1a \u00e9 o comandante en xefe (\u1f21\u03b3\u03b5\u03bc\u03ce\u03bd / \"h\u00eagem\u1ed1n\"). Prima sobre os demais xenerais, pode pechar a treguas, e combate na primeira ringleira da asa dereita, protexido pola s\u00faa garda de honra de cen homes, os \u1f39\u03c0\u03c0\u03b5\u03af\u03c2 / \"Hippe\u00eds\". \nOs reis te\u00f1en tam\u00e9n o sacerdocio de Zeus Lakedaimonios e Zeus Ouranios, e presiden os sacrificios. Nomean os maxistrados encargados de consultar a Pitia, e reciben a s\u00faa contestaci\u00f3n. Son membros da \"xerus\u00eda\"."}
{"id": "23912", "revid": "624", "url": "https://gl.wikipedia.org/wiki?curid=23912", "title": "Ax\u00edadas", "text": ""}
{"id": "23913", "revid": "624", "url": "https://gl.wikipedia.org/wiki?curid=23913", "title": "Eurip\u00f3ntidas", "text": ""}
{"id": "23914", "revid": "56817", "url": "https://gl.wikipedia.org/wiki?curid=23914", "title": "\u00c9foro", "text": "Co nome de \u00e9foro podemos referirnos a:"}
{"id": "23915", "revid": "43749", "url": "https://gl.wikipedia.org/wiki?curid=23915", "title": "Xerus\u00eda", "text": ""}
{"id": "23916", "revid": "1131", "url": "https://gl.wikipedia.org/wiki?curid=23916", "title": "Museo do Pobo Galego", "text": "O Museo do Pobo Galego abriu as s\u00faas primeiras salas no ano 1977 no antigo Convento de San Domingos de Bonaval, na cidade de Santiago de Compostela, no lugar co\u00f1ecido comunmente como Porta do Cami\u00f1o. O museo est\u00e1 dentro do mesmo edificio que o Pante\u00f3n de Galegos Ilustres e a escasos metros do CGAC co que comparte \u00e1s antigas hortas do convento convertidas por \u00c1lvaro Siza e Isabel Aguirre en parque p\u00fablico na d\u00e9cada de 1990.\nHistoria.\nO Museo do Pobo Galego constit\u00faese como un organismo \u00f3 servizo da comunidade e s\u00e9ntese comprometido na salvagarda dunhas tradici\u00f3ns e costumes que normalmente foron esquecidas ou relegadas da historia oficial, pero que son precisamente onde un pobo atopa as pegadas da s\u00faa identidade. \nEn virtude do que antecede, a Xunta de Galicia por decreto 111/1993 de 22 de maio, reco\u00f1eceu \u00f3 Museo do Pobo Galego como \"centro sintetizador dos museos e colecci\u00f3ns antropol\u00f3xicas de Galicia\", considerando que \"non s\u00f3 act\u00faa de feito como referente e est\u00edmulo para a creaci\u00f3n doutros museos e colecci\u00f3ns de car\u00e1cter semellante en toda Galicia, sen\u00f3n que pode ser considerado como esa cabeceira espiritual e simb\u00f3lica da rede de museos antropol\u00f3xicos de Galicia\".\nO Museo conta con salas permanentes: O Mar, O Campo, Os oficios, M\u00fasica, Traxe, H\u00e1bitat e Arquitectura e Sociedade, memoria e tradici\u00f3n, ofrecen unha visi\u00f3n sint\u00e9tica da sociedade galega tradicional, un compendio da diversidade de Galicia, que sirva como referencia para a avaliaci\u00f3n das distintas manifestaci\u00f3ns dentro do conxunto e para impulsar o interese polo co\u00f1ecemento directo e a procura de alternativas de futuro.\nDisp\u00f3n as\u00ed mesmo de espazos de exposici\u00f3n temporal, dun auditorio e dos servizos muse\u00edsticos de Biblioteca, Videoteca, Arquivo Gr\u00e1fico e sonoro, Administraci\u00f3n e Departamento de Educaci\u00f3n e Acci\u00f3n Cultural.\nFoille outorgado no ano 2008 o Premio Nacional de Cultura tradicional e de base, un dos premios que integran os Premios Nacionais da Cultura Galega.\nEn 2023 foi Premio Rosal\u00eda de Castro de Lingua.\nA colecci\u00f3n.\nA colecci\u00f3n do museo ten actualmente mais de 11500 entradas divididas en tres grandes \u00e1reas; Arte, Etnograf\u00eda e Arqueolox\u00eda.\nArte.\nA secci\u00f3n de pintura incl\u00fae obras desde o S.XVI ata o S.XX e recolle a moitos dos pintores m\u00e1is destacados de Galicia como Gregorio Ferro, Dionisio Fierros, Ovidio Murgu\u00eda, Rom\u00e1n Navaro, Fernando \u00c1lvarez Sotomayor ou Xes\u00fas Corredoyra. Acontece o mesmo coa parte de escultura na que se fai un percorrido partindo do rom\u00e1nico e chegando o S.XX con obras de Jos\u00e9 Mar\u00eda Acu\u00f1a ou Francisco Asorey. Tam\u00e9n pos\u00fae unha secci\u00f3n de artes decorativas de marcado car\u00e1cter relixioso.\nEtnograf\u00eda.\n\u00c9 a parte mais ampla do museo e fai un percorrido por moitos dos usos e oficios galegos. Conta con 13 apartados que incl\u00faen a gandar\u00eda, a pesca, o transporte, a indumentaria ou os xoguetes.\nArqueolox\u00eda.\nA colecci\u00f3n pos\u00fae obxectos dende o neol\u00edtico ata a diferentes elementos relacionados coa romanizaci\u00f3n."}
{"id": "23918", "revid": "23204", "url": "https://gl.wikipedia.org/wiki?curid=23918", "title": "C\u00f3s", "text": "\"Este artigo ref\u00edrese a unha peza de roupa, para o estreitamento do corpo humano v\u00e9xase: van.\"\nO c\u00f3s \u00e9 a parte superior ou corpo da camisa tradicional de home e muller. Adoitaba facerse con li\u00f1o de mellor calidade que a saia ou parte inferior da camisa."}
{"id": "23920", "revid": "22570", "url": "https://gl.wikipedia.org/wiki?curid=23920", "title": "SCART", "text": "O SCART debe o seu nome \u00e1s siglas de \"Syndicat des Constructeurs d'Appareils Radior\u00e9cepteurs et T\u00e9l\u00e9viseurs\", tam\u00e9n co\u00f1ecido como Euroconector ou Peritel (de televisi\u00f3n perif\u00e9rica).\nDefinici\u00f3n.\nO SCART ou Euroconector \u00e9 un tipo de conector normalizado de 21 patillas que serve para a interconexi\u00f3n de dispositivos, permitindo o intercambio de informaci\u00f3n de v\u00eddeo e son. Este elemento permite acceso RGB directo ao receptor, as\u00ed como o sinal de v\u00eddeo composto e bidireccional co\u00f1ecido como CVBS (sinal de v\u00eddeo composto, borrado e sincronismo) xunto con conexi\u00f3ns independentes ao canal de son est\u00e9reo. O n\u00famero de est\u00e1ndar na CENELEC \u00e9 EN 50049-1:1997. O \"Euroconector\" empr\u00e9gase na interconexi\u00f3n de distintos dispositivos de televisi\u00f3n, v\u00eddeo, descodificadores, videoxogos...\nPatillaxe.\nO \"euroconector\" consta de 21 patillas."}
{"id": "23921", "revid": "624", "url": "https://gl.wikipedia.org/wiki?curid=23921", "title": "Eur\u00edstenes", "text": "Na mitolox\u00eda grega, Eur\u00edstenes (en grego antigo \u0395\u1f50\u03c1\u03c5\u03c3\u03b8\u03ad\u03bd\u03b7\u03c2), fillo de Aristodemo e de Arxia, \u00e9 o irm\u00e1n xemelgo de Procles e un dos Her\u00e1clidas.\nTras a reconquista do Peloponeso polos Her\u00e1clidas, de resultas dun or\u00e1culo da Pitia, recibe xunto co seu irm\u00e1n o territorio de Esparta. \u00c9 pai de Axis I (concibido de Anaxandra), fundador da dinast\u00eda real dos Ax\u00edadas, unha das d\u00faas que reinaron simultaneamente en Esparta."}
{"id": "23922", "revid": "56817", "url": "https://gl.wikipedia.org/wiki?curid=23922", "title": "Axis I", "text": "Na mitolox\u00eda grega, Axis I (en grego antigo \u1f0e\u03b3\u03b9\u03c2), rei lendario de Esparta.\nFillo do Her\u00e1clida Eur\u00edstenes e de Anaxandra, conv\u00e9rtese en rei de Esparta \u00e1 morte de seu pai. Funda daquela a dinast\u00eda real dos Ax\u00edadas que, conxuntamente coa dos Eurip\u00f3ntidas, goberna a cidade.\nTen dous fillos, Equ\u00e9strato e Anficles, sendo o primeiro o que o suceda."}
{"id": "23923", "revid": "56817", "url": "https://gl.wikipedia.org/wiki?curid=23923", "title": "Equ\u00e9strato", "text": "Na mitolox\u00eda grega, Equ\u00e9strato (en grego antigo \u1f18\u03c7\u03ad\u03c3\u03c4\u03c1\u03b1\u03c4\u03bf\u03c2 / \"Ekh\u00e9stratos\") \u00e9 un rei lendario de Esparta.\nFillo de Axis I, neto de Eur\u00edstenes, pertence \u00e1 casa real dos Ax\u00edadas. Suc\u00e9deo o seu fillo Leobotes (ou \"Labotas\" en Her\u00f3doto, que \u00e9 a forma d\u00f3rica do nome)."}
{"id": "23924", "revid": "98629", "url": "https://gl.wikipedia.org/wiki?curid=23924", "title": "Dodro, Dodro", "text": "Santa Mar\u00eda de Dodro \u00e9 unha parroquia que se localiza no leste do concello coru\u00f1\u00e9s de Dodro, na comarca do Sar. Segundo o padr\u00f3n municipal (INE 2013) ten 1.231 habitantes (609 homes e 622 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.327 habitantes."}
{"id": "23925", "revid": "51040", "url": "https://gl.wikipedia.org/wiki?curid=23925", "title": "La\u00ed\u00f1o, Dodro", "text": "San Xi\u00e1n de La\u00ed\u00f1o \u00e9 unha parroquia que se localiza no centro do concello coru\u00f1\u00e9s de Dodro, na comarca do Sar. Segundo o padr\u00f3n municipal (INE 2013) ten 735 habitantes (352 homes e 383 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 801 habitantes."}
{"id": "23926", "revid": "22570", "url": "https://gl.wikipedia.org/wiki?curid=23926", "title": "San Xo\u00e1n de La\u00ed\u00f1o, Dodro", "text": "San Xo\u00e1n de La\u00ed\u00f1o \u00e9 unha parroquia que se localiza no oeste do concello coru\u00f1\u00e9s de Dodro, na comarca do Sar. Segundo o padr\u00f3n municipal (INE 2013) ten 968 habitantes (474 homes e 494 mulleres), o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.168 habitantes.\nA cruz do Avel\u00e1n at\u00f3pase a un quil\u00f3metro da igrexa de san Xo\u00e1n, indo cara \u00e1s aldeas da Devesa e Teaio. En Imo est\u00e1 o petr\u00f3glifo de Bouza Abad\u00edn."}
{"id": "23927", "revid": "5863", "url": "https://gl.wikipedia.org/wiki?curid=23927", "title": "Berdeogas, Dumbr\u00eda", "text": "Santiago de Berdeogas \u00e9 unha parroquia que se localiza no norte do concello de Dumbr\u00eda. Segundo o IGE en 2018 ti\u00f1a 416 habitantes (216 mulleres e 200 homes) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 632 habitantes."}
{"id": "23928", "revid": "5863", "url": "https://gl.wikipedia.org/wiki?curid=23928", "title": "Buxantes, Dumbr\u00eda", "text": "San Pedro de Buxantes \u00e9 unha parroquia que se localiza no sur do concello de Dumbr\u00eda. Segundo o IGE en 2018 ti\u00f1a 537 habitantes (279 mulleres e 258 homes) distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 742 habitantes. Segundo un estudo de campo realizado no ano 2006 por Modesto Garc\u00eda Quint\u00e1ns a poboaci\u00f3n era nese ano de 618 persoas."}
{"id": "23929", "revid": "22570", "url": "https://gl.wikipedia.org/wiki?curid=23929", "title": "Dumbr\u00eda, Dumbr\u00eda", "text": "Santa Baia de Dumbr\u00eda \u00e9 unha parroquia que se localiza no norte do concello de Dumbr\u00eda. Segundo o IGE en 2018 ti\u00f1a 473 habitantes (235 homes e 238 mulleres) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 687 habitantes."}
{"id": "23930", "revid": "6336989", "url": "https://gl.wikipedia.org/wiki?curid=23930", "title": "O \u00c9zaro, Dumbr\u00eda", "text": "Santa Ux\u00eda do \u00c9zaro \u00e9 unha parroquia que se localiza no sur do concello de Dumbr\u00eda, ba\u00f1ada pola R\u00eda de Corcubi\u00f3n. Segundo o IGE en 2022 ti\u00f1a 603 habitantes (322 mulleres e 281 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.081 habitantes.\nA fervenza do \u00c9zaro, na desembocadura do r\u00edo Xallas, \u00e9 un lugar de grande atractivo tur\u00edstico. A car\u00f3n da fervenza rematou varias veces unha etapa da Vuelta a Espa\u00f1a.\nEtimolox\u00eda.\n\u00c9zaro ou \u00c9saro (con seseo) v\u00e9n do medieval \"Isaro\", que ter\u00eda unha orixe hidron\u00edmica indoeuropea cunha ra\u00edz \"eis-\" ou \"is-\": moverse rapidamente ou violentamente, referido ao tramo final do r\u00edo Xallas cando cae na fervenza de nome \u00c9zaro. A ra\u00edz est\u00e1 viva en verbos do s\u00e1nscrito como \"\u00edsyati\" (bulir), \"\u00e9sati\" (esvarar). En Italia existe o r\u00edo Esaro, afluente do Crati, coa mesma orixe. En Francia existe o r\u00edo Is\u00e8re, afluente do R\u00f3dano, en Arag\u00f3n o r\u00edo Esera, afluente do Cinca. En Baviera o Isar, afluente do Danubio, en Flandres o Yser ou Ijzer, o Eisr\u00e0 en Lituania e casos brit\u00e1nico deformados."}
{"id": "23931", "revid": "85894", "url": "https://gl.wikipedia.org/wiki?curid=23931", "title": "Olveira, Dumbr\u00eda", "text": "San Marti\u00f1o de Olveira \u00e9 unha parroquia que se localiza no leste do concello de Dumbr\u00eda. Segundo o IGE en 2018 ti\u00f1a 585 habitantes (299 mulleres e 286 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 944 habitantes."}
{"id": "23932", "revid": "22570", "url": "https://gl.wikipedia.org/wiki?curid=23932", "title": "Olveiroa, Dumbr\u00eda", "text": "Santiago de Olveiroa \u00e9 unha parroquia que se localiza no leste do concello de Dumbr\u00eda. Segundo o IGE en 2013 ti\u00f1a 140 habitantes (69 mulleres e 71 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 194 habitantes."}
{"id": "23933", "revid": "22570", "url": "https://gl.wikipedia.org/wiki?curid=23933", "title": "Salgueiros, Dumbr\u00eda", "text": "San Mamede de Salgueiros \u00e9 unha parroquia que se localiza no noroeste do concello coru\u00f1\u00e9s de Dumbr\u00eda na comarca de Fisterra. Segundo o IGE en 2018 ti\u00f1a 273 habitantes (144 mulleres e 129 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 331 habitantes."}
{"id": "23934", "revid": "85894", "url": "https://gl.wikipedia.org/wiki?curid=23934", "title": "Barallobre, Fene", "text": "Santiago de Barallobre \u00e9 unha parroquia que se localiza no oeste do concello de Fene. Segundo o padr\u00f3n municipal de 2007 ti\u00f1a 1.836 habitantes (964 mulleres e 872 homes) distribu\u00eddos en 31 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.045 habitantes."}
{"id": "23935", "revid": "22570", "url": "https://gl.wikipedia.org/wiki?curid=23935", "title": "Fene, Fene", "text": "San Salvador de Fene \u00e9 unha parroquia que se localiza no centro do concello de Fene. Segundo o IGE en 2013 ti\u00f1a 3.743 habitantes (1.964 mulleres e 1.779 homes) distribu\u00eddos en 20 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 3.483 habitantes."}
{"id": "23936", "revid": "23204", "url": "https://gl.wikipedia.org/wiki?curid=23936", "title": "Limodre, Fene", "text": "Santa Eulalia de Limodre \u00e9 unha parroquia que se localiza no oeste do concello de Fene. Segundo o IGE en 2013 ti\u00f1a 468 habitantes (242 mulleres e 226 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 522 habitantes.\nEntre 1999 e 2017, na s\u00faa pista polideportiva e no parque A Horti\u00f1a, celebrouse un festival de m\u00fasica pop chamado Felipop. Limodre tam\u00e9n ten 4 praias chamadas R\u00edo Sandeo, Coido, Almieiras e R\u00edo Castro."}
{"id": "23937", "revid": "22570", "url": "https://gl.wikipedia.org/wiki?curid=23937", "title": "Magalofes, Fene", "text": "San Xurxo de Magalofes \u00e9 unha parroquia que se localiza no sur do concello de Fene. Segundo o IGE en 2013 ti\u00f1a 353 habitantes (160 homes e 193 mulleres) distribu\u00eddos en 19 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 413 habitantes."}
{"id": "23938", "revid": "1131", "url": "https://gl.wikipedia.org/wiki?curid=23938", "title": "Mani\u00f1os, Fene", "text": "San Salvador de Mani\u00f1os \u00e9 unha parroquia que se localiza no oeste do concello de Fene. Segundo IGE en 2013 ti\u00f1a 1.451 habitantes (758 mulleres e 693 homes) distribu\u00eddos en 30 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.723 habitantes."}
{"id": "23939", "revid": "1131", "url": "https://gl.wikipedia.org/wiki?curid=23939", "title": "Perl\u00edo, Fene", "text": "Santo Estevo de Perl\u00edo \u00e9 unha parroquia que se localiza no norte do concello de Fene. Segundo o IGE en 2013 ti\u00f1a 3.507 habitantes (1.837 mulleres e 1.670 homes) distribu\u00eddos en 25 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 3.655 habitantes."}
{"id": "23940", "revid": "1131", "url": "https://gl.wikipedia.org/wiki?curid=23940", "title": "San Valent\u00edn, Fene", "text": "San Valent\u00edn \u00e9 unha parroquia que se localiza no norte do concello de Fene. Segundo o IGE en 2013 ti\u00f1a 1.407 habitantes (717 mulleres e 690 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.766 habitantes.\nHistoria.\nSan Valent\u00edn deu nome \u00e1 Cooperativa San Valent\u00edn, unha promoci\u00f3n de vivendas na Chousa de Perl\u00edo, propiedade de Astano, que conta cunha superficie de 64.000 m\u00b2. Do desmonte desta zona sa\u00edu material para as ampliaci\u00f3ns de Astano. A primeira fase foron 384 vivendas, rematadas en setembro de 1970. Outras 240 vivendas da II Fase inici\u00e1ronse en 1972. A parroquia foi creada en 1976."}
{"id": "23941", "revid": "1131", "url": "https://gl.wikipedia.org/wiki?curid=23941", "title": "Sillobre, Fene", "text": "Santa Mari\u00f1a de Sillobre \u00e9 unha parroquia que se localiza no leste do concello de Fene. Segundo o IGE en 2013 ti\u00f1a 1.098 habitantes (564 mulleres e 534 homes) distribu\u00eddos en 31 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 1.286 habitantes."}
{"id": "23942", "revid": "85894", "url": "https://gl.wikipedia.org/wiki?curid=23942", "title": "Bri\u00f3n, Ferrol", "text": "Santa Mar\u00eda de Bri\u00f3n \u00e9 unha parroquia rural que se localiza no sur do concello de Ferrol na provincia da Coru\u00f1a. Segundo o IGE en 2018 ti\u00f1a 323 habitantes (163 mulleres e 160 homes) distribu\u00eddos en 5 entidades de poboaci\u00f3n, o que sup\u00f3n un aumento con relaci\u00f3n ao ano 2004 cando ti\u00f1a 360 habitantes.\nHistoria.\nEste lugar foi escenario da batalla de Bri\u00f3n, que foi un encontro b\u00e9lico acontecido os d\u00edas 25 e 26 de agosto de 1800 entre tropas brit\u00e1nicas e espa\u00f1olas, durante as guerras napole\u00f3nicas, co obxectivo de destru\u00edr a cidade de Ferrol e os seus arsenais."}
{"id": "23943", "revid": "5863", "url": "https://gl.wikipedia.org/wiki?curid=23943", "title": "A Cabana, Ferrol", "text": "Santo Antonio da Cabana \u00e9 unha parroquia que se localiza no sur do concello de Ferrol. Segundo o IGE en 2020 ti\u00f1a 769 habitantes (387 mulleres e 382 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 919 habitantes."}
{"id": "23944", "revid": "1109", "url": "https://gl.wikipedia.org/wiki?curid=23944", "title": "Tft", "text": ""}
{"id": "23945", "revid": "1131", "url": "https://gl.wikipedia.org/wiki?curid=23945", "title": "Covas, Ferrol", "text": "San Marti\u00f1o de Covas \u00e9 unha parroquia rural que se localiza no norte do concello de Ferrol, na provincia da Coru\u00f1a. Segundo IGE en 2018 ti\u00f1a 899 habitantes (477 mulleres e 422 homes), distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n constante en relaci\u00f3n aos anos 2004, cando ti\u00f1a 973 habitantes, e 1999, con 992 habitantes.\nLimita ao norte co Oc\u00e9ano Atl\u00e1ntico, ao sur coa parroquia de Esmelle, ao leste coa de Marmanc\u00f3n e ao oeste coa de Esmelle. Covas conta cunha biblioteca especialmente dedicada \u00e1 promoci\u00f3n da lectura entre o p\u00fablico infantil, fundada pola asociaci\u00f3n cultural Columba.\nXentilicio.\nO seu xentilicio \u00e9 covicheiro.\nEventos de interese.\nEquiocio \u00e9 un evento multidisciplinar en torno aos cabalos que se celebra en Covas desde 1992."}
{"id": "23946", "revid": "98629", "url": "https://gl.wikipedia.org/wiki?curid=23946", "title": "Doni\u00f1os, Ferrol", "text": "San Rom\u00e1n de Doni\u00f1os \u00e9 unha parroquia que se localiza no oeste do concello de Ferrol. Segundo o INE no ano 2018 ti\u00f1a 803 habitantes (394 homes e 409 mulleres), distribu\u00eddos en 10 entidades de poboaci\u00f3n.\nXeograf\u00eda.\nNesta parroquia est\u00e1 a lagoa de Doni\u00f1os, fronte \u00e1 praia de Doni\u00f1os, encaixada nun val arrodeado por covos mari\u00f1os. A zona especial de conservaci\u00f3n (ZEC) Costa \u00c1rtabra (que abrangue parte da comarca de Ferrolterra) acolle \u00e1 praia de Doni\u00f1os, o seu complexo dunar e a lagoa de Doni\u00f1os, de case nove metros de profundidade.\nArrodeada por manchas boscosas de ribeira, destaca na s\u00faa vexetaci\u00f3n a presenza de plantas acu\u00e1ticas nas beiras da lagoa, como a \"ranunculus aquatilis\", a \"potamogeton natans\" ou a \"nimphaea alba\". A \"eleocharis acicularis\" e a \"litorella uniflora\" p\u00f3dense atopar nas \u00e1reas encharcadas. As aves tam\u00e9n abondan, coa presenza de exemplares de gali\u00f1olas, mergull\u00f3ns, lavancos e cercetas.\nA praia de Doni\u00f1os \u00e9 rectil\u00ednea, de area branca e fina, ventosa e con forte ondaxe sita nun contorno rural. Ten d\u00faas zonas diferenciadas: Punta Penencia (pouco masificada) e Outeiro (m\u00e1is ocupada). Tr\u00e1tase do principal centro de atracci\u00f3n na cidade de Ferrol para a pr\u00e1ctica do surf, xunto con areais como Pant\u00edn, xa no concello de Valdovi\u00f1o.\nDotada de Bandeira Azul, tr\u00e1tase dunha praia aberta, cunha lonxitude de 1,7 quil\u00f3metros. A s\u00faa ocupaci\u00f3n \u00e9 alta na tempada estival. \u00c9 o areal m\u00e1is pr\u00f3ximo ao casco urbano de Ferrol (6 quil\u00f3metros).\nHistoria e patrimonio.\nA Punta do Castro (Castro de Lobadiz) son uns restos dun poboamento castrexo prerromano situado no l\u00edmite norte do areal, no que se atoparon xoias e atributos de dignidade celtas, ademais dos restos dun castelo e as instalaci\u00f3ns dunha bater\u00eda de artiller\u00eda de costa, servida pola Armada.\nO 25 de agosto de 1800 tivo lugar a batalla de Bri\u00f3n. Unha dotaci\u00f3n da Armada Inglesa composta por nav\u00edos de guerra e infanter\u00eda tentou ocupar a cidade de Ferrol, desembarcando na praia de Doni\u00f1os. Por\u00e9n, as tropas do almirante Warren tiveron problemas coa resaca do mar, sendo as chalupas pasto dos can\u00f3ns ferrol\u00e1ns. Contan as cr\u00f3nicas que \"o cami\u00f1o estaba ben defendido e o paso pola lagoa de Doni\u00f1os era impracticable\", polo que \"a praia de Doni\u00f1os contribu\u00edu \u00e1 derrota inglesa\".\nAs Festas patronais son os d\u00edas 9 e 10 de agosto."}
{"id": "23947", "revid": "5863", "url": "https://gl.wikipedia.org/wiki?curid=23947", "title": "Esmelle, Ferrol", "text": "San Xo\u00e1n de Esmelle \u00e9 unha parroquia que se localiza no centro do concello de Ferrol na comarca hom\u00f3nima. Segundo o IGE en 2018 ti\u00f1a 352 habitantes (181 homes e 171 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 442 habitantes. Esta poboaci\u00f3n sofre un incremento durante a \u00e9poca estival por mor das segundas residencias.\nXeograf\u00eda.\nEsmelle ocupa o val do mesmo nome que acaba rematando \u00e1 beira do oc\u00e9ano Atl\u00e1ntico, onde se creou un fermoso areal moi visitado no ver\u00e1n."}
{"id": "23948", "revid": "5863", "url": "https://gl.wikipedia.org/wiki?curid=23948", "title": "A Gra\u00f1a, Ferrol", "text": "Santa Rosa de Viterbo da Gra\u00f1a \u00e9 unha parroquia que se localiza no sur do concello de Ferrol, na provincia da Coru\u00f1a. Segundo o IGE en 2018 ti\u00f1a 433 habitantes (230 mulleres e 203 homes) distribu\u00eddos nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 541 habitantes.\nLimita ao norte coa parroquia de Bri\u00f3n, ao leste coa Cabana, ao oeste con Bri\u00f3n e ao sur coa r\u00eda de Ferrol. O top\u00f3nimo fai menci\u00f3n a unha antiga explotaci\u00f3n gandeira ou agr\u00edcola.\nA Sociedade Cultural Deportiva e Recreativa da Gra\u00f1a desenvolve actividades como o f\u00fatbol, remo, balonm\u00e1n ou tenis de mesa."}
{"id": "23949", "revid": "1131", "url": "https://gl.wikipedia.org/wiki?curid=23949", "title": "Leixa, Ferrol", "text": "San Pedro de Leixa \u00e9 unha parroquia que se localiza no leste do concello de Ferrol. Segundo o Instituto Galego de Estat\u00edstica no ano 2018 ti\u00f1a 96 habitantes (46 mulleres e 50 homes) nunha entidade de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 107 habitantes.\nDe \u00e9poca prehist\u00f3rica existe un campo de catro m\u00e1moas no l\u00edmite con Nar\u00f3n e o castro da Croa de Leixa."}
{"id": "23950", "revid": "25871", "url": "https://gl.wikipedia.org/wiki?curid=23950", "title": "Mandi\u00e1, Ferrol", "text": "Santa Ux\u00eda de Mandi\u00e1 \u00e9 unha parroquia que se localiza no norte do concello de Ferrol. Segundo o IGE en 2018 ti\u00f1a 645 habitantes (332 mulleres e 313 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 837 habitantes.\nNa escola desta parroquia estivo destinada entre 1918 e 1928 a mestra e inventora \u00c1ngela Ruiz Robles."}
{"id": "23951", "revid": "5863", "url": "https://gl.wikipedia.org/wiki?curid=23951", "title": "Marmanc\u00f3n, Ferrol", "text": "San Pedro de Marmanc\u00f3n \u00e9 unha parroquia que se localiza no norte do concello de Ferrol. Segundo o Instituto Galego de Estat\u00edstica en 2018 ti\u00f1a 84 habitantes (47 mulleres e 37 homes) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 107 habitantes."}
{"id": "23952", "revid": "1131", "url": "https://gl.wikipedia.org/wiki?curid=23952", "title": "San Xurxo da Mari\u00f1a, Ferrol", "text": "San Xurxo da Mari\u00f1a \u00e9 unha parroquia que se localiza no oeste do concello de Ferrol. Segundo o IGE en 2018 ti\u00f1a 392 habitantes (201 homes e 191 mulleres) distribu\u00eddos en 2 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 476 habitantes. No ver\u00e1n aumenta considerablemente a s\u00faa poboaci\u00f3n \u00f3 contar cun importante n\u00famero de vivendas empregadas como segunda residencia."}
{"id": "23953", "revid": "54336", "url": "https://gl.wikipedia.org/wiki?curid=23953", "title": "Santa Cecilia de Trasancos, Ferrol", "text": "Santa Cecilia de Trasancos \u00e9 unha parroquia que se localiza no leste do concello de Ferrol. Segundo o IGE en 2018 ti\u00f1a 725 habitantes (376 mulleres e 349 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 771 habitantes.\nHistoria.\nO primeiro documento co\u00f1ecido onde aparece citada esta parroquia corresp\u00f3ndese ao ano 1087 e pertence \u00e1 colecci\u00f3n diplom\u00e1tica do pr\u00f3ximo mosteiro de San Marti\u00f1o de Xuvia. Durante a Idade Media e a Idade Moderna, Santa Ic\u00eda de Trasancos foi a cabeza ou capital do arcediagado de Trasancos.\nO couto medieval de Santa Ic\u00eda de Trasancos estaba en mans do correspondente arcediago, por canto era anexo a esta dignidade do cabido mindoniense. No ano 1586 o rei Filipe II, despois de desamortizar este couto e incorporalo aos bens da Coroa, vendeuno ao ferrol\u00e1n Xo\u00e1n Y\u00e1\u00f1ez de Leiro e Doza, c\u00f3engo doutoral da Catedral de Santiago de Compostela. O Dr. Y\u00e1\u00f1ez de Leiro outorgou testamento no ano 1599, polo cal fundou v\u00ednculo e morgado sobre este couto -xunto cos de Xuvia e Caranza- as\u00ed como sobre outros bens capitais, en favor do seu sobri\u00f1o o capit\u00e1n Pedro Y\u00e1\u00f1ez de Mandi\u00e1. O couto de Santa Ic\u00eda de Trasancos permaneceu durante a Idade Moderna en posesi\u00f3n dos descendentes do capit\u00e1n Pedro Y\u00e1\u00f1ez de Mandi\u00e1, logo co apelido Berm\u00fadez de Mandi\u00e1, at\u00e9 a abolici\u00f3n do sistema xurisdicional co fin do Antigo R\u00e9xime, no s\u00e9culo XIX.\nPatrimonio.\nDa igrexa medieval non se conserva m\u00e1is que un pequeno anaco dunha doela, embutido na parede interior do altar maior da que hoxe corre popularmente como \"igrexa vella\", a cal data do ano 1771 e se edificou baixo o padroado de D. Xos\u00e9 Mar\u00eda Berm\u00fadez de Mandi\u00e1 e Pardi\u00f1as Villardefrancos, se\u00f1or xurisdicional polo ent\u00f3n. A actual igrexa parroquial data do ano 1964.\nNa mesma parroquia de Santa Ic\u00eda de Trasancos e lindando coa fregues\u00eda anexa de San Pedro de Leixa at\u00f3pase o espl\u00e9ndido Pazo do Monte, que se rematou de constru\u00edr no ano 1780 e foi casa grande da li\u00f1axe dos Berm\u00fadez de Mandi\u00e1, antigos se\u00f1ores da xurisdici\u00f3n. Na actualidade est\u00e1 en propiedade dos seus sucesores, os Moreno-Berm\u00fadez.\nSobre o r\u00edo de Santa Ic\u00eda, tam\u00e9n chamado r\u00edo Freixeiro, at\u00f3pase a ponte chamada popularmente \"romana\", que en realidade data do ano 1814. Nas proximidades est\u00e1 o chamado Mu\u00ed\u00f1o dos Amenad\u00e1s, xa no concello de Nar\u00f3n, cuxa primeira construci\u00f3n data do ano 1813."}
{"id": "23954", "revid": "22570", "url": "https://gl.wikipedia.org/wiki?curid=23954", "title": "Thin Film Transistor", "text": "Cando falamos de TFT normalmente refer\u00edmonos aos monitores ou pantallas que usan esta tecnolox\u00eda. TFT son as siglas de \"Thin Film Transistor\". \u00c9 unha tecnolox\u00eda usada nas pantallas planas (LCD) que consiste nun transistor por cada p\u00edxel que ten a pantalla, deste modo l\u00f3grase unha gran calidade de imaxe, pero ten como punto contraditorio o alto prezo que te\u00f1en os monitores ou pantallas con esta tecnolox\u00eda."}
{"id": "23955", "revid": "25871", "url": "https://gl.wikipedia.org/wiki?curid=23955", "title": "Serantes, Ferrol", "text": "San Salvador de Serantes \u00e9 unha parroquia que se localiza no oeste do concello de Ferrol na comarca de Ferrol. Segundo o IGE en 2018 ti\u00f1a 1.742 habitantes (882 mulleres e 860 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 2.066 habitantes.\nHistoria.\nA parroquia de San Salvador de Serantes foi a capital do concello de Serantes. En 1972 inaugurouse en Serantes a Escola Universitaria Polit\u00e9cnica de enxe\u00f1er\u00eda naval e industrial.\nPatrimonio.\nA ermida de Chamorro, constru\u00edda no s\u00e9culo XVI, est\u00e1 situada na aba do monte do mesmo nome e desde o seu adro, a 175 m de altitude, cont\u00e9mplase unha magn\u00edfica vista panor\u00e1mica da comarca ferrol\u00e1, co val de Serantes en primeiro termo e ao fondo a cidade de Ferrol. A porta est\u00e1 situada nun lateral, ao que se engadiu un beiril para integrar a pea\u00f1a coa estatua da Virxe, chamada do Nord\u00e9s, parece ser rom\u00e1nica do s\u00e9culo XII. Neste lugar cel\u00e9brase unha concorrida romar\u00eda o luns de Pascua, desde o ano 1628, como acci\u00f3n de grazas a Virxe pola s\u00faa intersecci\u00f3n nun forte temporal.\nNa zona na que est\u00e1 ermida hai varios petr\u00f3glifos."}
{"id": "23956", "revid": "89787", "url": "https://gl.wikipedia.org/wiki?curid=23956", "title": "Phishing", "text": "O phishing \u00e9 unha t\u00e9cnica de captaci\u00f3n il\u00edcita de datos persoais (principalmente relacionados con claves para o acceso a servizos bancarios e financeiros) a trav\u00e9s de correos electr\u00f3nicos ou p\u00e1xinas web que imitan/copian a imaxe ou aparencia dunha entidade bancaria/financeira (ou calquera outro tipo de empresa de reco\u00f1ecido prestixio).\nEn termos m\u00e1is coloquiais, podemos entender o phishing como \"pesca de datos\", ao asimilar a fon\u00e9tica da palabra \"phishing\" co xerundio \"fishing\".\nProcedemento.\nA t\u00e9cnica do phishing utiliza o correo electr\u00f3nico para po\u00f1erse en contacto cos usuarios, utilizando mensaxes que imitan, case \u00e1 perfecci\u00f3n, o formato, linguaxe e a imaxe das entidades bancarias/financeiras, e que sempre incl\u00faen unha petici\u00f3n final en solic\u00edtaa aos usuarios a \"confirmaci\u00f3n\" de determinados datos persoais alegando distintos motivos: problemas t\u00e9cnicos, cambio de pol\u00edtica de seguridade, posible fraude etc...\nEstas mensaxes de correo electr\u00f3nico sempre incl\u00faen enlaces que conducen \"aparentemente\" \u00e1s p\u00e1xinas web oficiais das citadas entidades pero que, en realidade, remiten a \"p\u00e1xinas web trucadas\" que imitan ou copian case \u00e1 perfecci\u00f3n a p\u00e1xina web da entidade financeira, sendo a s\u00faa finalidade principal captar datos dos usuarios.\nDada a confianza que os usuarios te\u00f1en depositada nas entidades das que son clientes, e por desco\u00f1ecemento ou simplemente ante a incerteza e temor creados, acceden a devanditas p\u00e1xinas web trucadas, onde o defraudador ou delincuente inform\u00e1tico, obt\u00e9n os datos persoais ou claves de acceso persoais."}
{"id": "23957", "revid": "85894", "url": "https://gl.wikipedia.org/wiki?curid=23957", "title": "Duio, Fisterra", "text": "San Vicenzo de Duio \u00e9 unha parroquia que se localiza no sur do concello de Fisterra. Segundo o IGE en 2018 ti\u00f1a 321 habitantes (155 homes e 166 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 438 habitantes.\nPatrimonio.\nA igrexa parroquial comezouse a constru\u00edr en 1669, ao p\u00e9 dun castro. De estilo barroco, foi saqueada durante a invasi\u00f3n napole\u00f3nica e un incendio destru\u00edu os arquivos parroquiais. Foi reconstru\u00edda no s\u00e9culo XIX.\nTen planta de sal\u00f3n cun gran presbiterio rectangular e unha soa nave, dividida en catro tramos. A fachada remata cunha espadana constru\u00edda en 1863. Na capela maior destaca un gran retablo, presidido pola imaxe de San Vicenzo, o patr\u00f3n da parroquia de Duio.\nPor esta parroquia pasa a 8\u00aa etapa da ruta de sendeirismo do Cami\u00f1o dos Faros."}
{"id": "23958", "revid": "25871", "url": "https://gl.wikipedia.org/wiki?curid=23958", "title": "Fisterra, Fisterra", "text": "Santa Mar\u00eda de Fisterra \u00e9 unha parroquia que se localiza no sur do concello coru\u00f1\u00e9s de Fisterra. Segundo o IGE en 2018 ti\u00f1a 2.875 habitantes (1.468 homes e 1.407 mulleres) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 3.176 habitantes.\nPatrimonio.\nA igrexa parroquial de Santa Mar\u00eda das Areas sit\u00faase na estrada de acceso ao faro, na aba do monte do Cabo. Foi constru\u00edda no s\u00e9culo XII, e nela cust\u00f3diase a imaxe do Santo Cristo de Fisterra.\nEn 1479 o p\u00e1rroco Alonso Garc\u00eda mandou constru\u00edr a car\u00f3n do templo o Hospital de Peregrinos da Nosa Se\u00f1ora do Rosario, para atender os peregrinos chegados.\nPor este lugar pasa a 8\u00aa etapa da ruta de sendeirismo do Cami\u00f1o dos Faros."}
{"id": "23959", "revid": "1987", "url": "https://gl.wikipedia.org/wiki?curid=23959", "title": "R\u00edo Sarria", "text": "O Sarria, tam\u00e9n chamado Oribio, \u00e9 un r\u00edo da provincia de Lugo, en Galicia. \u00c9 un afluente do r\u00edo Neira, e este \u00e1 s\u00faa vez do r\u00edo Mi\u00f1o.\nEtimolox\u00eda.\nO r\u00edo Sarria, top\u00f3nimo que significa \"corrente fluvial\", d\u00e1 o seu nome a un concello, a unha comarca, a un condado, a unha xurisdici\u00f3n, a un marquesado, a dous mosteiros, a un partido xudicial, a unha terra, a unha vila e a varias parroquias. Ten 57\u00a0km de lonxitude e drena 309\u00a0km\u00b2 de superficie.\nCurso.\nF\u00f3rmase coas augas que baixan desde os montes da Meda, Oribio e Albela, no concello de Triacastela, e tras atravesar o concello de Samos entra no de Sarria, d\u00e9ixao e fai de l\u00edmite entre o do P\u00e1ramo e L\u00e1ncara. Neste \u00faltimo \u00fanese ao r\u00edo Neira preto da vila da Pobra de San Xiao.\nA bac\u00eda do r\u00edo \u00e9 moi ampla e abrangue a maior parte da comarca de Sarria: t\u00f3dalas parroquias de Triacastela, a maior parte das de Samos e Sarria, poucas de L\u00e1ncara, 2 do P\u00e1ramo e unha pequena parte do Incio."}
{"id": "23960", "revid": "25871", "url": "https://gl.wikipedia.org/wiki?curid=23960", "title": "San Marti\u00f1o de Duio, Fisterra", "text": "San Marti\u00f1o de Duio \u00e9 unha parroquia que se localiza no sur do concello de Fisterra. Segundo o IGE en 2018 ti\u00f1a 763 habitantes (393 homes e 370 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 784 habitantes.\nPatrimonio.\nA igrexa parroquial comezouse a constru\u00edr en 1717. De estilo barroco, foi profanada polas tropas francesas na Guerra da Independencia, sendo reconstru\u00edda no s\u00e9culo XIX.\nTen planta de sal\u00f3n cunha capela maior con sancrist\u00eda acaroada ao lado norte e unha soa nave. A fachada principal \u00e9 de traza pentagonal. Sobre a porta principal hai unha escultura de granito cunha imaxe que representa ao santo titular, San Marti\u00f1o."}
{"id": "23961", "revid": "25871", "url": "https://gl.wikipedia.org/wiki?curid=23961", "title": "Sardi\u00f1eiro, Fisterra", "text": "San Xo\u00e1n de Sardi\u00f1eiro \u00e9 unha parroquia que se localiza \u00f3 norte do concello de Fisterra. Segundo o padr\u00f3n municipal de 2018 ti\u00f1a 742 habitantes (359 mulleres e 383 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 897 habitantes.\nPatrimonio.\nA igrexa parroquial \u00e9 de estilo barroco-neocl\u00e1sico. A s\u00faa construci\u00f3n iniciouse en 1774, sufrindo reformas e ampliaci\u00f3ns no s\u00e9culo XIX.\nA s\u00faa planta \u00e9 de sal\u00f3n, con muros grosos e unha soa nave. Ten tres portas de acceso \u00e1 nave. A fachada actual \u00e9 neocl\u00e1sica, conservando do estilo barroco a moldura das vent\u00e1s. A espadana foi engadida en 1900.\nCarece de retablos, xa que foron destru\u00eddos nas sucesivas reformas debido ao mal estado. A ornamentaci\u00f3n interior \u00e9 escasa, destacando un crucifixo de grandes dimensi\u00f3ns na capela maior, da escola compostel\u00e1 do s\u00e9culo XX e con claras influencias de Francisco Asorey e outros escultores galegos de principios de s\u00e9culo.\nSobre unha m\u00e9nsula est\u00e1 a figura de San Xo\u00e1n Bautista.\nPor esta parroquia pasa a 8\u00aa etapa da ruta de sendeirismo do Cami\u00f1o dos Faros."}
{"id": "23962", "revid": "181", "url": "https://gl.wikipedia.org/wiki?curid=23962", "title": "Pishing", "text": ""}
{"id": "23963", "revid": "56817", "url": "https://gl.wikipedia.org/wiki?curid=23963", "title": "Cracker", "text": "Crackers \u00e9 o nome que reciben aqueles que empregan os seus co\u00f1ecementos t\u00e9cnicos para a perturbaci\u00f3n de procesos inform\u00e1ticos.\nTemidos e criticados duramente pola maior parte da comunidade hacker debido ao desprestixio que lles sup\u00f3n a ante da opini\u00f3n p\u00fablica e as empresas, poden considerarse un subgrupo marxinal da comunidade inform\u00e1tica, xa que a maior\u00eda deles te\u00f1en co\u00f1ecementos t\u00e9cnicos limitados e non crean ningunha innovaci\u00f3n.\nOutros crackers, m\u00e1is sofisticados, penetran en sistemas inform\u00e1ticos para desafiar persoalmente aos poderes establecidos, por exemplo a Microsoft ou \u00e1s grandes empresas. E alg\u00fans empregan a s\u00faa capacidade tecnol\u00f3xica como forma de protesta social ou pol\u00edtica, como expresi\u00f3n da s\u00faa cr\u00edtica \u00e1 orde establecida.\nEstes son os que se introducen en sistemas militares, administraci\u00f3ns p\u00fablicas, bancos ou empresas para reprocharlles algunha fechor\u00eda. Entre os ataques de crackers con motivaci\u00f3n pol\u00edtica hai que sit\u00faar os practicados por movementos pol\u00edticos ou por sevizos de intelixencia dos gobernos, como a guerra inform\u00e1tica desenvolta entre pa\u00edses.\nOs ladr\u00f3ns de guante branco.\nHai moi distintos tipos de crackers, pero non se considera entre eles a aqueles que penetran en ordenadores ou redes de xeito ilegal para roubar. Estes son ladr\u00f3ns de guante branco, unha vella tradici\u00f3n criminal.\nScript kiddies.\nMoitos crackers pertencen \u00e1 categor\u00eda de script kiddies, \u00e9 dicir, bromistas de mal gusto. Moitos deles son adolescentes que penetran sen autorizaci\u00f3n nos sistemas, ou crean e difunden virus inform\u00e1ticos para sentir o seu poder, para medirse cos outros, para desafiar o mundo dos adultos ou para chulearse cos seus amigos ou cos seus referentes da rede."}
{"id": "23964", "revid": "106452", "url": "https://gl.wikipedia.org/wiki?curid=23964", "title": "Abell\u00e1, Frades", "text": "Santo Estevo de Abell\u00e1 \u00e9 unha parroquia que se localiza no norte do concello de Frades. Segundo o INE en 2022 ti\u00f1a 423 habitantes (218 mulleres e 205 homes) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 528 habitantes. \u00c9 a parroquia m\u00e1is poboada e a m\u00e1is extensa do concello.\nXeograf\u00eda.\nLocal\u00edzase ao noroeste do concello, lindando co municipio de Mes\u00eda ao norte e Ordes ao oeste. Dentro do concello, linda ao sur con Mesos e ao suroeste con Papuc\u00edn.\nOrograf\u00eda.\nTr\u00e1tase dunha parroquia cunha suave orograf\u00eda alcanzando as s\u00faas maiores cotas ao nord\u00e9s da parroquia, coincidindo co Couto de Fontao (432 m) e as m\u00e1is baixas nas proximidades do r\u00edo Samo ao oeste, en torno aos 295 m. \nHidrograf\u00eda.\n\u00c9 precisamente o r\u00edo Samo o que fai as funci\u00f3ns de l\u00edmite municipal ao norte e que ten como afluente principal o rego de Mar\u00eds que percorre a zona sur da parroquia segundo eixe nord\u00e9s-suroeste.\nClimatolox\u00eda.\nTen clima oce\u00e1nico, con m\u00e1is de 1400\u00a0mm de precipitaci\u00f3ns anuais. O clima caracter\u00edzase pola abundancia de precipitaci\u00f3ns e a suavidade das temperaturas. A media anual \u00e9 de 12\u00a0\u00b0C, a m\u00ednima prod\u00facese en xaneiro (7\u00a0\u00b0C), e a m\u00e1xima en agosto (17\u00a0\u00b0C). As caracter\u00edsticas termopluviom\u00e9tricas e a abundancia de pequenos regatos, que percorren o termo, favorecen o predominio das terras destinadas a cultivos herb\u00e1ceos. Destacan as terras labradas e as dedicadas a pastos permanentes fronte a unha menor porcentaxe de espazos forestais nos que predomina o eucalipto, e a matogueira, unha paisaxe de prader\u00edas moi verdes, extensas e onduladas.\nDemograf\u00eda.\n&lt;/small&gt;\nComunicaci\u00f3ns.\nA principal v\u00eda de comunicaci\u00f3n \u00e9 a AC-224 que percorre de leste a oeste a parroquia e enlaza con diversas pistas de car\u00e1cter municipal que dan servizo \u00e1s vivendas. Do mesmo modo, \u00e9 ao longo desta ou nas s\u00faas marxes m\u00e1is pr\u00f3ximas onde se producen a maior\u00eda dos asentamentos como son o caso de Corralvello, A Taberna, Ta\u00f1oi, O Pazo e Pibideira.\nCultura.\nPatrimonio.\nPazo do Pe\u00f1asco.\nO Pazo do Pe\u00f1asco constru\u00eduse no s\u00e9culo XVII e at\u00f3pase no Pedrouzo, na v\u00eda que comunica a Ponte Carreira e Ordes. \u00c9 unha propiedade privada, valada e pechada ao p\u00fablico.\nO edificio comezouse a constru\u00edr no auxe do per\u00edodo barroco polo primeiro propietario do pazo, Pedro V\u00e1zquez Vaamonde. O pazo do Pe\u00f1asco \u00e9 un exemplo da evoluci\u00f3n construtiva, xa que nel se poden apreciar distintas etapas. En particular, sufriu numerosas remodelaci\u00f3ns no seu exterior. Entre os seus principais atractivos est\u00e1 un escudo timbrado coa cruz de Malta e catro cuarteis. Neles repres\u00e9ntanse alusi\u00f3ns a diferentes familias de hist\u00f3rico avoengo: a M dos Montenegro, os escaques de Berm\u00fadez, a cabeza de lobo de Moscoso e un castelo. Outro atractivo \u00e9 o portal\u00f3n de entrada, que na actualidade totalmente reformado a\u00ednda que mantendo a aparencia cl\u00e1sica do conxunto. \nA actual planta en forma de \u201cU\u201d xorde dun volume principal de traza rectangular ao que se lle van apegando novos corpos, facendo que o pazo medre ata configurar a tipolox\u00eda m\u00e1is evolucionada na arquitectura palaciana. A entrada pode realizarse de d\u00faas formas, ben a trav\u00e9s do port\u00f3n que se recorta no muro de peche e que se abre ao patio descuberto, ou ben directamente \u00e1 vivenda no volume situado \u00e1 dereita do devandito acceso. Neste mesmo corpo aparece apegada unha pequena capela que mant\u00e9n a tipolox\u00eda dos vans, distingu\u00edndose tan s\u00f3 pola presenza dunha sinxela espadana que, coroada con pin\u00e1culos, interrompe a li\u00f1a da cornixa. \nNa parte posterior sit\u00faase o xard\u00edn, que logo se ensancha dando lugar a unha grande extensi\u00f3n dedicada a labrad\u00edos e \u00e1rbores froiteiras, onde se atopa a casa dos colonos.\u00a0\nIgrexa de Santo Estevo.\nA igrexa de Santo Estevo constr\u00faese sobre o ano 1971, e faise na honra do patr\u00f3n parroquial Santo Estevo. Presenta unha planta rectangular cun anexo dunha soa nave. Est\u00e1 constru\u00edda en formig\u00f3n, recebada e con fachada de pedra. No seu interior as grandes vidreiras ofrecen unha maior claridade ao espazo interior, que \u00e9 de amplitude. Pola s\u00faa recente construci\u00f3n, non pos\u00fae un especial interese arquitect\u00f3nico.\nEtnograf\u00eda.\nAs festas que se celebran son:"}
{"id": "23965", "revid": "106452", "url": "https://gl.wikipedia.org/wiki?curid=23965", "title": "Aiazo, Frades", "text": "San Pedro de Aiazo \u00e9 unha parroquia civil do concello de Frades. Segundo o INE, en 2022 ti\u00f1a 152 habitantes (86 homes e 66 mulleres) distribu\u00eddos en 3 entidades principais de poboaci\u00f3n (Fontelo, Fons\u00e1 e A Devesa).\nXeograf\u00eda.\nSituaci\u00f3n.\nAiazo sit\u00faase no suroeste do concello de Frades (Comarca de Ordes), a 30\u00a0km de Santiago de Compostela, a 50\u00a0km da Coru\u00f1a e a 72\u00a0km de Lugo. Ao sur est\u00e1 separado polo r\u00edo Tambre das parroquias de Lardeiros e Pastor do Pino, xa na comarca de Arz\u00faa, ao norte linda coas parroquias fradenses de Moar e Frades, polo leste coa parroquia de Gafoi e polo oeste coa parroquia de Pasarelos de Oroso. \nOrograf\u00eda.\nO relevo est\u00e1 condicionado polo paso dos r\u00edos Maruzo (polo norte) e Tambre (polo sur). O seu territorio ten suaves outeiros cuxas alturas van dos 267 msnm, na zona da Hedra, no val do Tambre e ao suroeste de Aiazo; at\u00e9 os 356 msnm no Coto dos Cregos, no leste da parroquia ou os 355 msnm no Coto do Alto, no oeste de Aiazo.\nAt\u00f3pase na zona xeol\u00f3xica do complexo dos xistos de Ordes.\nClima.\nO clima de Aiazo \u00e9 oce\u00e1nico, con abundantes precipitaci\u00f3ns e temperaturas suaves, en torno aos 12\u00a0\u00b0C de media anual. Os invernos son frescos e chuviosos, con frecuencia a temperatura est\u00e1 arredor do 0\u00a0\u00b0C polas noites, polo que hai abundantes xeadas e mesmo nevadas espor\u00e1dicas de pouca importancia, mentres que os ver\u00e1ns son relativamente secos e c\u00e1lidos, con temperaturas que superan con facilidade os 25\u00a0\u00b0C.\nDemograf\u00eda.\nAiazo ten unha poboaci\u00f3n con tendencia ao avellentamento e reducida, arredor dos 150 habitantes. A tendencia ao despoboamento e avellentamento \u00e9 algo menos acusada c\u00f3 resto do concello de Frades. Desde o ano 2000 at\u00e9 o 2019 Aiazo perdeu o 17% da s\u00faa poboaci\u00f3n, mentres que o termo municipal no seu conxunto perdeu o 24% da s\u00faa poboaci\u00f3n total. Existe unha emigraci\u00f3n a centros urbanos, sen inmigraci\u00f3n significativa e con baixa natalidade.\nNos primeiros anos do s\u00e9culo amosara resultados demogr\u00e1ficos mellores c\u00f3s da s\u00faa contorna, rexistrando incluso retornados e inmigrantes de idade media. A crise de 2008, as\u00ed como a mellora nos tempos de transporte por estrada a centros de traballo pr\u00f3ximos, favorecera certa estabilidade demogr\u00e1fica pero continuou a perder habitantes, rexistrando en 2019 menos de 150 habitantes por primeira vez desde que hai rexistros.\nExistiu un proceso de migraci\u00f3n \u00e1s cidades pr\u00f3ximas (como A Coru\u00f1a ou Vigo, en Galiza) ou estatais ou internacionais (Barcelona e especialmente o municipio de Santa Coloma de Gramenet, Bilbao, Madrid, Londres, Aller, Z\u00faric, Hamburgo, ou cidades de Francia e Portugal) que aconteceu no s\u00e9culo XX. Iso \u00e9 o motivo de que durante o o ver\u00e1n a poboaci\u00f3n de Aiazo incremente significativamente, chegando a ser o dobre c\u00f3 resto do ano: un fen\u00f3meno de retorno estival da poboaci\u00f3n desprazada. \nNas primeiras d\u00e9cadas do s\u00e9culo XXI a tendencia \u00e1 emigraci\u00f3n mant\u00edvose, especialmente entre os m\u00e1is novos. \nDistribuci\u00f3n da poboaci\u00f3n.\nA poboaci\u00f3n de Aiazo est\u00e1 relativamente espallada dentro da zona habitada e rep\u00e1rtese nas seguintes aldeas ou lugares:\nO lugar do Fontelo e a s\u00faa contorna \u00e9 a zona m\u00e1is poboada de Aiazo con 87 habitantes (INE, 2022), seguido de Fons\u00e1 e a s\u00faa contorna con 42 habitantes e por \u00faltimo A Devesa e a s\u00faa contorna con 23 habitantes.\nHistoria.\nEn Aiazo foron achados diversos xacementos arqueol\u00f3xicos dos tempos castrexos, coma o Dolmen de Aiazo, t\u00famulo megal\u00edtico datado no neol\u00edtico, trat\u00e1ndose dun dos m\u00e1is grandes e antigos de toda Galiza ou o Castro das Medorras, asentamento fortificado datado na Idade de Ferro, ademais doutros t\u00famulos do neol\u00edtico e varios vestixios funerarios de \u00e9pocas indeterminadas. Esta serie de xacementos testemu\u00f1an un moi antigo poboamento das terras que hoxe forman Aiazo, de m\u00e1is de 5\u00a0000 anos, idade estimada do Dolmen de Aiazo ou Peneda de Gunt\u00edn. Pr\u00f3xima a Aiazo foi achada unha mina romana, que d\u00e1 indicios dunha continuaci\u00f3n do poboamento durante a civilizaci\u00f3n romana.\nEntre os s\u00e9culos XVII e XIX constru\u00edronse en Aiazo diversas casonas e pazos de importancia na contorna, como unha a\u00ednda habitada casa barroca en Fontelo, que fora residencia dunha influente familia de carlistas con contactos en Santiago de Compostela e Madrid, ou a Casa Fogueteiro, casona barroca e en tempos pensi\u00f3n, abandonada na segunda metade do s\u00e9culo XX, hoxe en avanzado estado de ru\u00edna mais catalogada pola s\u00faa importancia arquitect\u00f3nica.\nNo s\u00e9culo XIX, Aiazo pasou a integrarse no municipio de Frades, que se formara ao ficaren unha serie de parroquias sen municipio na formaci\u00f3n de municipios en toda Espa\u00f1a, e foron agrupadas nun novo municipio que recibiu este nome por situarse na parroquia de Frades un edificio cedido por unha importante familia local para ser a casa consistorial do novo municipio, e que o segue sendo at\u00e9 a actualidade. Por Aiazo pasou desde a Idade Media un cami\u00f1o entre Sobrado dos Monxes e Santiago de Compostela, mesmo cami\u00f1o que deu nome \u00e1 parroquia veci\u00f1a de Frades e, por extensi\u00f3n, ao municipio enteiro, por ser a esta altura cando os frades que viaxaban de Sobrado a Santiago fac\u00edan noite, nun cami\u00f1o que duraba case 2 d\u00edas. A Casa Fogueteiro foi no s\u00e9culos XVIII e XIX unha pensi\u00f3n onde os frades durm\u00edan. Tam\u00e9n no s\u00e9culo XIX se constru\u00edu a Igrexa de San Pedro, lo lugar co\u00f1ecido hoxe como a Igrexa; Tr\u00e1tase dun edificio barroco dunha soa nave con corpo lateral no lado norte da cabeceira para a sancrist\u00eda, con muros de cachoter\u00eda, hoxe recebados e pintados de branco, e esquinais enmarcados en canter\u00eda.\nNo s\u00e9culo XX o cami\u00f1o a Santiago perdeu tal importancia, especialmente tras a apertura e dinamizaci\u00f3n de novas v\u00edas para os autom\u00f3biles. Aiazo quedou ent\u00f3n reclu\u00edda a parroquia agraria, sen m\u00e1is importancia c\u00e1s veci\u00f1as, e destacando polo volume de poboaci\u00f3n enviado \u00e1 emigraci\u00f3n ao longo do s\u00e9culo XX. Na d\u00e9cada dos 1950 comezaron en Aiazo os traballos de concentraci\u00f3n parcelaria, finalizados a comezos dos 1990, que modificaron por completo a paisaxe de Aiazo.\nDesde a d\u00e9cada dos 1980 a estrutura socioprofesional de Aiazo foise modificando, \u00e1 vez que diferentes retornados de migraci\u00f3ns cara Europa ou destinos espa\u00f1ois, invest\u00edan en Aiazo en forma de construci\u00f3ns de nova planta. Nos anos 90 cobrou importancia a Asociaci\u00f3n de Veci\u00f1os de Aiazo, posteriormente denominada Asociaci\u00f3n de Veci\u00f1os Os Pasos de Aiazo. Este grupo de acci\u00f3n local dinamizou a vida en Aiazo dun xeito extraordinario, comezando pola inauguraci\u00f3n da \u00c1rea Recreativa Fluvial Os Pasos de Aiazo, o 23 de xullo de 1994, e que trouxo consigo o impulso de diversos eventos e celebraci\u00f3ns que ti\u00f1an Os Pasos como centro, como a Festa dos Pasos (desde 1994) ou a Ruta de Senderismo (desde 1998). En xaneiro de 2005 tivo lugar a I Edici\u00f3n da Festa da Merenda, ideada por influentes veci\u00f1as dentro da Asociaci\u00f3n de Veci\u00f1os Os Pasos Aiazo, e que rapidamente se converter\u00eda no maior evento social e gastron\u00f3mico de todo Frades.\nCultura.\nPatrimonio.\nPatrimonio arqueol\u00f3xico.\nEn Aiazo at\u00f3pase un dolmen que foi descuberto nos anos 90, destru\u00eddo e situado a 500 m da Carballeira, no monte de Trasgaltar. O seu abandono foi denunciado por diversos colectivos en m\u00faltiples ocasi\u00f3ns, tendo especial importancia a Associa\u00e7om Cultural Obradoiro da Hist\u00f3ria, que ademais informou ao pobo da importancia do achado.\nPatrimonio arquitect\u00f3nico.\nO Pazo de Fontelo \u00e9 mansi\u00f3n barroca que se atopa no lugar hom\u00f3nimo. O Pazo de Mari\u00f1as \u00e9 un pequeno pazo restaurado de propiedade privada da Fons\u00e1.\nNas ribeiras ao longo do r\u00edo Maruzo hai varios mu\u00ed\u00f1os, moitos deles a\u00ednda con moa. Entre eles destaca o mu\u00ed\u00f1o das Mestas.\nPatrimonio natural.\nA ribeira do Maruzo forma parte do ZEC da Rede Natura 2000 R\u00edo Tambre. Os bosques de ribeira cons\u00e9rvanse \u00e1s beiras dos r\u00edos Gaiteiro, Tambre e Maruzo. No resto da parroquia coexisten as zonas de labranza e vivendas e as masas forestais, con plantaci\u00f3ns de eucaliptos e pi\u00f1eiros ou outros bosque saut\u00f3ctono de caducifolios (carballo, bidueiro, ameneiro, salgueiro etc). O monte baixo de toxo e silva \u00e9 pouco frecuente. \nEn Aiazo existe un ruta de sendeirismo paralela ao r\u00edo Tambre e que contin\u00faa polo resto do concello de Frades as\u00ed como unha \u00e1rea recreativa fluvial, a dos Pasos, \u00e1 beira do Tambre. Os Pasos inaugurouse en 1994 e \u00e9 transitada m\u00e1is no ver\u00e1n. Asociaci\u00f3ns veci\u00f1ais organizan festa para conmemorar no lugar. \nA Peneda da Hedra \u00e9 unha cova natural de interese. \u00c9 lim\u00edtrofe co concello de Oroso e al\u00ed foi onde viviu un zapateiro .\nEtnograf\u00eda.\nFestas locais e cultura.\nEn Aiazo cel\u00e9branse distintos eventos tanto relixiosos como gastron\u00f3micos e culturais. Destacan:\nFolcore.\nO grupo Sarillo de Aiazo \u00e9 unha agrupaci\u00f3n de m\u00fasica folcl\u00f3rica. Ten arredor de 20 de membros de diferentes idades que se re\u00fanen semanalmente no centro social para ensaiar e act\u00faan en diversos eventos da contorna.\nEconom\u00eda.\nAiazo \u00e9 unha parroquia residencial caracterizada pola multitude de movementos diarios por motivos laborais cara a \u00e1reas urbanas coma a da Coru\u00f1a ou Santiago de Compostela, ademais de a outras zonas m\u00e1is pr\u00f3ximas coma \u00e1 vila de Ordes. Na parroquia as actividades agrarias te\u00f1en unha importancia marxinal, s\u00f3 destacando o unha granxa, o que sup\u00f3n unha diferenza con respecto ao resto do municipio onde estas actividades te\u00f1en unha relevancia moito maior. Aiazo \u00e9 ao mesmo tempo sede de varias PEMES do sector servizos e do sector secundario as\u00ed como dunha grande empresa da silvicultura.\nA historia do poboamento f\u00e1lanos dunha socioeconom\u00eda ligada ao asentamento tradicional en n\u00facleos rurais, onde se concentrou a poboaci\u00f3n nun terreo de pouco valor agrario e en torno a un acu\u00edfero. Historicamente Fontelo, Fons\u00e1 e A Devesa foron os de maior relevancia, obedecendo os 3 \u00e1s mesmas caracter\u00edsticas de vivenda contigua e continua. Complementarios a estes apareceron tanto casas de labranza illadas, coma o caso de Os Pereiros, en A Devesa, ou O Casal, en Fontelo, como outros n\u00facleos que ir\u00edan adquirindo unha importancia crecente no tempo, \u00e9 o caso de A Torre ou A Carballeira. Na segunda metade do s\u00e9culo XX foron aparecendo diversas vivendas illadas, algunhas delas seguindo un \"ribbon development\" ao longo da estrada que une Ponte Carreira con Ordes, outras con forma de \"one off\", e outras complementando n\u00facleos, coma o caso dos chal\u00e9s aparecidos na Carballeira."}
{"id": "23966", "revid": "25871", "url": "https://gl.wikipedia.org/wiki?curid=23966", "title": "A\u00f1\u00e1, Frades", "text": "Santa Mar\u00eda de A\u00f1\u00e1 \u00e9 unha parroquia que se localiza no leste do concello de Frades. Segundo o INE en 2022 ti\u00f1a 138 habitantes (65 homes e 73 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 186 habitantes.\nXeograf\u00eda.\nDemograf\u00eda.\n&lt;/small&gt;\nCultura.\nFestas.\nAs festas que se celebran son:"}
{"id": "23967", "revid": "25871", "url": "https://gl.wikipedia.org/wiki?curid=23967", "title": "EBay", "text": "eBay Inc. \u00e9 unha empresa con p\u00e1xina web destinada \u00e1 poxa de produtos a trav\u00e9s de internet. \u00c9 un dos pioneiros neste tipo de transacci\u00f3ns por internet.\nHistoria.\neBay fundouse en 1995 por Pierre Omydiar en San Jose, California, e o primeiro artigo vendido foi un punteiro l\u00e1ser inservible, por un prezo de 13.83 d\u00f3lares .\nNo ano 1999 comezou a s\u00faa transacci\u00f3n bolsista no \u00edndice Nasdaq. No ano 2002 comprou a empresa PayPal e en outubro do 2001 uniuse co seu hom\u00f3nimo suramericano MercadoLibre."}
{"id": "23968", "revid": "85894", "url": "https://gl.wikipedia.org/wiki?curid=23968", "title": "C\u00e9ltigos, Frades", "text": "San Xuli\u00e1n de C\u00e9ltigos \u00e9 unha parroquia que se localiza no leste do concello de Frades. Segundo o INE en 2022 ti\u00f1a 106 habitantes (48 homes e 58 mulleres) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 161 habitantes.\nXeograf\u00eda.\nDemograf\u00eda.\n&lt;/small&gt;\nCultura.\nFestas.\nAs festas que se celebran son:"}
{"id": "23969", "revid": "85894", "url": "https://gl.wikipedia.org/wiki?curid=23969", "title": "Frades, Frades", "text": "San Marti\u00f1o de Frades \u00e9 unha parroquia que se localiza no centro do concello de Frades. Segundo o INE en 2022 ti\u00f1a 94 habitantes (51 mulleres e 43 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 184 habitantes.\nXeograf\u00eda.\nDemograf\u00eda.\n&lt;/small&gt;\nCultura.\nTop\u00f3nimo.\n\"Frades\" procede do termo lat\u00edn \"Fratres\", \"irm\u00e1ns\", posiblemente en referencia a monxes dunha congregaci\u00f3n relixiosa.\nFestas.\nAs festas que se celebran son:"}
{"id": "23970", "revid": "106452", "url": "https://gl.wikipedia.org/wiki?curid=23970", "title": "Gafoi, Frades", "text": "Santa Mari\u00f1a de Gafoi \u00e9 unha parroquia que se localiza no sur do concello de Frades. Segundo o INE en 2022 ti\u00f1a 276 habitantes (141 mulleres e 135 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 357 habitantes.\nXeograf\u00eda.\nDemograf\u00eda.\n&lt;/small&gt;\nCultura.\nFestas.\nAs festas que se celebran son:"}
{"id": "23971", "revid": "85894", "url": "https://gl.wikipedia.org/wiki?curid=23971", "title": "Galegos, Frades", "text": "San Marti\u00f1o de Galegos \u00e9 unha parroquia que se localiza no oeste do concello de Frades. Segundo o INE en 2022 ti\u00f1a 208 habitantes (113 mulleres e 95 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 283 habitantes.\nXeograf\u00eda.\nDemograf\u00eda.\n&lt;/small&gt;\nCultura.\nPatrimonio.\nO pazo de Galegos conserva a antiga capela e unha moderna torre. Acc\u00e9dese por un portal\u00f3n brasonado e conserva os escudos cos emblemas das familias Montenegro, Andrade e Berm\u00fadez. At\u00f3pase ocupado por unha comunidade relixiosa que o recibiu en doaz\u00f3n.\nO cruceiro de San Marti\u00f1o de Galegos pos\u00fae unha cruz octogonal de remates florenzados, capitel cuadrangular, fuste octogonal que comeza e remata cadrado, con base c\u00fabica de cachotar\u00eda; a plataforma \u00e9 cuadrangular.\nA igrexa parroquial \u00e9 de planta rectangular, coa fachada pintada coas cores azul e branco. Pos\u00fae un dobre campanario coroado por unha cruz.\nEtnograf\u00eda.\nFestas.\nAs festas que se celebran son:"}
{"id": "23972", "revid": "1410", "url": "https://gl.wikipedia.org/wiki?curid=23972", "title": "Ledoira, Frades", "text": "San Marti\u00f1o de Ledoira \u00e9 unha parroquia que se localiza no sur do concello de Frades. Segundo o INE en 2022 ti\u00f1a 142 habitantes (69 mulleres e 73 homes). Ten dez entidades de poboaci\u00f3n.\nXeograf\u00eda.\nSituaci\u00f3n.\nSituada ao sueste do concello de Frades, linda ao suroeste co Pino e ao sur con Arz\u00faa. Dentro do termo municipal fai o propio con Vitre ao norte, con C\u00e9ltigos ao nord\u00e9s, con A\u00f1\u00e1 ao sueste e con Gafoi ao oeste.\nA s\u00faa orograf\u00eda vai condicionada polo r\u00edo Tambre, que polo sur fai as funci\u00f3ns de l\u00edmite municipal, sendo o principal curso fluvial, ao que verten as s\u00faas augas os regatos do P\u00edo e do Porto. Na zona norte da parroquia est\u00e1 o Monte de Vara, con cotas que roldan os 385 m, e as cotas m\u00e1is baixas est\u00e1n no sur, nas beiras do r\u00edo Tambre, que apenas alcanzan os 300 m.\nDemograf\u00eda.\n&lt;/small&gt;\nCultura.\nPatrimonio.\nA igrexa parroquial ten caracter\u00edsticas construtivas similares \u00e1s da zona: planta rectangular con sancrist\u00eda engadida nun lateral, e unha \u00fanica nave; muros de carga de cachoter\u00eda recebada e pintada de branco; vans escasos e de pequenas dimensi\u00f3ns, cun esquema compositivo da fachada concentrando os elementos \u2013porta, fiestra e espadana\u2013 nun mesmo eixo lonxitudinal central; cuberta de tella a d\u00faas augas, e elementos ornamentais practicamente inexistentes. Estes \u00faltimos lim\u00edtanse a unha serie de pezas de canter\u00eda rodeando a porta principal, unha moldura curva no cornixamento e unha espadana decorativa dun s\u00f3 corpo e dous arcos rematada en pin\u00e1culos con b\u00f3las e cruz.\nTurismo.\nA area recreativa da Presa conta cunha praia fluvial, aproveitando a presenza dunha represa no r\u00edo Tambre. O espazo conta con fonte, varias mesas e unha grella.\nFestas.\nAs festas que se celebran son o Carme o primeiro domingo de agosto, o San Marti\u00f1o a segunda fin de semana de novembro, o Santo Ant\u00f3n o 13 de xu\u00f1o e a xuntanza parroquial a comezos do ver\u00e1n."}
{"id": "23973", "revid": "106452", "url": "https://gl.wikipedia.org/wiki?curid=23973", "title": "Mesos, Frades", "text": "Santo Salvador de Mesos \u00e9 unha parroquia que se localiza no oeste do concello de Frades. Segundo o INE en 2022 ti\u00f1a 74 habitantes (38 homes e 36 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 117 habitantes.\nXeograf\u00eda.\nDemograf\u00eda.\n&lt;/small&gt;"}
{"id": "23974", "revid": "106452", "url": "https://gl.wikipedia.org/wiki?curid=23974", "title": "Moar, Frades", "text": "Santaia de Moar \u00e9 unha parroquia que se localiza no sur do concello de Frades. Segundo o INE en 2022 ti\u00f1a 256 habitantes (124 mulleres e 132 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 393 habitantes.\nXeograf\u00eda.\nDemograf\u00eda.\n&lt;/small&gt;"}
{"id": "23975", "revid": "106452", "url": "https://gl.wikipedia.org/wiki?curid=23975", "title": "Papuc\u00edn, Frades", "text": "Santa Mar\u00eda de Papuc\u00edn \u00e9 unha parroquia que se localiza no norte do concello de Frades. Segundo o INE en 2022 ti\u00f1a 261 habitantes (132 homes e 129 mulleres) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 338 habitantes. A s\u00faa econom\u00eda bas\u00e9ase na agricultura.\nNesta parroquia sit\u00faase o complexo municipal, coa piscina e a \u00e1rea Recreativa.\nXeograf\u00eda.\nDemograf\u00eda.\n&lt;/small&gt;"}
{"id": "23976", "revid": "106452", "url": "https://gl.wikipedia.org/wiki?curid=23976", "title": "Vitre, Frades", "text": "San Xo\u00e1n de Vitre \u00e9 unha parroquia que se localiza no norte do concello de Frades. Segundo o INE en 2022 ti\u00f1a 143 habitantes (77 mulleres e 66 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 209 habitantes.\nXeograf\u00eda.\nDemograf\u00eda.\n&lt;/small&gt;"}
{"id": "23978", "revid": "634", "url": "https://gl.wikipedia.org/wiki?curid=23978", "title": "NSA", "text": ""}
{"id": "23981", "revid": "23204", "url": "https://gl.wikipedia.org/wiki?curid=23981", "title": "Antiga Marcha do Reino de Galicia", "text": "A Antiga Marcha do Reino de Galicia \u00e9 unha marcha procesional reco\u00f1ecida oficialmente como un distintivo tradicional de Galicia. A s\u00faa autor\u00eda p\u00e9rdese na tradici\u00f3n popular. Foi executada correntemente polos gaiteiros das confrar\u00edas procesionais ao longo dos s\u00e9culos.\nTam\u00e9n recibiu a denominaci\u00f3n Marcha Solemne do Antigo Reino de Galicia ou Marcha dos Peregrinos, posto que era interpretada habitualmente durante a chegada de xente vida de toda Europa en peregrinaci\u00f3n a Compostela. \nA Antiga Marcha do Reino \u00e9 solemne e lenta e con algunhas fases de mui\u00f1eira. Interpr\u00e9tase con gaitas en tres tonalidades e percusi\u00f3n."}
{"id": "23982", "revid": "23204", "url": "https://gl.wikipedia.org/wiki?curid=23982", "title": "Ram\u00f3n Cabrera", "text": "Ramon Cabrera y Gri\u00f1\u00f3, nado en Tortosa o 27 de decembro de 1806 e finado en Wentworth o 24 de maio de 1877, foi un xeneral carlista espa\u00f1ol.\nTraxectoria.\nFillo de Jos\u00e9 Cabrera, mari\u00f1o da mari\u00f1a que morreu aos poucos anos pero que deixou \u00e1 familia en boa posici\u00f3n social. A s\u00faa nai casou tras a morte do seu home e Ram\u00f3n pasou a estudar no seminario de Tortosa, onde se amosou como un alumno dif\u00edcil, sempre envolto en pelexas e con pouco interese no estudo, a\u00ednda as\u00ed tomou as ordes menores en 1825, seguiu estudando pero o bispo de Tortosa, V\u00edctor S\u00e1ez, rexeitou ordenalo como sacerdote. Tras a morte de Fernando VII, Cabrera foi un dos Voluntarios Realistas que se negaron a obedecer a orde de desarmamento e as autoridades de Tortosa decidiron envialo a Barcelona, Cabrera conseguiu fuxir e refuxiouse en Morella, onde se uniu \u00e1s forzas do pretendente Carlos.\nBaixo as ordes de Manuel Carnicer, Carlos ascendeuno a coronel en 1834 e tras a captura e execuci\u00f3n de Carnicer polos liberais, quedou ao mando das tropas carlistas do Maeztrazgo e o Baixo Arag\u00f3n, e logrou derrotar unha e outra vez aos xenerais isabelinos e aumentar o territorio baixo o seu control, pero tam\u00e9n destacou pola crueldade dos seus m\u00e9todos. A fins de 1835 ti\u00f1a baixo o seu mando a 4.000 homes e a\u00ednda que unha derrota en Molina de Arag\u00f3n freou temporalmente o seu avance, a\u00ednda que dende Cantavieja conseguiu xuntar de novo as s\u00faas partidas, creou unha xunta auxiliar gobernativa e editou o \"Bolet\u00edn del Ej\u00e9rcito Real de Arag\u00f3n, Valencia y Murcia\". Tras o fusilamento dos alcaldes de Torrecillas e Valdealgorfa por orde de Cabrera a comezos de 1836, o xeneral Agust\u00edn Nogueras ordenou o fusilamento da s\u00faa nai, o que tan s\u00f3 conseguiu que a loita se volvera m\u00e1is sangui\u00f1enta e comezou a ser co\u00f1ecido como \"O Tigre do Maeztrazgo\" Entre xu\u00f1o e novembro de 1836, colaborou co xeneral Miguel G\u00f3mez Damas na expedici\u00f3n que percorreu Andaluc\u00eda e Estremadura. De maio a outubro de 1837 participou na Expedici\u00f3n Real, que encabezaba o pretendente Carlos Mar\u00eda Isidro e que chegou \u00e1s portas de Madrid.\nEn xaneiro de 1838 conquistou Morella e converteuna na capital do territorio baixo o seu control, e o pretendente nomeouno conde de Morella. Non aceptou o convenio de Vergara que asinaron os xenerais Baldomero Espartero e Rafael Maroto e que puxo fin \u00e1 guerra carlista no norte. Cabrera quedou como \u00fanico xeneral da causa carlista. En maio de 1840 Espartero conquistou Morella e Cabrera fuxiu ao norte de Catalu\u00f1a, onde permaneceu ata que en xullo cruzou a fronteira francesa. O goberno franc\u00e9s mant\u00edvoo confinado durante alg\u00fans meses ata que lle permitiu marchar a Inglaterra. Cabrera op\u00faxose \u00e1 abdicaci\u00f3n do pretendente no seu fillo Carlos Lu\u00eds que se produciu en 1845. En 1848 durante a Segunda Guerra Carlista entrou en Espa\u00f1a e p\u00faxose \u00e1 fronte das partidas carlistas en Catalu\u00f1a, Arag\u00f3n e Valencia, pero en abril de 1849, derrotado, cruzou a fronteira francesa, onde as autoridades francesas detiv\u00e9ronno ata que a fins de ano pode volver a Inglaterra, onde en 1850 casou cunha rica propietaria, Marianne Catherine Richards, e en 1854 fixou a s\u00faa residencia en Wentworth, preto de Londres e arredouse dos seus antigos camaradas, a\u00ednda que seguiu a formar parte da Comisi\u00f3n Rexia de Par\u00eds e en outubro de 1869 asumiu a xefatura militar e pol\u00edtica do carlismo, creou unha Xunta Central Militar e organizou as bases dun novo partido, a Asociaci\u00f3n Cat\u00f3lica-Mon\u00e1rquica, malia iso as discrepancias co pretendente e con notables figuras do carlismo levaron \u00e1 s\u00faa dimisi\u00f3n en marzo de 1870. En 1875 reco\u00f1eceu a Afonso XIII como lex\u00edtimo rei de Espa\u00f1a e o goberno espa\u00f1ol confirmou o seu t\u00edtulo de Conde de Morella e o rango de capit\u00e1n xeneral do ex\u00e9rcito."}
{"id": "23984", "revid": "181", "url": "https://gl.wikipedia.org/wiki?curid=23984", "title": "Caducifolia", "text": ""}
{"id": "23985", "revid": "98629", "url": "https://gl.wikipedia.org/wiki?curid=23985", "title": "Caducifolio", "text": "Apl\u00edcase o adxectivo caducifolio (do lat\u00edn \"decidere\", caer) \u00e1s \u00e1rbores ou arbustos que perden a s\u00faa follaxe durante unha parte do ano, a cal coincide na maior\u00eda dos casos coa chegada da \u00e9poca desfavorable, a estaci\u00f3n m\u00e1is fr\u00eda nos climas temperados ou polares; algunhas \u00e1rbores perden a follaxe durante a \u00e9poca seca do ano nos climas \u00e1ridos. Estas \u00e1rbores co\u00f1\u00e9cense como \u00e1rbores de folla caduca, decidua ou, de modo menos preciso tecnicamente, de folla caediza.\nMoitas \u00e1rbores e arbustos caducifolios florecen durante este per\u00edodo, xa que isto aumenta a efectividade da polinizaci\u00f3n. A ausencia de follas beneficia a dispersi\u00f3n do pole polo vento ou, no caso das plantas polinizadas por insectos, consegue que as flores sexan m\u00e1is visibles para estes. As\u00ed e todo, esta estratexia non carece de riscos, xa que as flores poden resultar danadas pola xeada.\nCando as follas das \u00e1rbores e arbustos caducifolios finalizan o per\u00edodo vexetativo e co cambio de cor da follaxe fican na \u00e1rbore, denom\u00ednanse marcescentes. D\u00e1se case sempre durante toda a estaci\u00f3n fr\u00eda (outono e inverno no hemisferio norte) at\u00e9 practicamente a sa\u00edda das follas novas na seguinte primavera. \u00c9 com\u00fan en moitas especies de carballos, especialmente no cerqui\u00f1o (\"Quercus pyrenaica\"), o caxigo (\"Quercus faginea\"), numerosos p\u00e9s de faia (\"Fagus sylvatica\") e mailos carpes (\"Carpinus ssp.\"). No sur de Galicia \u00e1s veces tam\u00e9n se d\u00e1 no carballo com\u00fan."}
{"id": "23986", "revid": "98629", "url": "https://gl.wikipedia.org/wiki?curid=23986", "title": "Raposo com\u00fan", "text": "O raposo com\u00fan (\"Vulpes vulpes\"), tam\u00e9n co\u00f1ecido simplemente como raposo, raposa ou golpe nalgunhas zonas \u00f3 norte de Galicia, \u00e9 a meirande especie de raposo e un dos membros m\u00e1is espallados no mundo da orde dos carn\u00edvoros, estando presente en todo o hemisferio norte dende o c\u00edrculo polar \u00e1rtico at\u00e9 o norte de \u00c1frica, Am\u00e9rica do Norte e Eurasia. Est\u00e1 clasificada como unha especie pouco preocupante pola IUCN. A s\u00faa \u00e1rea de distribuci\u00f3n medrou paralelamente coa expansi\u00f3n humana, sendo introducido en Australia, onde \u00e9 considerado prexudicial para os mam\u00edferos nativos e as poboaci\u00f3ns de aves. Por mor da s\u00faa presenza en Australia, est\u00e1 inclu\u00eddo na lista das 100 especies invasoras m\u00e1is dani\u00f1as do mundo.\nO raposo com\u00fan prov\u00e9n de devanceiros m\u00e1is pequenos de Eurasia durante o per\u00edodo Villafranchiense medio, e colonizou Am\u00e9rica do Norte pouco despois da glaciaci\u00f3n de Wisconsin. Entre t\u00f3dolos raposos, o raposo com\u00fan representa a forma m\u00e1is evolucionada en termos de alimentaci\u00f3n carn\u00edvora. Ademais do seu tama\u00f1o maior, o raposo com\u00fan difer\u00e9nciase doutras especies de raposo pola s\u00faa grande habilidade de adaptarse a novos ambientes. Malia que tam\u00e9n \u00e9 co\u00f1ecido como \"raposo vermello\", a especie a mi\u00fado produce individuos con outras cores, inclu\u00edndo exemplares con leucismo e melanismo. No presente est\u00e1n reco\u00f1ecidas corenta e cinco subespecies, que est\u00e1n divididas en d\u00faas categor\u00edas: os meirandes raposos do norte, e os m\u00e1is cativos, os raposos basais de Asia e o norte de \u00c1frica.\nOs raposos adoitan estar xuntos en parellas ou pequenos grupos formados por familias, como dous pais adultos e as s\u00faas cr\u00edas, ou un macho con varias femias con relaci\u00f3ns de parentesco. As cr\u00edas permanecen a car\u00f3n dos seus pais para axudarlles a coidar novas cr\u00edas. Alim\u00e9ntanse principalmente de pequenos roedores, malia que tam\u00e9n poden cazar coellos, galin\u00e1ceas, r\u00e9ptiles, invertebrados e cr\u00edas de ungulados. En ocasi\u00f3ns tam\u00e9n comen froitas e vexetais. Malia que o raposo com\u00fan adoita matar depredadores m\u00e1is pequenos ca el, como outras especies de raposos, \u00e9 vulnerable \u00f3 ataque de depredadores meirandes, como lobos, coiotes, chacais dourados e f\u00e9lidos de tama\u00f1o medio e grande.\nA especie ten unha longa historia de asociaci\u00f3n cos humanos, sendo cazada extensivamente como unha praga e pola s\u00faa pelaxe durante s\u00e9culos, as\u00ed como a s\u00faa representaci\u00f3n no folclore e na mitolox\u00eda de moitas culturas. Por mor da s\u00faa ampla distribuci\u00f3n e gran poboaci\u00f3n, o raposo com\u00fan \u00e9 un dos animais m\u00e1is importantes para a industria da peletar\u00eda. Pequeno de m\u00e1is para supo\u00f1er unha ameaza para os humanos, beneficiouse amplamente da presenza de h\u00e1bitats humanos, e tivo moito \u00e9xito na colonizaci\u00f3n de \u00e1reas urbanas e suburbanas. A domesticaci\u00f3n do raposo com\u00fan est\u00e1 en proceso en Rusia, e deu como resultado o raposo dom\u00e9stico.\nTerminolox\u00eda.\nA palabra \"raposo\" ou \"raposa\" prov\u00e9n de \"rabo\". Moitas linguas tam\u00e9n fan referencia \u00f3 rabo para designar \u00e1 especie, como o hindi \"p\u016b\u0303ch\", o tocario B \"p\u00e4k\u0101\", e o lituano \"uod\u1ebdgis\". O espeso rabo tam\u00e9n \u00e9 a base para o nome en gal\u00e9s, \"llwynog\", literalmente 'mesto', que prov\u00e9n de \"llwyn\" 'arbusto', e para o ojibwa \"waagosh\", que prov\u00e9n de \"waa\" e que se refire \u00f3 movemento de \"bote\" cara a arriba e cara a abaixo que fai o animal co seu rabo.\nO termo cient\u00edfico \"vulpes\" \u00e9 a forma latina para 'raposo'.\nEvoluci\u00f3n.\nO raposo com\u00fan est\u00e1 considerada a m\u00e1is especializada forma de \"Vulpes\", por enriba dos raposos afg\u00e1n, corsac e bengal\u00ed en termos de tama\u00f1o e adaptaci\u00f3n \u00e1 alimentaci\u00f3n carn\u00edvora; o cranio amosa moitos menos trazos de neotenia ca outras especies, e a s\u00faa \u00e1rea facial est\u00e1 m\u00e1is desenvolvida. Por\u00e9n, non est\u00e1 tan adaptado como o \"Vulpes ferrilata\", ou raposo tibetano, cunha dieta puramente carn\u00edvora.\nOrixe.\nA especie ten orixe euroasi\u00e1tica, e puido ter evolucionado do \"Vulpes alopecoides\" ou do \"V.\u00a0chikushanensis\" chin\u00e9s, \u00e1mbolas d\u00faas especies que viviron durante o per\u00edodo Villafranchiense medio. O esp\u00e9cime f\u00f3sil m\u00e1is antigo de \"V.\u00a0vulpes\" foi descuberto en Baranya, Hungr\u00eda e data de hai 3,4 a 1,8\u00a0mill\u00f3ns de anos. A especie devanceira era m\u00e1is pequena que a actual, xa que os f\u00f3siles de raposos com\u00fans son m\u00e1is pequenos que as poboaci\u00f3ns modernas. Os primeiros restos f\u00f3siles das especies modernas rem\u00f3ntanse \u00f3 Plistoceno medio en asociaci\u00f3n co rexeitamento dos primeiros asentamentos humanos. Isto levou \u00e1 teor\u00eda de que o raposo com\u00fan foi cazado polos humanos primitivos como fonte de alimentos e peles.\nColonizaci\u00f3n de Am\u00e9rica do Norte.\nO raposo com\u00fan colonizou o continente de Am\u00e9rica do Norte en d\u00faas ondas: durante ou antes da glaciaci\u00f3n de Illinois, e durante a glaciaci\u00f3n de Wisconsin. O mapa xen\u00e9tico demostra que os raposos com\u00fans de Am\u00e9rica do Norte estiveron illados da s\u00faa contraparte eurasi\u00e1tica durante 400\u00a0000 anos, aumentando as\u00ed as posibilidades de que se producise especiaci\u00f3n, e de que o antigo nome binomial \"Vulpes fulva\" fose v\u00e1lido. Na parte m\u00e1is setentrional, descubr\u00edronse f\u00f3siles de raposo com\u00fan en dep\u00f3sitos do per\u00edodo Sangamoniense no distrito de Fairbanks e Medicine Hat. Os f\u00f3siles que datan do per\u00edodo da glaciaci\u00f3n de Wisconsin est\u00e1n presentes en 25 sitios de Arcansas, California, Colorado, Idaho, Missouri, Novo M\u00e9xico, Tennessee, Texas, Virxinia e Wyoming. A\u00ednda que chegaron moi \u00f3 sur durante o per\u00edodo de Wisconsin, o inicio das condici\u00f3ns c\u00e1lidas encolleu o seu alcance cara \u00f3 norte e recentemente recuperaron os seus antigos h\u00e1bitats americanos grazas a cambios ambientais inducidos polo ser humano. Exames xen\u00e9ticos sinalan que existen d\u00faas poboaci\u00f3ns refuxio en Am\u00e9rica do Norte que puideron terse separado durante o per\u00edodo de Wisconsin. O refuxio do norte (ou boreal) est\u00e1 en Alasca e o oeste do Canad\u00e1, e componse das meirandes subespecies \"V.\u00a0v.\u00a0alascensis\", \"V.\u00a0v.\u00a0abietorum\", \"V.\u00a0v.\u00a0regalis\" e \"V.\u00a0v.\u00a0rubricosa\". O refuxio do sur (ou monta\u00f1\u00e9s) est\u00e1 presente nos parques subalpinos e pasteiros alpinos das monta\u00f1as Rochosas, a cordilleira das Cascadas e Serra Nevada. Comprende as subespecies \"V.\u00a0v.\u00a0macroura\", \"V.\u00a0v.\u00a0cascadensis\" e \"V.\u00a0v.\u00a0necator\". Este \u00faltimo clado separouse de t\u00f3dalas outras poboaci\u00f3ns de raposo com\u00fan dende as \u00faltimas glaciaci\u00f3ns, e pode posu\u00edr adaptaci\u00f3ns ecol\u00f3xicas e psicol\u00f3xicas \u00fanicas.\nMalia que raposos europeos foron introducidos nalgunhas partes dos Estados Unidos na d\u00e9cada de 1900, estudos xen\u00e9ticos recentes sinalan a ausencia de haplotipos de raposos europeos en t\u00f3dalas poboaci\u00f3ns de Am\u00e9rica do Norte. Ademais, raposos com\u00fans orientais foron introducidos e colonizaron California, no val de San Joaquin e na \u00e1rea da bad\u00eda de San Francisco, e semella que puideron terse hibridado coa subespecie \"V.\u00a0v.\u00a0patwin\" nunha pequena zona do val de Sacramento. Por outra banda, non hai evidencias de cruzamentos entre raposos vermellos orientais coa subespecie raposo de Serra Nevada \"V.\u00a0v.\u00a0necator\" ou con outras poboaci\u00f3ns do oeste (entre as monta\u00f1as Rochosas polo leste e a cordilleira das Cascadas e Serra Nevada polo oeste).\nSubespecies.\nNo ano 2005, estaban reco\u00f1ecidas 45 subespecies. En 2010, outra subespecie diferente foi identificada a trav\u00e9s de estudos do haplotipo mitocondrial, \"V.\u00a0v.\u00a0patwin\", que habita nos pasteiros do val de Sacramento.\nS\u00e1bese da mestura xen\u00e9tica entre diferentes subespecies; os raposos brit\u00e1nicos cruz\u00e1ronse con raposos importados de Alema\u00f1a, Francia, B\u00e9lxica, Sarde\u00f1a, e posiblemente Siberia e Escandinavia. Por\u00e9n, os estudos xen\u00e9ticos suxiren poucas diferenzas xen\u00e9ticas entre as poboaci\u00f3ns de raposos \u00f3 longo de Europa. A falta de diversidade xen\u00e9tica \u00e9 consistente co feito de que os raposos com\u00fans son unha especie bastante viaxeira, podendo percorrer unha distancia de 320 km durante o per\u00edodo dun ano.\nAs subespecies de raposo com\u00fan en Eurasia e o norte de \u00c1frica est\u00e1n divididas en d\u00faas categor\u00edas:\nOs raposos com\u00fans que viven en Oriente Medio amosan caracter\u00edsticas f\u00edsicas intermedias entre as categor\u00edas do norte e do sur.\nDescrici\u00f3n.\nCorpo.\nO raposo com\u00fan ten un corpo alongado e membros relativamente curtos. O rabo, que \u00e9 m\u00e1is longo que a metade da lonxitude do corpo (70% da lonxitude da cabeza e corpo), \u00e9 suave e chega at\u00e9 o chan cando o raposo est\u00e1 en p\u00e9. As s\u00faas pupilas son ovaladas e est\u00e1n orientadas verticalmente. Conta con membranas nictitantes, pero s\u00f3 se moven cando os ollos est\u00e1n pechados. As patas dianteiras te\u00f1en cinco d\u00edxitos, mentres que as patas traseiras s\u00f3 te\u00f1en catro e carece de espor\u00f3ns. Son moi \u00e1xiles, sendo quen de chimpar sobre valados de 2 metros de alto, e son bos nadadores. As femias polo xeral te\u00f1en catro pares de tetos, a\u00ednda que femias con sete, nove ou dez tetos non son raras. Os test\u00edculos dos machos son m\u00e1is pequenos c\u00f3s dos raposos \u00e1rticos.\nO seu cranio \u00e9 bastante estreito e alongado, cun pequeno neurocranio. Os seus dentes cairos son relativamente longos. O dimorfismo sexual no cranio \u00e9 m\u00e1is pronunciado ca nos raposos corsac, tendo as femias de raposo com\u00fan cranios m\u00e1is pequenos c\u00f3s machos, con rexi\u00f3ns nasais m\u00e1is anchas e padais duros, as\u00ed como meirandes cairos. Os seus cranios difer\u00e9ncianse dos cans polo foci\u00f1o estreito, premolares menos concorridos, dentes cairos m\u00e1is delgados e perf\u00eds c\u00f3ncavos no canto de convexos.\nDimensi\u00f3ns.\nO raposo com\u00fan e a especie m\u00e1is grande do x\u00e9nero \"Vulpes\". Por\u00e9n, respecto o seu tama\u00f1o, os raposos com\u00fans son moito m\u00e1is lixeiros c\u00f3s cans do mesmo tama\u00f1o do x\u00e9nero \"Canis\". Os \u00f3sos das s\u00faas extremidades, por exemplo, pesan un 30% menos por unidade de \u00e1rea de \u00f3so do agardado para cans de tama\u00f1o semellante. Amosan unha gran variabilidade individual, sexual, de idade e xeogr\u00e1fica. Por termo medio, os adultos roldan os 35\u201350\u00a0cm de alto at\u00e9 a cernella e entre 45-90\u00a0cm de lonxitude coas colas medindo 30-55,5\u00a0cm. As orellas miden de 7,7 a 12,5\u00a0cm e as patas posteriores 12-18,5\u00a0cm. O seu peso var\u00eda dende os 2,2 at\u00e9 os 14\u00a0kg, pesando as femias un 15\u201320% menos c\u00f3s machos. Os cranios dos raposos com\u00fans adultos miden entre 129 e 167\u00a0mm, mentres que os das femias miden de 128 a 159\u00a0mm. As medidas das pegadas das patas dianteiras son de 60mm de longo por 45\u00a0mm de ancho, mentres que as das patas traseiras son 55\u00a0mm de longo e 38mm de ancho. Trotan a unha velocidade de 6 a 13\u00a0km/h, e te\u00f1en unha velocidade m\u00e1xima en carreira de 50\u00a0km/h. Te\u00f1en un paso separado por 25\u201335\u00a0cm cando se desprazan a un ritmo normal. Os raposos com\u00fans de Am\u00e9rica do Norte son polo xeral m\u00e1is lixeiros, con corpos comparativamente m\u00e1is longos respecto da s\u00faa masa corporal e te\u00f1en un alto grao de dimorfismo sexual. Os raposos com\u00fans brit\u00e1nicos son m\u00e1is pesados e m\u00e1is curtos, e os raposos europeos continentais est\u00e1n m\u00e1is achegados \u00e1 media xeral das poboaci\u00f3ns de raposos. O meirande raposo com\u00fan rexistrado en Gran Breta\u00f1a pesaba 17,2\u00a0kg, media 1,4\u00a0m de longo, e foi abatido en Aberdeenshire, Escocia, a comezos de 2012.\nPelaxe.\nA pelaxe de inverno \u00e9 densa, suave, sedosa e relativamente longa. Nos raposos com\u00fans do norte, a pelaxe \u00e9 moi longa, densa e esponxosa, pero \u00e9 m\u00e1is curta, m\u00e1is escasa e grosa nas formas do sur. Entre os raposos do norte, as variedades americanas te\u00f1en o pelo protector m\u00e1is sedoso, mentres que a maior\u00eda dos raposos com\u00fans de Eurasia te\u00f1en pelaxe grosa. Existen tres tipos de cores principais; vermello, prata/negro e cruzamentos (v\u00e9xase \"Mutaci\u00f3ns\"). No caracter\u00edstico tipo vermello, as s\u00faas pelaxes son polo xeral de or avermellado brillante con tinturas amarelentas. \u00d3 longo da columna vertebral ten unha franxa de patr\u00f3ns d\u00e9biles e difusos de pelos casta\u00f1os e avermellados. D\u00faas franxas adicionais pasan polas om\u00f3platas, que, xunto coa franxa espi\u00f1al, forman unha cruz. A parte inferior do lombo adoita ser dunha cor prateada moteada. Os flancos son m\u00e1is claros que a parte traseira, mentres que o queixo, os beizos inferiores, a gorxa e o peito son brancos. A superficie inferior restante do corpo \u00e9 escura, marr\u00f3n ou avermellada. Durante a lactaci\u00f3n, a pelaxe do ventre das femias pode volverse vermello ladrillo. As partes superiores das extremidades son vermellas enferruxadas, mentres que as patas son negras. A parte frontal da faciana e a parte superior do pescozo \u00e9 de cor vermello pardo ou avermellado brillante, mentres que os beizos superiores son brancos. A parte posterior das orellas \u00e9 de cor negra o avermellada, mentres que a superficie interna es esbrancuxada. A parte superior da cola \u00e9 de cor marr\u00f3n avermellada, pero de tonalidade m\u00e1is clara c\u00e1 parte posterior e os flancos. A parte inferior da cola \u00e9 de cor gris p\u00e1lida cunha tintura de cor palla. Un punto negro, onde se atopa a gl\u00e1ndula supracaudal, adoita estar presente na base do rabo. A punta da cola \u00e9 branca.\nMutaci\u00f3ns.\nAs coloraci\u00f3ns at\u00edpicas dos raposos com\u00fans representan diferentes etapas cara \u00f3 melanismo completo, e adoitan ocorrer en rexi\u00f3ns fr\u00edas.\nSentidos.\nOs raposos com\u00fans te\u00f1en visi\u00f3n binocular, mais a s\u00faa visi\u00f3n reacciona principalmente \u00f3 movemento. A s\u00faa percepci\u00f3n auditiva \u00e9 aguda, sendo quen de escoitar un \"Lyrurus tetrix\" cambiando de poleiro a 600 pasos, o voo dos corvos a 0,25\u20130,5\u00a0km e o ch\u00edo dun rato a 100\u00a0m. Son quen de situar sons dentro dun grao de 700\u20133\u00a0000\u00a0Hz, a\u00ednda que con menos precisi\u00f3n nas frecuencias m\u00e1is altas. O seu olfacto \u00e9 bo, pero peor c\u00f3 dos cans adestrados.\nGl\u00e1ndulas de olor.\nOs raposos com\u00fans te\u00f1en un par de sacos anais cubertos por gl\u00e1ndulas seb\u00e1ceas, \u00e1mbolos dous abertos a trav\u00e9s dun s\u00f3 conduto. Os sacos anais act\u00faan como c\u00e1maras de fermentaci\u00f3n nas que organismos aerobios e anaerobios converten o sebo en compostos olorosos, inclu\u00edndo \u00e1cidos alif\u00e1ticos. A gl\u00e1ndula odor\u00edfera\u00a0de forma ovalada ten 25\u00a0mm de longo e 13\u00a0mm de ancho, e supostamente cheira a violetas. A presenza de gl\u00e1ndulas do p\u00e9 \u00e9 errada. As cavidades interdixitais son profundas, cunha tintura avermellada e un forte cheiro. As gl\u00e1ndulas seb\u00e1ceas at\u00f3panse no \u00e1ngulo das mand\u00edbulas.\nComportamento.\nComportamento social e territorial.\nOs raposos com\u00fans estabelecen territorios de h\u00e1bitat estables dentro de \u00e1reas particulares ou ben son itinerantes sen unha morada fixa. Empregan os seus ouri\u00f1os para marcar os seus territorios. Un raposo macho ergue unha pata traseira e os seus ouri\u00f1os r\u00e9ganse cara a adiante fronte a el, mentres que unha raposa femia ab\u00e1ixase para que os ouri\u00f1os se reguen no chan entre as patas traseiras. Os ouri\u00f1os tam\u00e9n se usan para sinalar sitios de cach\u00e9 baleiros, usados para amorear alimentos atopados, como recordatorios para non perder o tempo investig\u00e1ndoos. O emprego de at\u00e9 12 posturas de micci\u00f3n diferentes perm\u00edtelles controlar con precisi\u00f3n a posici\u00f3n da marca de olor. Os raposos com\u00fans viven en grupos familiares que comparten un territorio conxunto. En h\u00e1bitats favorables e/ou \u00e1reas con baixa presi\u00f3n de caza, varios raposos subordinados poden estar presentes nun mesmo lugar. Os raposos subordinados adoitan ser un ou dous, pero \u00e1s veces poden atoparse at\u00e9 oito nun s\u00f3 territorio. Estes subordinados poder\u00edan ser anteriormente animais dominantes, mais na s\u00faa maior\u00eda son exemplares novos da camada anterior, que act\u00faan como axudantes no coidado das cr\u00edas. Alternativamente, explicouse a s\u00faa presenza como reposta \u00f3s excedentes temporais de alimentos non relacionados co \u00e9xito reprodutivo. As raposas non reprodutoras gardar\u00e1n, xogar\u00e1n, preparar\u00e1n, proveer\u00e1n e velar\u00e1n polas cr\u00edas, un exemplo de selecci\u00f3n de parentesco. Os raposos com\u00fans poden deixar as s\u00faas familias unha vez que acadan a adultez se te\u00f1en oportunidade de conseguir un territorio de seu. Se non, permanecer\u00e1n cos seus pais, a\u00ednda que te\u00f1an que pospo\u00f1er a s\u00faa propia reproduci\u00f3n.\nReproduci\u00f3n e desenvolvemento.\nOs raposos com\u00fans reprod\u00facense unha vez \u00f3 ano na primavera. Dous meses antes do ciclo estral (normalmente en decembro), os \u00f3rganos reprodutores das femias cambian de forma e tama\u00f1o. Cando comezan o seu per\u00edodo estral, os seus cornos uterinos duplican o seu tama\u00f1o, e os seus ovarios medran at\u00e9 ser 1,5 a 2 veces m\u00e1is grandes. A formaci\u00f3n de esperma dos machos comeza en agosto-setembro, e os test\u00edculos acadan o seu maior peso en decembro-febreiro. O per\u00edodo estral das femias dura tres semanas, durante as cales os machos se aparean coas femias durante varios d\u00edas, a mi\u00fado nas s\u00faas tobeiras. O bulbus glandis dos machos medra durante a copulaci\u00f3n, formando un v\u00ednculo que pode durar m\u00e1is dunha hora. O per\u00edodo de xestaci\u00f3n dura de 49 a 58 d\u00edas. Malia que os raposos son principalmente mon\u00f3gamos, probas de ADN feitas sobre unha poboaci\u00f3n indicaron grandes niveis de polixinia, incesto e camadas de paternidade mixta. As raposas subordinadas poden quedar embarazadas, pero polo xeral o parto non ten \u00e9xito, ou os seus cachorros son eliminados despois do parto pola femia dominante ou por outros subordinados.\nO tama\u00f1o medio da camada consiste en catro a seis cr\u00edas, a\u00ednda que tam\u00e9n se te\u00f1en rexistrado camadas de at\u00e9 13 cr\u00edas. As camadas grandes son m\u00e1is frecuentes en \u00e1reas onde a mortalidade dos raposos \u00e9 alta. As cr\u00edas nacen cegas, xordas e sen dentes, cunha pelaxe esponxosa de cor marr\u00f3n escura. Cando nacen, pesan de 56 a 110\u00a0g e miden 14,5\u00a0cm de longo cunha cola de 7,5\u00a0cm. Te\u00f1en as patas curtas, as cabezas grandes e o peito amplo. As nais permanecen coas cr\u00edas d\u00faas ou tres semanas, cando xa son quen de termorregularse. Durante este per\u00edodo, os pais ou femias est\u00e9riles alimentan \u00e1s nais. As femias son moi protectoras coas s\u00faas cr\u00edas, e s\u00e1bese que mesmo loitan contra terriers na s\u00faa defensa. Se a nai morre antes de que as cr\u00edas sexan independentes, o pai asume o papel de provedor. As cr\u00edas abren os ollos despois de 13\u201315 d\u00edas, tempo durante o cal os canais auditivos tam\u00e9n abren e os seus dentes superiores comezan a sa\u00edr. Os dentes inferiores asoman 3 ou 4 d\u00edas despois. Os seus ollos son nun principio de cor azul, mais cambian a \u00e1mbar \u00e1s 4 ou 5 semanas. A s\u00faa pelaxe comeza a cambiar \u00e1s tres semanas de idade, cando aparece a raia negra dos ollos. Cando cumpren un mes, aparecen manchas vermellas e brancas nas facianas. Durante este tempo, as s\u00faas orellas ender\u00e9itanse e os seus foci\u00f1os al\u00f3nganse. As cr\u00edas comezan a abandonar as tobeiras e experimentar con alimentos s\u00f3lidos tra\u00eddos polos seus pais con 3 ou 4 semanas de idade. O per\u00edodo de lactaci\u00f3n dura unhas 6 ou 7 semanas. A s\u00faa primeira pelaxe comeza a cubrirse de pelos brillantes despois de 8 semanas. Con 3 ou 4 meses, as cr\u00edas te\u00f1en as patas longas, e o peito estreito e musculoso. Acadan as proporci\u00f3ns adultas con 6 a 7 meses. Algunhas femias poden chegar \u00e1 madureza sexual con 9\u201310 meses, tendo as s\u00faas primeiras camadas cun ano de idade. En catividade, a s\u00faa lonxevidade pode chegar a 15 anos, a\u00ednda que en liberdade non adoitan sobrevivir m\u00e1is 5 anos.\nComportamento na tobeira.\nAg\u00e1s na \u00e9poca de cr\u00eda, a maior\u00eda dos raposos com\u00fans prefiren vivir en espazos abertos, en \u00e1reas con moita vexetaci\u00f3n, a\u00ednda que poden entrar en tobeiras para gorecerse do mal tempo. As s\u00faas tobeiras adoitan estar en outeiros ou ladeiras de monta\u00f1as, cavorcos, cant\u00eds, beiras empinadas de corpos de auga, gabias, depresi\u00f3ns, calexas, en fendas de rocha e ambientes humanos descoidados. Os raposos com\u00fans prefiren cavar as s\u00faas tobeiras en chans ben drenados. As tobeiras escavadas nas ra\u00edces das \u00e1rbores poden durar d\u00e9cadas, mentres que as escavadas nas estepas duran s\u00f3 uns poucos anos. Poden abandonar os seus agochos durante os gromos de sarna, posiblemente como mecanismo de defensa contra a propagaci\u00f3n de doenzas. Nas rexi\u00f3ns des\u00e9rticas de Eurasia, poden usar as tobeiras dos lobos, porco espi\u00f1os e outros mam\u00edferos grandes, as\u00ed como as cavadas por colonias de xerbos. Comparadas coas tobeiras constru\u00eddas polos raposos \u00e1rticos, teixugos, marmotas e raposos de corsac, as dos raposos com\u00fans non son demasiado complexas. As tobeiras do raposo com\u00fan div\u00eddense en goridas e tobos temporais, que consisten nunha pequena pasaxe ou cova para agocharse. A entrada principal da tobeira conduce cara a abaixo (40\u201345 \u00b0) e ensancha nunha gorida, dende onde se ramifican numerosos t\u00faneles laterais. A s\u00faa profundidade var\u00eda entre os 0,5 e os 2,5\u00a0m, raramente chegando a auga subterr\u00e1nea. A pasaxe principal pode chegar a medir 17\u00a0m de longo, mais a media rolda entre os 5 e os 7\u00a0m. En primavera, os raposos com\u00fans limpan os seus acubillos do exceso de terra a trav\u00e9s de movementos r\u00e1pidos, primeiro coas patas dianteiras e despois con movementos de patadas coas patas traseiras, sacando a terra desbotada a m\u00e1is de 2m da tobeira. Cando nacen as cr\u00edas, a terra desbotada \u00e9 pisada para formar un lugar de xogo para eles e onde tam\u00e9n poden recibir a comida. Poden compartir as s\u00faas goridas con marmotas ou teixugos. \u00d3 contrario que os teixugos, que limpan coidadosamente as s\u00faas terras e defecan en latrinas, os raposos com\u00fans adoitan abandonar as pezas de presa arredor das s\u00faas cavidades. O tempo medio que dorme un raposo vermello en catividade \u00e9 de 9,8 horas \u00f3 d\u00eda.\nComunicaci\u00f3n.\nLinguaxe corporal.\nA linguaxe corporal dos raposos com\u00fans est\u00e1 composto por movementos das orellas, cola e certos acenos, utilizando o seu corpo para salientar determinados xestos. As posturas poden dividirse entre as cateror\u00edas agresiva/dominante e temerosa/submisa. Algunhas posturas poden ser unha mestura das d\u00faas categor\u00edas.\nOs raposos curiosos xiran e axitan as s\u00faas orellas mentres olfactean. Os individuos brincadores levantan as orellas e \u00e9rguense sobre as s\u00faas patas traseiras. Os raposos machos que cortexan as femias, ou despois de expulsar con \u00e9xito \u00f3s rivais, xirar\u00e1n as s\u00faas orellas cara a f\u00f3ra e levantar\u00e1n as s\u00faas colas en posici\u00f3n horizontal, coas puntas levantadas cara a arriba. Cando te\u00f1en medo, os raposos sorr\u00edn en submisi\u00f3n, arqueando o lombo, curvando os seus corpos, agachando as patas e axitando as colas cara a adiante e cara a atr\u00e1s coas orellas cara a atr\u00e1s e premendo contra os seus cranios. Cando queren expresar submisi\u00f3n a un animal dominante, a postura \u00e9 semellante, mais sen arquear o lombo nin curvar o corpo. Os raposos submisos achegaranse \u00f3s animais dominantes nunha postura baixa, de maneira que os seus foci\u00f1os se levanten para saudar. Cando dous raposos emparllados se enfrontan entre eles pola comida, ach\u00e9ganse o un \u00f3 outro e emp\u00farranse contra os flancos do outro, transmitindo unha mestura de medo e agresi\u00f3n a trav\u00e9s das colas e dos arcos do lombo sen agacharse e tirando das s\u00faas orellas cara a atr\u00e1s sen aplastalas contra os cranios. Cando lanzan un ataque asertivo, os raposos com\u00fans ach\u00e9ganse directamente no canto de atacar polos lados, coas s\u00faas colas en alto e as orellas rotadas cara \u00f3s lados. Durante estas liortas, os raposos com\u00fans col\u00f3canse sobre a parte superior do corpo do outro coas s\u00faas patas dianteiras, utilizando ameazas coa boca aberta. Tales pelexas s\u00f3 ocorren entre os exemplares novos ou entre adultos do mesmo sexo.\nVocalizaci\u00f3ns.\nOs raposos com\u00fans te\u00f1en un amplo rexistro vocal, e producen diferentes sons que abranguen at\u00e9 cinco oitavas, os cales var\u00edan dun exemplar a outro. An\u00e1lises recentes identifican 12 sons diferentes producidos polos adultos e 8 polas cr\u00edas. A maior\u00eda dos sons poden dividirse entre chamadas de \"contacto\" e \"interacci\u00f3n\". As primeiras var\u00edan de acordo coa distancia entre os individuos, mentres que as \u00faltimas dependen do nivel de agresi\u00f3n.\nOutra chamada, que non encaixa nas d\u00faas categor\u00edas, \u00e9 un son longo e monosil\u00e1bico \"waaaaah\"\". Como \u00e9 comunmente escoitado durante a \u00e9poca de reproduci\u00f3n, p\u00e9nsase que \u00e9 realizado por femias para atraer \u00f3s machos. Cando detectan perigo, os raposos emiten un ladrido monosil\u00e1bico. A curta distancia, \u00e9 como unha tose apagada, mentres que a longas distancias \u00e9 m\u00e1is agudo. As cr\u00edas fan xemidos resoantes cando son aleitadas, e estas chamadas son especialmente ruidosas cando non est\u00e1n satisfeitas.\nEcolox\u00eda.\nAlimentaci\u00f3n e caza.\nOs raposos com\u00fans son omn\u00edvoros e a s\u00faa dieta \u00e9 moi variada. Unha investigaci\u00f3n realizada na antiga Uni\u00f3n Sovi\u00e9tica demostrou que os raposos com\u00fans consomen m\u00e1is de 300 especies animais e unha ducia de especies de plantas. Alim\u00e9ntanse principalmente de pequenos roedores como ratos de campo, esqu\u00edos de terra, h\u00e1msteres, xerbos ou marmotas. Entre as s\u00faas presas secundarias incl\u00faense paxaros (como paseriformes, galiformes e anseriformes), lep\u00f3ridos, porco espi\u00f1os, mapaches, did\u00e9lfidos, r\u00e9ptiles, insectos e outros invertebrados, al\u00e9n de mam\u00edferos mari\u00f1os, peixes e equinodermos. En raras ocasi\u00f3ns, os raposos poden atacar exemplares novos ou pequenos de ungulados. Normalmente depredan animais mam\u00edferos de ata 3,5kg de peso, e precisan 500g de comida diarios. Os raposos com\u00fans tam\u00e9n adoitan comer plantas, e nalgunhas \u00e1reas a froita pode representar at\u00e9 o 100% da s\u00faa dieta durante o outono. O seu consumo de froitas incl\u00fae arandos, amoras, framboesas, cereixas, caquis, moreiras, maz\u00e1s, ameixas, uvas e landras. Outras plantas que consomen son gram\u00edneas, \"Cyperaceae\" e tub\u00e9rculos.\nOs raposos com\u00fans tam\u00e9n depredan galiformes e paxaros cantores, lebre, coellos, ratas de almiscre, particularmente en reservas de caza e granxas onde as aves de criadeiro son protexidas e coidadas, as\u00ed como granxas av\u00edcolas.\nMalia que existe un consenso popular de que o seu olfacto \u00e9 moi importante na caza, dous estudos que investigaron experimentalmente o papel do olfacto, o o\u00eddo e a vista chegaron \u00e1 conclusi\u00f3n de que a vista e o sentido m\u00e1is importante na caza para os raposos com\u00fans e os coiotes.\nOs raposos com\u00fans prefiren cazar nas primeiras horas da ma\u00f1\u00e1 antes do amencer e durante a noite. A\u00ednda que normalmente prefiren alimentarse s\u00f3s, poden ser m\u00e1is sociables en ambientes ricos en recursos. Cando depredan presas como ratos, primeiro identifican o lugar exacto cun son, despois saltan por enriba do agocho da presa, dirix\u00edndose no aire coas s\u00faas colas, antes de aterrar no seu obxectivo at\u00e9 5 metros de distancia. Polo xeral s\u00f3 se alimentan de prea na \u00faltima hora da tarde e pola noite. Son extremadamente posesivos coa s\u00faa comida e defender\u00e1n as s\u00faas capturas mesmo de animais dominantes. En ocasi\u00f3ns, os raposos com\u00fans poden cometer actos de matanzas excesivas; durante a tempada de cr\u00eda, rexistrouse un caso no que catro raposos mataron unhas 200 gaivotas choronas cada un, en especial durante as horas escuras e ventosas cando as condici\u00f3ns de voo eran desfavorables. As perdas de aves de curral e de caza poden ser importantes debido a isto. Semella que \u00f3s raposos com\u00fans non lles gusta o sabor das toupas, mais atr\u00e1panas vivas e danllas \u00e1s cr\u00edas para que xoguen con elas.\nUn estudo de 2008\u20132010 con 84 raposos realizado na Rep\u00fablica Checa e Alema\u00f1a demostrou con \u00e9xito que a caza en vexetaci\u00f3n alta ou baixo a neve poder\u00eda implicar unha conexi\u00f3n dos raposos co campo magn\u00e9tico da Terra.\nInimigos e competidores.\nOs raposos com\u00fans, polo xeral, dominan outras especies de raposos. Os raposos \u00e1rticos normalmente evitan as competencias con raposos com\u00fans que viven m\u00e1is \u00f3 norte, onde a comida \u00e9 demasiado escasa para manter o corpo meirande dos raposos com\u00fan. A\u00ednda que o l\u00edmite norte da especie com\u00fan est\u00e1 relacionado coa presenza de comida, o l\u00edmite sur da especie \u00e1rtica est\u00e1 limitada pola presenza do primeiro. Tanto os raposos com\u00fans como os \u00e1rticos foron introducidos en case cada illa entre as illas Aleutianas e o arquip\u00e9lago Alexander durante as d\u00e9cadas de 1830 e 1930 pola industria da pel. Os raposo com\u00fans desprazaron invariablemente \u00f3s raposos \u00e1rticos, rexistr\u00e1ndose o caso dun \u00fanico macho que matou a t\u00f3dolos raposos \u00e1rticos residentes nunha pequena illa en 1866. Cando son poboaci\u00f3ns simp\u00e1tricas, os raposos \u00e1rticos evitan a confrontaci\u00f3n aliment\u00e1ndose de lemmings e refugallos, no canto dos toupellos que prefiren os raposos com\u00fans. \u00c1mbalas d\u00faas especies matan \u00e1s cr\u00edas da outra cando te\u00f1en oportunidade. Os raposos com\u00fans son serios competidores dos raposos corsac, xa que cazan as mesmas presas durante todo o ano. Ademais, a especie com\u00fan \u00e9 m\u00e1is forte, est\u00e1 mellor adaptada a cazar na neve a m\u00e1is de 10 cm de profundidade e \u00e9 m\u00e1is efectiva na caza e captura de roedores de tama\u00f1o medio e grande. Semella que os raposos corsac s\u00f3 superan \u00f3s com\u00fans en \u00e1reas semides\u00e9rticas e esteparias. En Israel, os raposos de Blanford evitan a competici\u00f3n cos raposos com\u00fans restrix\u00edndose a si mesmos en cant\u00eds rochosos e evitando as chairas abertas habitadas polos com\u00fans. Os raposos com\u00fans tam\u00e9n dominan sobre as especies \"Vulpes macrotis\" e \"Vulpes velox\". Os primeiros evitan a competici\u00f3n vivindo en ambientes \u00e1ridos, \u00f3 tempo que os com\u00fan incrementaron a s\u00faa presenza en \u00e1reas antigamente ocupadas por eles por mor dos cambios medioambientais inducidos polos humanos. Os raposos com\u00fans matan a ambas especies e compiten tanto pola s\u00faa comida como polas s\u00faas tobeiras. Os raposos grises son a excepci\u00f3n, xa que dominan \u00f3s raposos com\u00fans onde os seus h\u00e1bitats coiciden. Historicamente, a interacci\u00f3n entre as d\u00faas especies \u00e9 rara, xa que os gries prefiren as \u00e1reas densamente boscosas ou semi\u00e1ridas, en oposici\u00f3n \u00f3s com\u00fans, que prefiren \u00e1reas abertas e moderadas. Por\u00e9n, as interacci\u00f3ns convert\u00e9ronse en algo m\u00e1is frecuente por mor da deforestaci\u00f3n, o cal permite \u00f3s raposos com\u00fans colonizar os h\u00e1bitats dos grises.\nOs lobos poden matar e comer raposos en disputas por cad\u00e1veres. Nas \u00e1reas de Am\u00e9rica do Norte onde as poboaci\u00f3ns de raposo com\u00fan e de coiote son simp\u00e1tricas, os raposos tenden a evitar os territorios dos coiotes. A causa principal desta separaci\u00f3n pode ser a evasi\u00f3n activa por parte dos raposos. As interacci\u00f3ns entre \u00e1mbalas d\u00faas especies var\u00edan na s\u00faa natureza, dende o antagonismo activo at\u00e9 a indiferenza. A maior\u00eda dos encontros agresivos son iniciados por coiotes, e hai poucos casos rexistrados de raposos vermellos que act\u00faan agresivamente cara \u00f3s coiotes, ag\u00e1s cando son atacados ou cando se achegan \u00e1s s\u00faas cr\u00edas. Por outra banda, t\u00e9\u00f1ense observado raposos e coiotes aliment\u00e1ndose xuntos. En Israel, os raposos com\u00fans comparten o seu h\u00e1bitat con chacais dourados. Cando os seus h\u00e1bitats cadran, os dous c\u00e1nidos compiten por mor das s\u00faas dietas id\u00e9nticas. Os raposos ignoran os cheiros ou pegadas de chacais nos seus territorios e evitan a proximidade f\u00edsica cos propios chacais. Nas \u00e1reas onde os chacais son moi abondosos, a poboaci\u00f3n de raposos decrece significativamente, aparentemente polo principio da exclusi\u00f3n competitiva.\nOs raposos com\u00fans dominan os mapaches, \u00e1s veces acabando coas cr\u00edas ou trabando \u00f3s adultos at\u00e9 a morte. Co\u00f1\u00e9cense casos de raposos que acabaron con cans mapache que entraron nas s\u00faas tobeiras. Esta competencia alcanza o seu m\u00e1ximo durante a comezos da primavera, cando a comida a\u00ednda \u00e9 escasa. En Tartaria, a depredaci\u00f3n dos raposos com\u00fans representa arredor do 11,1% das mortes de cans mapache, e esta cifra el\u00e9vase at\u00e9 o 14,3% no noroeste de Rusia.\nOs raposos com\u00fans tam\u00e9n poden matar pequenos must\u00e9lidos como donicelas, gardu\u00f1as, martas, armi\u00f1os, donicelas siberianas, fur\u00f3ns e martas cibelinas. Os teixugos poden vivir a car\u00f3n dos raposos com\u00fans en secci\u00f3n illadas de grandes tobeiras. \u00c9 posible que as d\u00faas especies se toleren a unha \u00e1 outra debido \u00f3 mutualismo; os raposos achegan restos de comida \u00f3s teixugos, mentres que os teixugos mante\u00f1en limpas as tobeiras compartidas. Por\u00e9n, co\u00f1\u00e9cense casos de teixugos que expulsan \u00e1s femias das tobeiras e destr\u00faen as camadas sen comelas. Os glut\u00f3ns poden matar \u00f3s raposos com\u00fans, a mi\u00fado cando estes dormen ou est\u00e1n preto de prea. Pola contra, os raposos poden matar cr\u00edas non atendidas de glut\u00f3ns.\nOs raposos com\u00fans poden competir con hienas riscadas por cad\u00e1veres grandes. Os raposos com\u00fans poden ceder a s\u00faa quenda \u00e1s hienas en corpos sen abrir, xa que as mand\u00edbulas m\u00e1is fortes destas \u00faltimas poden esgazar doadamente a carne que \u00e9 dura de m\u00e1is para os raposos. Os raposos poden acosar as hienas, usando o seu pequeno tama\u00f1o e maior velocidade para evitar os ataques das hienas. En ocasi\u00f3ns, parece que os raposos atormentan deliberadamente \u00e1s hienas mesmo cando non hai comida pola que competir. En ocasi\u00f3ns, os raposos non poden eludir os seus ataques e son asasinados. A mi\u00fado at\u00f3panse restos de raposo nas goridas de hienas, e as tam\u00e9n poden cobrarse os raposos que caen nas trampas.\nEn Eurasia, os raposos poden ser depredados por leopardos, caracais e linces europeos. Os linces perseguen \u00f3s raposos na neve profunda, onde as s\u00faas patas m\u00e1is longas e gadoupas m\u00e1is grandes lles dan vantaxe sobre os raposos, especialmente cando a profundidade da neve excede o metro. No distrito de Velikoluki, en Rusia, os raposos com\u00fans est\u00e1n ausentes ou son vistos s\u00f3 ocasionalmente naquelas zonas onde os linces te\u00f1en os seus territorios permanentes Os investigadores coidan que os linces representan unha ameaza considerablemente menor c\u00f3s lobos. En Am\u00e9rica do Norte, os depredadores felinos dos raposos incl\u00faen o puma, o lince canadense e o lince vermello. Ocasionalmente, grandes rapaces como o bufo real poden depredar raposos com\u00fans, e tam\u00e9n se sabe de aguias reais que cazaron exemplares adultos.\nDistribuci\u00f3n.\nOs raposos com\u00fans son animais cunha ampla distribuci\u00f3n, cuxa \u00e1rea abrangue case 70 mill\u00f3ns km\u00b2. Distrib\u00faense \u00f3 longo de todo o hemisferio norte dende o c\u00edrculo polar \u00e1rtico at\u00e9 \u00c1frica do Norte, Am\u00e9rica Central e Asia. Est\u00e1n ausentes en Islandia, nas illas do \u00c1rtico, nalgunhas partes de Siberia e nos desertos extremos.\nNon est\u00e1n presentes en Nova Zelandia e est\u00e1n clasificados como \"novos organismos prohibidos\" baixo a lei de substancias perigosas e novos organismos de 1996, que prohibe a s\u00faa importaci\u00f3n.\nAustralia.\nEn Australia, as estimaci\u00f3ns de 2012 declararon que hab\u00eda m\u00e1is de 7,2\u00a0mill\u00f3ns de exemplares nunha \u00e1rea que se estende a trav\u00e9s da maior\u00eda das terras continentais. A especie estabeleceuse en Australia a trav\u00e9s de sucesivas introduci\u00f3ns dos colonizadores na d\u00e9cada de 1830 na Terra de Van Diemen (arredor de 1833) e no distrito de Port Phillip de Nova Gales do Sur (arredor de 1845) co obxectivo de practicar o deporte tradici\u00f3n ingl\u00e9s da caza do raposo. Non se estabeleceu unha poboaci\u00f3n permanente na illa de Tasmania e consid\u00e9rase que foi por mor da presenza do dia\u00f1o de Tasmania. Por\u00e9n, no continente a especie tivo moito \u00e9xito como superdepredador. \u00c9 menos com\u00fans nas \u00e1reas onde o dingo \u00e9 m\u00e1is prevalente, mais polo seu comportamento de tobeiras, conseguiu diferenciaci\u00f3n de nicho sobre o can e o gato silvestres. Por todo isto, converteuse nunha das especies m\u00e1is invasoras do continente. O raposo com\u00fan provocou a extinci\u00f3n e o esmorecemento de varias especies nativas australianas, entre elas as da familia Potoroidae como o canguro rata do deserto. A distribuci\u00f3n dos raposos com\u00fan na parte sur do continente cadrou co espallamento de coellos en Australia e o correspondente esmorecemento de varios mam\u00edferos de tama\u00f1o medio, como o \"Bettongia penicillata\", o \"Bettongia lesueur\", o \"Aepyprymnus rufescens\", o bilb\u00ed, o \"Myrmecobius fasciatus\", o \"Onychogalea fraenata\" e o quokka. Moitas destas especies est\u00e1n moi limitadas en \u00e1reas (como illas) onde os raposos com\u00fans est\u00e1n ausentes ou son raros. Existen programas de erradicaci\u00f3n local, malia que a idea da erradicaci\u00f3n consid\u00e9rase moi dif\u00edcil por mor do comportamento de tobeira e a caza nocturna desta especie, polo que o foco est\u00e1 posto na xesti\u00f3n coa introduci\u00f3n de recompensas estatais. Segundo o goberno de Tasmania, os raposos foron introducidos na anteriormente libre de raposos illa de Tasmania en 1999 ou 2000, supo\u00f1endo unha ameaza significativa para a fauna salvaxe como o \"Bettongia gaimardi\". Estabeleceuse un programa de erradicaci\u00f3n polo departamento de Industria e Auga tasmaniano.\nSarde\u00f1a.\nA orixe da subespecie sarda \"ichnusae\" \u00e9 incerta, xa que non existen rexistros do Plistoceno. \u00c9 posible que a s\u00faa orixe se producise durante o Neol\u00edtico por mor da introduci\u00f3n na illa polo home. Ded\u00facese ent\u00f3n que as poboaci\u00f3ns sardas de raposo derivasen das repetidas introduci\u00f3ns de animais dende diferentes localidades do Mediterr\u00e1neo. Esta \u00faltima teor\u00eda pode explicar a diversidade fenot\u00edpica da subespecie.\nDoenzas e parasitos.\nOs raposos com\u00fans son o vector m\u00e1is importante de rabia en Europa. En Londres, a artrite \u00e9 com\u00fan nos raposos com\u00fans, particularmente na columna vertebral. Tam\u00e9n poden infectarse con leptospirose e tularemia, a\u00ednda que non son especialmente susceptibles a esta \u00faltima. Poden caer enfermos de listeriose e espiroquetose, e poden actuar como vectores na propagaci\u00f3n de erisipela, brucelose e encefalite transmitido por carrachas. Unha misteriosa doenza fatal preto do lago Sartlan no oblast de Novosibirsk foi identificada entre os raposos com\u00fans locais, mais a causa non foi determinada. Considerouse a posibilidade de que fose producida por unha forma aguda de encefalomielite, que foi observada por primeira vez en raposos prateados criados en catividade. Co\u00f1\u00e9cense casos individuais de raposos infectados con \"Yersinia pestis\".\nOs raposos non son propensos \u00e1 infestaci\u00f3n con pulgas. Especies como \"Spilopsyllus cuniculi\" son transmitidas probablemente a trav\u00e9s das presas capturadas polos raposos, mentres que outras como \"Archaeopsylla erinacei\" son transmitidas mentres viaxan. As pulgas que se alimentan de raposos com\u00fans incl\u00faen \"Pulex irritans\", \"Ctenocephalides canis\" e \"Paraceras melis\". Carrachas como \"Ixodes ricinus\" e \"I.\u00a0hexagonus\" non son infrecuentes nos raposos, e p\u00f3dense atopar en femias coidadoras e cr\u00edas a\u00ednda nas s\u00faas tobeiras. O piollo \"Trichodectes vulpis\" dir\u00edxese especificamente a raposos, mais \u00e9 relativamente infrecuente. O \u00e1caro \"Sarcoptes scabiei\" \u00e9 a causa m\u00e1is importante de sarna en raposos com\u00fans. Provoca ca\u00edda extensiva de pelo, comezando pola base da cola e as patas traseiras, despois polo lombo antes de estenderse polo resto do corpo. Nas fases finais desta doenza, os raposos poden perder m\u00e1is da metade da s\u00faa pelaxe, o 50% do seu peso corporal e poden roer as extremidades infectadas. Na fase epizo\u00f3tica da doenza, polo xeral os raposos tardan catro meses en morrer despois da infecci\u00f3n. Outros endoparasitos incl\u00faen \"Demodex folliculorum\", \"Notoderes\", \"Otodectes cynotis\" (que pode ser atopado con frecuencia no conduto auditivo externo), \"Linguatula serrata\" (que infecta as pasaxes nasais) e dermatofitoses.\nCo\u00f1\u00e9cense unhas 60 especies de vermes parasitos que infectan \u00f3s raposos nas granxas peleteiras, mentres que esta cifra se reduce a 20 en liberdade. Varias especies de cocc\u00eddios dos x\u00e9neros \"Isospora\" e \"Eimeria\" infectan os raposos. As especies de nematodos que se atopan na flora dos raposos son \"Toxocara canis\" e \"Uncinaria stenocephala\", \"Capillaria aerophila\" e \"Crenosoma vulpis\", infectando os dous \u00faltimos os seus pulm\u00f3ns. \"Capillaria plica\" infecta a vexiga dos raposos. \"Trichinella spiralis\" af\u00e9ctaos moi raramente. As especies de Eucestoda m\u00e1is com\u00fans nos raposos son \"Taenia spiralis\" e \"T.\u00a0pisiformis\". Outros son \"Echinococcus granulosus\" e \"E.\u00a0multilocularis\". S\u00e1bense de once especies de trematodos que infectan \u00f3s raposos, inclu\u00edndo \"Metorchis conjunctus.\nRelaci\u00f3ns cos humanos.\nNo folclore, na relixi\u00f3n e na mitolox\u00eda.\nOs raposos com\u00fans salientan prominentemente no folclore e na mitolox\u00eda das culturas humanas coas que son simp\u00e1tricas. Na mitolox\u00eda grega, a raposa teumesia ou raposa cadmea, foi un raposo xigante que estaba destinado a non ser atrapado nunca. O raposo foi un dos fillos de Equidna.\nNa mitolox\u00eda celta, o raposo \u00e9 un animal simb\u00f3lico. Nos montes Cotswolds, cr\u00edase que as bruxas tomaban a forma de raposos para roubar manteiga dos veci\u00f1os. No folclore europeo, a figura de Roman de Renart simbolizaba o engano e a argucia. Apareceu orixinalmente (baixo o nome de \"Reinardus\") como unha personaxe secundaria no poema de 1150 \"Ysengrimus\". Reapareceu en 1175 na obra de Pierre Saint Cloud \"Le Roman de Renart\", e fixo o seu debut en Inglaterra \"O conto do sacerdote da monxa\" de Geoffrey Chaucer. Moitas das aventuras de Roman de Renart prove\u00f1en das observaci\u00f3ns do comportamento real dos raposos; \u00e9 inimigo do lobo e ten afecci\u00f3n polas amoras e as uvas.\nMoitos contos populares chineses falan sobre esp\u00edritos raposo chamados \"huli jing\" que poden ter at\u00e9 nove colas, igual c\u00f3s \"kumiho\", como son co\u00f1ecidos en Corea. Na mitolox\u00eda xaponesa, os kitsune son esp\u00edritos raposo que pos\u00faen habilidades m\u00e1xicas que medran coa idade e sabedor\u00eda. A m\u00e1is co\u00f1ecida entre estas habilidades \u00e9 a de adoptar forma humana. Mentres que alg\u00fans contos populares falan de kitsune que empregan esta habilidade para enganar outros, outras historias retr\u00e1tannos como fieis gardi\u00e1ns, amigos, amantes e esposas. No folclore \u00e1rabe, o raposo \u00e9 considerado un animal covarde, feble, enganoso e ladino, e del dise que simula a morte enchendo o seu abdome con aire para semellar inchado, logo d\u00e9itase de lado, agardando o achegamento dunha presa involuntaria. A astucia do animal foi recollida por autores da Biblia, e aplicaron a palabra \"raposo\" a falsos profetas (Ezequiel 13:4) e \u00e1 hipocresia de Herod Antipas (Lucas 13:32).\nO raposo asteiro aparece na mitolox\u00eda dos nativos americanos, onde \u00e9 representado como un compa\u00f1eiro do Coiote. Por\u00e9n, o raposo \u00e9 compa\u00f1eiro enganoso que adoita roubar a comida do Coiote. No mito da creaci\u00f3n achomawi, o raposo e o coiote son os creadores do mundo que marchan xusto antes da chegada do ser humano. O pobo yurok cre que o raposo, anoxado, capturou o Sol e atouno nun outeiro, o cal fixo que queimara un gran burato no chan. Unha historia inuit conta como o raposo, retratado como unha muller fermosa, engana un cazador para que case con ela, s\u00f3 para logo recuperar a s\u00faa verdadeira forma e marchar por mor das ofensas del. Unha historia menominee conta que o raposo \u00e9 un amigo pouco fiable do lobo.\nCaza do raposo.\nO rexistro hist\u00f3rico m\u00e1is antigo da caza do raposo prov\u00e9n do s\u00e9culo -IV; s\u00e1bese que Alexandre o Grande cazou raposos e un selo datado do -350 representa un cabaleiro persa no proceso de caza dun raposo. Xenofonte de Atenas, quen v\u00eda a caza como parte da educaci\u00f3n dun home culto, defend\u00eda a matanza de raposos como pragas, xa que distra\u00edan \u00f3s cans do rastro das lebres. Os romanos cazaron raposos arredor do ano 80. Durante os Anos escuros en Europa, os raposos eran considerados presas secundarias, pero a s\u00faa importancia foi medrando co tempo. Canuto o Grande clasificou os raposos como \"bestas de persecuci\u00f3n\", unha categor\u00eda de presa m\u00e1is baixo c\u00e1 de \"bestas de cazar\u00eda\". Os raposos foron cazados cada vez menos como alima\u00f1as e m\u00e1is como \"bestas de persecuci\u00f3n\", at\u00e9 o punto que a finais da d\u00e9cada de 1200, Eduardo I de Inglaterra ti\u00f1a unha caninea de sabuxos e un cazador especializado en raposos. Durante este per\u00edodo, os raposos foron cazados cada vez na superficie coa axuda de sabuxos, m\u00e1is que baixo terra cos terriers. Eduardo de York axudou \u00f3 ascenso dos raposos como presas m\u00e1is prestixiosas no seu \"The Master of Game\". No Renacemento, a caza do raposo converteuse nun deporte tradicional da nobreza. Despois de que a guerra civil inglesa causase unha ca\u00edda nas poboaci\u00f3ns de cervos, a caza de raposos popularizouse a\u00ednda m\u00e1is. A mediados do s\u00e9culo XVII, Gran Breta\u00f1a estaba dividida en territorios de caza de raposo e comezaron a formarse os primeiros clubs de caza (sendo o primeiro o \"Charlton Hunt Club\" en 1737). A popularidade da caza do raposo acadou o seu cumio en Gran Breta\u00f1a a partir de 1700. Malia que xa era nativo de Am\u00e9rica do Norte, o raposo com\u00fan de Inglaterra foi importado con fins deportivos en Virxinia e Maryland en 1730 por tabaqueiros pr\u00f3speros. Os cazadores americanos consideraron a especie com\u00fan m\u00e1is \"deportiva\" c\u00e1 gris.\nOs raposos com\u00fans a\u00ednda son amplamente perseguidos como unha praga, sendo unha das especies do mundo con maior mortalidade causada polo ser humano. As mortes anuais de raposo representan 21\u00a0500\u201325\u00a0000 no Reino Unido (2000); 600\u00a0000 en Alema\u00f1a (2000\u20132001); 58\u00a0000 en Austria (2000\u20132001); 58\u00a0000 en Suecia (1999\u20132000); 56\u00a0000 en Finlandia (2000\u20132001); 50,000 en Dinamarca (1976\u20131977); 34\u00a0832 en Su\u00edza (2001); 17\u00a0000 en Noruega (2000\u20132001); 2\u00a0000 s\u00f3 en Saskatchewan, no Canad\u00e1 (2000\u20132001); 4\u00a0000\u20138\u00a0000 en Minnesota (media anual dos trampeiros entre 2002\u20132009).\nCaza do raposo en Galicia.\nO raposo \u00e9 unha especie cinex\u00e9tica e cada ano real\u00edzanse en Galicia varias competici\u00f3ns de caza, entre elas a \"Copa de Espa\u00f1a de Caza do Raposo\", organizada pola Federaci\u00f3n Galega de Caza e subvencionadas pola Xunta de Galicia. Esta competici\u00f3n conta co rexeitamento de asociaci\u00f3ns animalistas e ecoloxistas que denuncian que a tempada de caza en Galicia deixa anualmente un balance de 12\u00a0000 raposos mortos.\nUso da pel.\nOs raposos com\u00fans son uns dos animais m\u00e1is importantes para a industria peleteira. As s\u00faas peles son empregadas para adornos, bufandas, manguitos, chaquetas e abrigos. Util\u00edzanse principalmente como adornos para abrigos de tea e prendas de piel, inclu\u00edndo pezas de roupa de noite. As peles dos raposos com\u00fans de capa prateada son populares como capas, mentres que os raposos cruzados \u00fasanse principalmente para bufandas e rara vez para adornos. O n\u00famero de bufandas de raposo vendidas supera o n\u00famero total de bufandas feitas con peles doutros animis. Por\u00e9n, esta cantidade vese ensombrecida polo n\u00famero total de peles de raposo empregadas para fins de adorno. As variedades prateadas son as m\u00e1is cobizadas polos peleteiros, seguidas polas variedades en cruz e vermella respectivamente.&gt; A comezos de 1900, m\u00e1is de 1\u00a0000 peles de raposos americanos foron importadas \u00f3 Reino Unido anualmente, mentres que 500\u00a0000 peles eran exportadas anualmente dende Alema\u00f1a e Rusia. O comercio mundial de raposos com\u00fans salvaxes en 1985\u201386 era de 1\u00a0543\u00a0995 peles. Os raposos representaron at\u00e9 o 45% das peles capturadas nos Estados Unidos, cun valor de 50\u00a0mill\u00f3ns de d\u00f3lares. Os prezos das peles est\u00e1n a medrar, cunha media en poxa \u00f3 por maior en Am\u00e9rica do Norte de 39 d\u00f3lares en 2012, e de 65,78 d\u00f3lares en 2013.\nOs raposos de Am\u00e9rica do Norte, especialmente os do norte de Alasca, son os m\u00e1is aprezados pola s\u00faa pel, xa que te\u00f1en pelos de garda dunha textura sedosa, que, despois de vestir, permiten \u00f3 usuario unha mobilidade sen restrici\u00f3ns. Os raposos das \u00e1reas costeiras do sur de Alasca e das illas Aleutianas son unha excepci\u00f3n, xa que te\u00f1en peles extremadamente grosas que raramente superan un terzo do prezo dos seus parentes do norte. A maior\u00eda das peletar\u00edas europeas te\u00f1en peles de textura grosa en comparaci\u00f3n coas variedades norteamericanas. As \u00fanicas excepci\u00f3ns son as variedades n\u00f3rdicas e do leste de Rusia, mais a\u00ednda as\u00ed son inferiores \u00e1s de Am\u00e9rica do Norte en canto ao tacto sedoso.\nPredaci\u00f3n de gando e mascotas.\nEn ocasi\u00f3ns, os raposos depredan a\u00f1os. Polo xeral, os a\u00f1os obxectivo dos raposos tenden a ser esp\u00e9cimes fisicamente febles, mais non \u00e9 algo invariable. As ovellas que pertencen a razas pequenas, como a cabecinegra escocesa, son m\u00e1is vulnerables ca razas meirandes como a meiri\u00f1a. Os a\u00f1os xemelgos poden ser m\u00e1is vulnerables \u00f3s raposos c\u00e1s cr\u00edas \u00fanicas, xa que as ovellas non poden defender \u00f3s dous simultaneamente. O cruzamento de ovellas pequenas de terras altas con carneiros meirandes de terras baixas pode causar un parto dif\u00edcil e prolongado para as ovellas, o cal fai que corran un maior risco de depredaci\u00f3n de raposos. Os a\u00f1os nados de ovellas que se reproducen por vez primeira son asasinados m\u00e1is a mi\u00fado por raposos en comparaci\u00f3n coas nais experimentadas, que se mante\u00f1en m\u00e1is preto da s\u00faa cr\u00eda.\nOs raposos com\u00fans tam\u00e9n depredan coellos dom\u00e9sticos e cobaias se est\u00e1n en espazos abertos ou se lles permite ir libremente polos xard\u00edns. Normalmente, este problema ev\u00edtase alox\u00e1ndoos en gaiolas robustas e recintos pechados. Os raposos urbanos atopan frecuentemente gatos e poden alimentarse xunto a eles. En confrontaci\u00f3ns f\u00edsicas, os gatos adoitan ter vantaxe sobre eles. Os casos rexistrados nos que os raposos matan gatos te\u00f1en que ver coas cr\u00edas de gato. Malia que a maior\u00eda de raposos non comen gatos, alg\u00fans si o fan, mais en xeral consid\u00e9ranos un competidor e non unha presa.\nDomesticaci\u00f3n.\nNo seu estado salvaxe, os raposos vermellos son xeralmente inadecuados como mascotas. Moitas cr\u00edas supostamente abandonados son adoptados por persoas ben intencionadas durante o per\u00edodo de primavera, a\u00ednda que \u00e9 improbable que as femias abandonen \u00e1s s\u00faas cr\u00edas. Os orfos reais son raros, e os que son adoptados adoitan ser cr\u00edas que simplemente se desviaron da s\u00faa tobeira. As cr\u00edas requiren atenci\u00f3n case constante; cando a\u00ednda son aleitados, requiren leite a intervalos de catro horas de d\u00eda e de noite. Unha vez desleitados, poden chegar a ser destrutivos para obxectos de coiro, mobles e cables el\u00e9ctricos. A\u00ednda que xeralmente son amigables coas persoas cando son novos, v\u00f3lvense temerosos dos humanos unha vez chegan \u00e1s 10 semanas de idade, ag\u00e1s cos seus coidadores. Mante\u00f1en un forte instinto de ocultaci\u00f3n, como os exemplares salvaxes, e poden representar unha ameaza para as aves dom\u00e9sticas, mesmo cando est\u00e1n ben alimentados. A\u00ednda que sospeitan dos estra\u00f1os, poden formar v\u00ednculos con gatos e cans, mesmo cos criados para a caza de raposos.\nUnha estirpe de raposos dom\u00e9sticos foi creada polo xenetista ruso Dmitry Belyayev, quen durante un per\u00edodo de 40 anos criou varias xeraci\u00f3ns de raposos com\u00fans prateados en granxas de peletar\u00eda, escollendo s\u00f3 aqueles exemplares que amosaban menos medo cara \u00f3s humanos. Co tempo, o equipo de Belyayev escolleu soamente aqueles que amosaban as respostas m\u00e1is positivas, o que deu como resultado unha poboaci\u00f3n de raposos cuxo comportamento e aparencia cambiaron significativamente. Despois de dez xeraci\u00f3ns de cr\u00eda controlada, estes raposos xa non amosaron medo \u00f3s humanos, engurrando as colas e lamendo \u00f3s seus coidadores humanos para mostrar afecto. Estes cambios de comportamento vi\u00f1eron acompa\u00f1ados de cambios f\u00edsico, como gadoupas acolchadas, orellas colgantes en cr\u00edas e colas enroladas, semellantes \u00f3s trazos que distinguen os cans dom\u00e9sticos dos lobos.\nRaposos urbanos.\nDistribuci\u00f3n.\nOs raposos com\u00fans demostraron ter moito \u00e9xito na colonizaci\u00f3n de contornas urbanizadas, especialmente os suburbios con menor densidade de poboaci\u00f3n, a\u00ednda que tam\u00e9n se te\u00f1en visto en \u00e1reas densamente poboadas e lonxe do campo. \u00d3 longo do s\u00e9culo XX, estabelec\u00e9ronse en moitas cidades de Australia, Europa, o Xap\u00f3n e Am\u00e9rica do Norte. A especie colonizou as cidades brit\u00e1nicas durante a d\u00e9cada de 1930, entrando en Bristol e Londres durante a d\u00e9cada de 1940, e estabelec\u00e9ndose tam\u00e9n en Cambridge e Norwich. En Australia, t\u00e9\u00f1ense visto raposos en Melbourne a comezos da d\u00e9cada de 1930, mentres que en Z\u00fcrich, Su\u00edza, comezaron a aparecer durante a d\u00e9cada de 1980. Os raposos com\u00fans urbanos son m\u00e1is frecuentes en suburbios residenciais con baixa densidade de casas. Son moito m\u00e1is raros en \u00e1reas onde predominan as actividades industriais ou comerciais. Nestas \u00faltimas \u00e1reas, a distribuci\u00f3n \u00e9 moito menor porque conf\u00edan menos nos recursos de orixe humana; o rango medio deste raposos abrangue entre 80 e 90 hect\u00e1reas, mentres que nas \u00e1reas residenciais dimin\u00fae a 25 ou 40 hect\u00e1reas.\nEn 2006, estimouse que uns 10\u00a0000 raposos habitaban en Londres. Os raposos urbanos te\u00f1en o potencial de ser meirandes c\u00e1s s\u00faas contrapartes rurais, como resultado das abondosas sobras de comida e unha relativa escaseza de depredadores. Nas cidades, os raposos poden recoller comida das bolsas e dos contedores do lixo, a\u00ednda que gran parte da s\u00faa dieta ser\u00e1 semellante \u00e1 dos raposos rurais.\nComportamento.\nOs raposos urbanos son m\u00e1is activos durante o solpor e no amencer, facendo a maior\u00eda das s\u00faas actividades de busca e caza a esas horas do d\u00eda. \u00c9 moi raro atopalos durante o d\u00eda, mais poden ser vistos tomando o sol nos tellados das casas ou alboios. Os raposos a mi\u00fado fan os seus fogares en lugares ocultos e non perturbados das \u00e1reas urbanas, as\u00ed como nos l\u00edmites dunha cidade, visit\u00e1ndoa de noite para obter o seu sustento. A\u00ednda que os raposos atopan comida con \u00e9xito nas cidades (e poden comer todo o que comen os seres humanos) algunhas persoas deixan comida deliberadamente para os animais, consider\u00e1ndoos entra\u00f1ables. Facer isto con regularidade pode atraer os raposos \u00e1s casas; poden afacerse \u00e1 presenza humana, quent\u00e1ndose canda os seus provedores, permit\u00edndolles achergarse e, nalg\u00fans casos, xogando con eles, especialmente os exemplares m\u00e1is novos.\nControl do raposo urbano.\nOs raposos urbanos poden supo\u00f1er problemas para os residentes locais. Rouban gali\u00f1as, rompen os contedores do lixo e danan os xard\u00edns. A maior\u00eda das queixas sobre os raposos urbanos feitas \u00e1s autoridades locais ocorren durante a tempada de reproduci\u00f3n a finais de xaneiro e comezos de febreiro, ou dende finais de abril a agosto, cando os novos cachorros se est\u00e1n desenvolvendo. No Reino Unido, a caza de raposos en \u00e1reas urbanas est\u00e1 prohibida, e dispararlles nunha cortorna urbana non \u00e9 posible. Unha alternativa \u00e1 caza de raposos urbanos foi a de atrapalos, o cal parece ser un m\u00e9todo m\u00e1is viable.. Por\u00e9n, matar raposos ten pouco efecto sobre a poboaci\u00f3n en \u00e1reas urbanas, xa que son substitu\u00eddos en pouco tempo, ora por raposos novos durante a tempada de reproduci\u00f3n ora por outros raposos que mudan de territorio. Un m\u00e9todo m\u00e1is efectivo de control de raposos \u00e9 disuadilos das \u00e1reas espec\u00edficas que habitan. P\u00f3dense usar axentes disuasorios como a creosota, o aceite di\u00e9sel ou o amon\u00edaco. Limpar e bloquear o acceso \u00e1s s\u00faas tobeiras tam\u00e9n pode impedir o seu \u00e9xito.\nRelaci\u00f3n entre raposos urbanos e rurais.\nEn xaneiro de 2014 rexistrouse que \"Fleet\", un raposo urbano relativamente d\u00f3cil que forma parte dun estudo meirande da Universidade de Brighton en colaboraci\u00f3n co programa \"Winterwatch\" da BBC, viaxou de xeito inesperado 195 millas en 21 d\u00edas dende o seu barrio de Hove at\u00e9 o l\u00edmite occidental de East Sussex, cruzando as zonas rurais de Rye, no l\u00edmite oriental do condado. A\u00ednda estaba viaxando cando o colar GPS deixou de transmitir, supostamente por danos da auga. Ademais de estabelecer un r\u00e9cord para a viaxe rastrexada m\u00e1is longa realizada por un raposo no Reino Unido, as s\u00faas viaxes puxeron de relevo a fluidez de movemento entre as poboaci\u00f3ns de raposos rurais e urbanos."}
{"id": "23987", "revid": "85894", "url": "https://gl.wikipedia.org/wiki?curid=23987", "title": "Ambroa, Irixoa", "text": "San Tirso de Ambroa \u00e9 unha parroquia que se localiza no norte do concello de Irixoa. Segundo o IGE en 2017 ti\u00f1a 325 habitantes (171 mulleres e 154 homes) distribu\u00eddos en 20 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 403 habitantes."}
{"id": "23988", "revid": "785", "url": "https://gl.wikipedia.org/wiki?curid=23988", "title": "Chur\u00edo, Irixoa", "text": "San Marti\u00f1o de Chur\u00edo \u00e9 unha parroquia que se localiza no sur do concello de Irixoa. Segundo o IGE en 2017 ti\u00f1a 120 habitantes (61 mulleres e 59 homes) distribu\u00eddos en 12 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 113 habitantes.\nCultura.\nTop\u00f3nimo.\n\"Chur\u00edo\" \u00e9 un posible antrop\u00f3nimo xerm\u00e1nico cunha ra\u00edz no termo de \"se\u00f1or\". Alg\u00fan autor considerara que a s\u00faa orixe era latina. Aparece entre os s\u00e9culos VII e X."}
{"id": "23989", "revid": "4482", "url": "https://gl.wikipedia.org/wiki?curid=23989", "title": "Coruxou, Irixoa", "text": "San Salvador de Curuxou \u00e9 unha parroquia que se localiza no oeste do concello de Irixoa. Segundo o IGE en 2017 ti\u00f1a 110 habitantes (56 homes e 54 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 142 habitantes.\nCultura.\nTop\u00f3nimo.\n\"Coruxou\" \u00e9 un top\u00f3nimo latino que fai referencia aos \"esturi\u00f3ns\"."}
{"id": "23990", "revid": "22570", "url": "https://gl.wikipedia.org/wiki?curid=23990", "title": "Irixoa, Irixoa", "text": "San Lourenzo de Irixoa \u00e9 unha parroquia que se localiza no centro do concello coru\u00f1\u00e9s de Irixoa na comarca de Betanzos. Segundo o IGE en 2017 ti\u00f1a 180 habitantes (97 mulleres e 83 homes) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 206 habitantes."}
{"id": "23991", "revid": "25871", "url": "https://gl.wikipedia.org/wiki?curid=23991", "title": "M\u00e1ntaras, Irixoa", "text": "Santa Mar\u00eda de M\u00e1ntaras \u00e9 unha parroquia que se localiza no oeste do concello de Irixoa. Segundo o IGE en 2017 ti\u00f1a 186 habitantes (98 mulleres e 88 homes) distribu\u00eddos en 18 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 261 habitantes.\nPatrimonio.\nErmida de San Cosme de M\u00e1ntaras. Pequena ermida de estilo rom\u00e1nico rural galego, composta de \u00e1bsida e nave separadas por arco triunfal."}
{"id": "23992", "revid": "785", "url": "https://gl.wikipedia.org/wiki?curid=23992", "title": "Ver\u00eds, Irixoa", "text": "Santa Mar\u00eda de Ver\u00eds \u00e9 unha parroquia que se localiza no leste do concello de Irixoa. Segundo o IGE en 2017 ti\u00f1a 232 habitantes (125 homes e 107 mulleres) distribu\u00eddos en 28 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 351 habitantes.\nCultura.\nTop\u00f3nimo.\n\"Ver\u00eds\" \u00e9 posiblemente un antrop\u00f3nimo de orixe latina e que puido derivar de \"Verinius\". Aparece entre os s\u00e9culos III e V."}
{"id": "23993", "revid": "85894", "url": "https://gl.wikipedia.org/wiki?curid=23993", "title": "A Vi\u00f1a, Irixoa", "text": "Santaia da Vi\u00f1a \u00e9 unha parroquia que se localiza no concello de Irixoa. Segundo o IGE en 2017 ti\u00f1a 208 habitantes (111 homes e 97 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 282 habitantes."}
{"id": "24014", "revid": "23204", "url": "https://gl.wikipedia.org/wiki?curid=24014", "title": "Pedro Calder\u00f3n de la Barca", "text": "Pedro Calder\u00f3n de la Barca, nado en Madrid en 1600 e finado na mesma cidade en 1681, foi un poeta e dramaturgo espa\u00f1ol.\nTraxectoria.\nFormaci\u00f3n.\nDestinado polo seu pai ao sacerdocio a fin de que se fixese cunha herdanza que s\u00f3 as\u00ed poder\u00eda ser cobrada, fixo os seus primeiros estudos no Colexio Imperial dos xesu\u00edtas de Madrid. Continuou nas universidades de Alcal\u00e1 e Salamanca, pero en 1620 abandonou os estudos relixiosos pola carreira militar, ga\u00f1ando con iso a animadversi\u00f3n do seu pai. Iso deixar\u00e1 pegada no seu teatro, onde \u00e9 frecuente atopar conflitos ed\u00edpicos entre pais e fillos.\nActividade literaria.\nTres anos m\u00e1is tarde deuse a co\u00f1ecer como dramaturgo coa s\u00faa primeira comedia, \"Amor, honor y poder\". Como todo mozo instru\u00eddo da s\u00faa \u00e9poca, viaxou por Italia e Flandres e, dende 1625, proveu \u00e1 Corte dun extenso repertorio dram\u00e1tico, ga\u00f1ando con iso o aprecio do rei Filipe IV. En efecto, en 1635 escribiu \"El mayor encanto, el amor\", para a inauguraci\u00f3n do teatro do Palacio do Bo Retiro e, nomeado cabaleiro da Orde de Santiago polo rei, distinguiuse como soldado ao servizo do Duque do Infantado no sitio de Fonterrab\u00eda (1638) e na guerra de secesi\u00f3n de Catalu\u00f1a (1640). Ordenado sacerdote en 1661, pouco tempo despois f\u00edxoselle capel\u00e1n dos Reis Novos de Toledo. Ent\u00f3n xa era o dramaturgo m\u00e1is celebrado da corte e a\u00ednda en 1663 o rei seguiu distingu\u00edndoo ao designalo como o seu capel\u00e1n de honor, feito que lle obrigou a trasladar definitivamente a s\u00faa residencia a Madrid.\nObra.\nA obra teatral de Calder\u00f3n de la Barca significa a culminaci\u00f3n barroca do modelo teatral creado a finais do s\u00e9culo XVI e comezos do XVII por Lope de Vega.\nSegundo o reconto que el mesmo fixo o ano da s\u00faa morte, a s\u00faa produci\u00f3n dram\u00e1tica consta de cento dez comedias e oitenta autos sacramentais, loas, entremeses e outras obras menores, como o poema \"Psale et sile\" (canta e cala) e pezas m\u00e1is ocasionais. A\u00ednda que \u00e9 menos fecundo c\u00f3 seu modelo, o xenial Lope de Vega, resulta tecnicamente mellor ca aquel e de feito leva \u00e1 s\u00faa perfecci\u00f3n a f\u00f3rmula dram\u00e1tica lopesca reducindo o n\u00famero de escenas desta e depur\u00e1ndoa de elementos l\u00edricos e pouco funcionais, convert\u00e9ndoa nun pleno espect\u00e1culo barroco ao que agrega ademais unha especial sensibilidade para a escenograf\u00eda e a m\u00fasica, elementos que para Lope de Vega ti\u00f1an menor importancia.\nUtiliza frecuentemente pezas anteriores que refunde eliminando escenas in\u00fatiles; dimin\u00fae o n\u00famero de personaxes e reduce a riqueza polim\u00e9trica do teatro lopesco. Igualmente, sistematiza a exuberancia creativa do seu modelo e constr\u00fae a obra en torno a un protagonista exclusivo. En certo xeito, purga o teatro de Lope dos seus elementos m\u00e1is l\u00edricos e busca sempre os m\u00e1is teatrais. A. Valbuena sinalou que no seu estilo cabe distinguir dous rexistros.\nPrimeiro rexistro.\nNun primeiro grupo de obras Calder\u00f3n reordena, condensa e reelabora o que en Lope aparece de xeito difuso e ca\u00f3tico, estilizando o seu realismo costumista e volv\u00e9ndoo m\u00e1is cortes\u00e1n. Nelas aparece unha rica galer\u00eda de personaxes representativos do seu tempo e da s\u00faa condici\u00f3n social, t\u00f3dolos cales te\u00f1en en com\u00fan os tres temas do teatro barroco espa\u00f1ol: o amor, a relixi\u00f3n e o honor.\nNo cultivo deste \u00faltimo tema destaca Calder\u00f3n en obras como \"El alcalde de Zalamea\", en que se enfrontan o honor individual (ou o que \u00e9 o mesmo, a dignidade humana, nun costume social ou exterior) dun labrador rico, Pedro Crespo, cuxa filla foi violada por un arist\u00f3crata capit\u00e1n dos terzos do famoso xeral Lope de Figueroa, co honor corporativo ou \"esprit de corps\" deste \u00faltimo. A honor, o patrimonio da alma enfrontado \u00e1 xustiza dos homes, caso de \"El alcalde de Zalamea\", ou as paix\u00f3ns amorosas que cegan a alma, cuesti\u00f3n que aborda en \"El mayor monstruo, los celos\" ou en \"El m\u00e9dico de su honra\".\nSegundo rexistro.\nNo seu segundo rexistro, o dramaturgo inventa, m\u00e1is al\u00f3 do repertorio cabaleiresco, unha forma po\u00e9tico-simb\u00f3lica desco\u00f1ecida antes del e que configura un teatro esencialmente l\u00edrico, cuxos personaxes se elevan cara ao simb\u00f3lico e o espiritual. Escribe ent\u00f3n fundamentalmente dramas filos\u00f3ficos ou teol\u00f3xicos, autos sacramentais e comedias mitol\u00f3xicas ou palatinas.\nCalder\u00f3n destaca sobre todo como creador deses personaxes barrocos, intimamente desequilibrados por unha paix\u00f3n tr\u00e1xica, que aparecen en \"El pr\u00edncipe constante\", \"La devoci\u00f3n de la cruz\" ou \"El m\u00e1gico prodigioso\", no que a crenza no libre albedr\u00edo mest\u00farase cun sutil pero radical antiintelectualismo no que a verdade do catolicismo contrarreformista e tridentino \u00e9 a \u00fanica resposta \u00e1s d\u00fabidas xurdidas do estudo ou da meditaci\u00f3n. O seu personaxe m\u00e1is universal \u00e9 o desgarrado Sexismundo de Polonia de \"La vida es sue\u00f1o\", considerada como a peza cume do teatro calderoniano. Esta obra, paradigma do x\u00e9nero de comedias filos\u00f3ficas e con profundas ra\u00edces ideol\u00f3xicas contrarreformistas no seu concepto dun mundo irracional, idealista e negador dos valores humanos, recolle e dramatiza as cuesti\u00f3ns m\u00e1is debatidas da s\u00faa \u00e9poca: o pecado orixinal, o libre albedr\u00edo, o escepticismo ante as aparencias sensibles, a precariedade da existencia, considerada como unha simple ilusi\u00f3n e, talvez, a consoladora idea de que, se callar ata nos so\u00f1os, se pode a\u00ednda facer o ben. Ten esta obra varias versi\u00f3ns feitas por el mesmo. Tam\u00e9n se apunta nela, a\u00ednda que moi en segundo plano, o tema da educaci\u00f3n, tan desenvolvida posteriormente no s\u00e9culo XVIII.\nNeste segundo rexistro, leva \u00e1 s\u00faa perfecci\u00f3n o chamado auto sacramental, peza aleg\u00f3rica nun acto de tema eucar\u00edstico destinada a representarse o d\u00eda do Corpus. Por mencionar s\u00f3 alg\u00fans, citaremos \"El gran teatro del mundo\" ou \"La cena del rey Baltasar\". Nesta \u00faltima, permea un profundo antisemitismo con verdadeiras incitaci\u00f3ns \u00e1 violencia racista e relixiosa. As\u00ed \u00e9 tam\u00e9n o caso en \"El santo rey don Fernando\", \"No hay instante sin milagro\" ou \"El socorro general\". Por exemplo, \"El cordero de Isa\u00edas\" \u00e9 na realidade unha escenificaci\u00f3n dos estereotipos mais ferintes e com\u00fans sobre os xudeus nun contexto social e pol\u00edtico marcado pola ortodoxia antirreformista, por unha parte, e a ideolox\u00eda social da caste e da pureza do sangue, por outra.\nO teatro c\u00f3mico de Calder\u00f3n.\nDurante un tempo subestimouse o teatro c\u00f3mico de Calder\u00f3n, pero ultimamente foi revalorizado, pois certamente compuxo obras mestras no x\u00e9nero que poden ser cualificadas como \"comedias de enredo\", como \"La dama duende\", \"Casa con dos puertas, mala es de guardar\" ou \"El gal\u00e1n fantasma\".\nOs personaxes de Calder\u00f3n.\nO teatro de Caldr\u00f3n presenta unha grande concentraci\u00f3n no heroe central da obra, o que implica unha maior dose de subxetivismo. Os heroes de Calder\u00f3n son heroes razoadores, pensantes e monologadores a manexar conceptos, abstracci\u00f3ns e todos os elementos ideol\u00f3xicos da \u00e9poca recollidos nunha abafante sofisticaci\u00f3n estil\u00edstica e habil\u00edsimo manexo escenogr\u00e1fico. A dram\u00e1tica calderoniana \u00e9 un extraordinario exemplo de literatura ao servizo dunha ideolox\u00eda, destacando o estoicismo filos\u00f3fico cristianizado, o neoescolasticismo e o contrarreformismo tridentino m\u00e1is consciente. Son b\u00e1sicos os caracter\u00edsticos conceptos sobre o desengano e a inutilidade da vida e do humano, orixinado todo pola crenza no pecado orixinal e no libre albedr\u00edo. \u00c9 entre estes dous extremos polarizadores que os conflitivos personaxes de Calder\u00f3n se moven, xunto coa aceptaci\u00f3n dos valores dunha sociedade rixidamente xerarquizada en castes. As obras dedicadas ao tema dos celos e a limpeza sanguenta da honra elevan ao seu autor \u00e1s cimas da exaltaci\u00f3n casticista e patriarcal. Os maridos calderonianos son seres complexos, atormentados e conflitivos, suxeitos \u00e1 rixidez da honra e da opini\u00f3n social, da que son perfectamente conscientes, como acontece en \"El pintor de su deshonra\" ou \"El m\u00e9dico de su honra,\" onde a esposa \u00e9 totalmente inocente, a pesar de ter todas as aparencias na s\u00faa contra. Na realidade, toda esta casu\u00edstica ten categor\u00eda estrutural, como en \"A secreto agravio, secreta venganza:\" son personaxes neur\u00f3ticos capaces de razoar e argumentar sobre o labirinto no que foron colocados polo casticismo, mais incapaces de escapar da opresiva rede ideol\u00f3xica expresada no c\u00f3digo de honra e do autoritarismo patriarcal da instituci\u00f3n matrimonial. Personaxes incapaces, en fin, de deixar de considerar a muller como obxecto de posesi\u00f3n persoal.\nA dramaturxia calderoniana.\nCalder\u00f3n utiliza frecuentemente s\u00edmbolos nas s\u00faas comedias: a ca\u00edda do cabalo, que representa a deshonra ou a alteraci\u00f3n da orde natural, o equilibrio natural entre os catro elementos, e algunhas t\u00e9cnicas dram\u00e1ticas como a profec\u00eda ou hor\u00f3scopo inicial na obra, que crea expectativas enganosas para o p\u00fablico, por exemplo en \"La cisma de Inglaterra\" ou na mesma \"La vida es sue\u00f1o\". Calder\u00f3n d\u00e1se conta \u00e1s veces do artificial e mec\u00e1nica que resulta a f\u00f3rmula dram\u00e1tica barroca e por iso perm\u00edtese \u00e1s veces facer xogos ou bromas metateatrais permitindo aos seus actores facer comentarios sobre os t\u00f3picos teatrais que lles saen ao paso.\nCon Calder\u00f3n de la Barca adquiriu plena relevancia na comedia barroca a escenograf\u00eda -o que el chamaba \u00abmemoria das aparencias\u00bb- e a m\u00fasica, (consid\u00e9rase a Calder\u00f3n o primeiro autor de zarzuelas) en procura dun espect\u00e1culo barroco integral. Con este fin colaborou estreitamente con escen\u00f3grafos italianos como Cosme Lotti. A carpinter\u00eda ef\u00e9mera teatral converteuse nun elemento clave na composici\u00f3n das s\u00faas obras, que dese xeito se transformaban en complexos emblemas aleg\u00f3ricos pre\u00f1ados de simbolismo moral.\nLinguaxe e estilo.\nEn canto \u00e1 s\u00faa linguaxe, p\u00f3dese considerar que \u00e9 a culminaci\u00f3n teatral do culteranismo, pero nos seus personaxes ac\u00fasase un caracter\u00edstico frenes\u00ed razoador: os personaxes calderonianos pensan de modo f\u00e9rreo e impecablemente l\u00f3xico, a\u00ednda que as s\u00faas premisas sexan de feito absurdas; dese xeito, os caracter\u00edsticos maridos calderonianos tolean de celos e xustifican os seus crimes de forma impecable pero eticamente absurda, abundando na s\u00faa linguaxe nexos de subordinaci\u00f3n l\u00f3xica causal, consecutiva, condicional, concesiva ou final. A metaforizaci\u00f3n sofre tam\u00e9n ese proceso de loxicismo mec\u00e1nico e desenvolve en exclusiva un sistema de s\u00edmbolos fundado na combinatoria dos catro elementos. Abundan os xogos metateatrais, pois non se lle ocultaba ao propio autor o convencionalismo a que chegara a f\u00f3rmula lopesca, e os di\u00e1logos fragmentados en que dous ou m\u00e1is personaxes van continuando e terminando as frases que deixan a medias sucesiva e simetricamente.\nA escola dram\u00e1tica de Calder\u00f3n.\nA f\u00f3rmula dram\u00e1tica calderoniana e o seu particular estilo foron imitados por importantes autores que, como o madrile\u00f1o, refundiron obras xa compostas por Lope e os seus disc\u00edpulos ao mesmo tempo que compo\u00f1\u00edan pezas orixinais. Os m\u00e1is importantes entre estes autores foron Francisco Rojas Zorrilla e Agust\u00edn Moreto."}
{"id": "24016", "revid": "7596", "url": "https://gl.wikipedia.org/wiki?curid=24016", "title": "Francisco Pizarro", "text": "Francisco Pizarro, nado en Trujillo (C\u00e1ceres) o 16 de marzo de 1478 e finado en Lima o 26 de xu\u00f1o de 1541, foi un explorador e conquistador castel\u00e1n.\nTraxectoria.\nInfancia e mocidade.\nFrancisco Pizarro naceu na cidade de Trujillo (Estremadura). Existen d\u00fabidas sobre a data exacta do seu nacemento posto que, se para uns historiadores foi o 16 de marzo de 1476, para outros foi a mesma data, pero do ano 1478. Foi fillo natural do fidalgo Gonzalo Pizarro Rodr\u00edguez de Aguilar, que participo nas campa\u00f1as de Italia, baixo o mando de Gonzalo Fern\u00e1ndez de C\u00f3rdoba, e da campesi\u00f1a Francisca Gonz\u00e1lez Mateos, doncela da t\u00eda de Gonzalo, Beatriz Pizarro, devota do Convento de San Francisco o Real da Coria.\nA infancia de Francisco Pizarro Gonz\u00e1lez foi moi pobre e dif\u00edcil, de forma que durante a s\u00faa infancia tivo que dedicarse a coidar porcos. Non acudiu \u00e1 escola, nin tivo educaci\u00f3n particular, de tal sorte que non sab\u00eda ler nin escribir.\nAcadada a mocidade, tomou parte xunto co seu pai nas campa\u00f1as italianas de Gonzalo Fern\u00e1ndez de C\u00f3rdoba, o Gran Capit\u00e1n (1498-1501).\nPrimeiros anos en Am\u00e9rica.\nEn 1502 chega a Am\u00e9rica na expedici\u00f3n de Nicol\u00e1s de Ovando, o novo gobernador de A Espa\u00f1ola. Home de forte car\u00e1cter e pouco disposto \u00e1 actividade sedentaria, participa na expedici\u00f3n de Alonso de Ojeda que explorou Am\u00e9rica Central e Colombia (1510) e logo na de Vasco N\u00fa\u00f1ez de Balboa que culminou no descubrimento do Mar do Sur (m\u00e1is tarde, Oc\u00e9ano Pac\u00edfico) en 1513. De 1519 a 1523 foi encomendador e alcalde da cidade de Panam\u00e1.\nExisten discrepancias sobre o estado da fortuna de Pizarro durante a s\u00faa estancia en Panam\u00e1. Respecto diso, Horacio Urteaga afirma que \"Este \u00e9 o \u00fanico cronista que asegura que a situaci\u00f3n econ\u00f3mica de Pizarro e Almagro era folgada. Quintana e Mendiburu, que moito pescudaron sobre a vida dos soados conquistadores, aseguran que Pizarro era un dos moradores de Panam\u00e1 menos adi\u00f1eirados, e cando chegou o caso da famosa contrata para descubrir o Per\u00fa, ambos socios non puideron po\u00f1er outra cousa que a s\u00faa industria persoal e a s\u00faa experiencia\".\nEn efecto, en 1524, Pizarro as\u00f3ciase con Diego de Almagro e Hernando de Luque, un home influente, cura de Panam\u00e1, para conquistar \"Biru\" ou \"O Biru\" (o Imperio Inca do Per\u00fa), do que ti\u00f1an vagas noticias, repart\u00edndose as responsabilidades da expedici\u00f3n. Pizarro a comandar\u00eda, Almagro encargar\u00edase do fornecemento militar e de alimentos e Luque estar\u00eda ao cargo das finanzas e da provisi\u00f3n de axuda. Existen noticias dun cuarto asociado, o licenciado Espinosa, que non quixo figurar oficialmente e que ser\u00eda o financiador principal das expedici\u00f3ns cara ao Per\u00fa.\nPizarro non era nin o primeiro nin o \u00fanico que intentou a conquista do Per\u00fa. Dous anos antes, en 1522, Pascual de Andagoya intentara a aventura: a s\u00faa expedici\u00f3n terminou nun estrepitoso fracaso. As\u00ed a todo, as noticias da existencia de \"Biru\" e das s\u00faas enormes riquezas en ouro e prata, influ\u00edron sen d\u00fabida no \u00e1nimo dos asociados e poder\u00edan ser decisivas para decidir acometer a empresa.\nAs primeiras expedici\u00f3ns.\nEntre 1524 e 1528, Pizarro e os seus socios fixeron dous intentos de conquista (1524-1525 e 1526-1528). En ambas fracasaron, pero as noticias e capt\u00faraa dalg\u00fans ind\u00edxenas e algunhas pezas de ouro fix\u00e9ronlles intentar a conquista unha terceira vez.\nAs capitulaci\u00f3ns.\nLogo das d\u00faas primeiras expedici\u00f3ns, e ante a negativa do gobernador Paname\u00f1o Pedro dos R\u00edos de continuar apoiando m\u00e1is expedici\u00f3ns cara ao Sur, Pizarro dirixiuse a Espa\u00f1a en 1529 a pedirlle ao emperador Carlos V os t\u00edtulos e o apoio necesario para a Conquista. O rei disp\u00f3n a redacci\u00f3n dun convenio e as\u00ednase a Capitulaci\u00f3n de Toledo o 17 de agosto de 1529.\nPizarro obt\u00e9n axuda e moitos beneficios, principalmente para el, cousa que no futuro traeralle serias complicaci\u00f3ns con Almagro, un dos seus socios. Especificamente, a capitulaci\u00f3n nom\u00e9ao a el unicamente gobernador, Capit\u00e1n xeneral e adiantado das novas terras conquistadas. D\u00e1se tempo para ir a Trujillo e convence aos seus irm\u00e1ns e achegados para que o acompa\u00f1en na empresa. Os seus invitados m\u00e1is valiosos son Francisco de Orellana, futuro descubridor do Amazonas, e Hernando, o seu irm\u00e1n. Outros tres irm\u00e1ns e un curm\u00e1n unir\u00edanse tam\u00e9n \u00e1 expedici\u00f3n. Cando chega a Panam\u00e1, comezan as s\u00faas diferenzas con Almagro, debido aos termos da capitulaci\u00f3n. Finalmente a conquista do Per\u00fa in\u00edciase en 1531.\nA conquista do Per\u00fa.\nEn 1531 chega ao Per\u00fa, escenario neses momentos dunha guerra civil no imperio inca que enfronta ao Inca Atahualpa e ao seu irm\u00e1n Huascar. Pizarro penetrou temerariamente no territorio inca con 180 soldados e 37 cabalos, dirixiuse a Cajamarca e logra facer prisioneiro a Atahualpa (16 de novembro de 1532).\nTralo pago dun fabuloso rescate en ouro e prata, Pizarro, reforzado pola chegada de Almagro cun centenar de arcabuceiros, non s\u00f3 non cumpre a s\u00faa promesa de liberar a Atahualpa, sen\u00f3n que coa escusa de que mandara executar ao seu irm\u00e1n (o cal era certo) e de que preparaba unha sublevaci\u00f3n xeral do pa\u00eds (que non o era) \u00e9 executado.\nA continuaci\u00f3n xuntouse coa nobreza de Cuzco, partidaria de Huascar, o cal permitiulle completar sen apenas resistencia a conquista do Per\u00fa. Tras nomear Inca a un irm\u00e1n de Atahualpa, Manco C\u00e1pac II, marcha a Cuzco, capital do Imperio Inca, ocup\u00e1ndoa en novembro 1533. O seu irm\u00e1n Juan \u00e9 nomeado rexedor da cidade.\nO 18 de xaneiro de 1535 fundou a Cidade dos Reis, axi\u00f1a co\u00f1ecida como Lima e Trujillo, co que se iniciou a colonizaci\u00f3n efectiva dos territorios conquistados. Mentres tanto, o seu irm\u00e1n Hernando, que partira a Espa\u00f1a para entregar o Quinto do Rei \u00e1 coroa, regresou portando o t\u00edtulo de marqu\u00e9s para o seu irm\u00e1n Francisco, e o de Adiantado para Almagro, ao cal concedeulle 200 leguas ao sur do territorio atribu\u00eddo a Pizarro.\nGuerra civil entre espa\u00f1ois.\nAlmagro, considerando que Cuzco estaba dentro do seu xurisdici\u00f3n destitu\u00edu a Juan Pizarro e encarcerouno xunto ao seu irm\u00e1n Gonzalo. Francisco acudiu dende Lima e asinou un acordo con Almagro en Cuzco, tras o cal Almagro partiu para Chile.\n\u00c1 volta da s\u00faa infrutuosa expedici\u00f3n, Almagro trata de ocupar de novo Cuzco, o cal, defendido polo seu rexedor Hernando Pizarro, estaba resistindo un longo cerco por parte dos incas sublevados ao mando de Manco Inca, que conseguira fuxir dos espa\u00f1ois.\nMentres tanto Pizarro en Lima sufriu tam\u00e9n o cerco de dita cidade por parte de Quizo Yupanqui, xeneral e parente de Manco Inca, quen tras estar a piques de tomar a capital, foi morto en batalla. A vitoria en Lima de Pizarro debeuse \u00e1 s\u00faa estrat\u00e9xica alianza cos se\u00f1ores \u00e9tnicos inimigos dos Incas. Neste caso peculiar destacou a alianza coa cacique de Huaylas, Contarhuacho, quen era a s\u00faa sogra, posto que a s\u00faa filla Quispe Sisa (tam\u00e9n co\u00f1ecida como In\u00e9s Huaylas) converteuse en muller de Pizarro ao seu paso por Huaylas logo da morte de Atahualpa rumbo ao Cuzco, con quen ti\u00f1a unha filla, Francisca. Contarhuacho apareceu en Lima con cinco mil homes que pelexaron xunto aos hispanos na defensa de Lima fronte ao cerco e ataque incaico.\nTrala chegada de Almagro ao Cuzco, Manco Inca levantou o cerco, o que aproveitou Almagro para encarcerar a Hernando e Gonzalo Pizarro. Tras derrotar ao lugartenente de Pizarro, Alonso de Alvarado, na Rota de Abanday, chega a un novo acordo con Pizarro en Mala (1537), polo que Hernando \u00e9 posto en liberdade.\nA paz foi curta e ambos bandos volven enfrontarse na batalla das Salinas (1538), preto de Cuzco. Os almagristas son derrotados e Diego de Almagro procesado, condenado a morte e executado por Hernando Pizarro, na Praza Maior de Cuzco (8 de xullo de 1538).\nTrala morte de Almagro, Pizarro dedicouse a consolidar a colonia e a fomentar as actividades colonizadoras (env\u00eda ao seu irm\u00e1n Gonzalo a Quito, a Pedro de Valdivia a Chile...)\nAs\u00ed a todo, os partidarios de Almagro agrup\u00e1ronse en torno ao seu fillo Almagro o Mozo, os cales, baixo o mando de Juan de Rada entran no pazo do conquistador en Lima e danlle morte o 26 de xu\u00f1o de 1541.\nEstatua ecuestre en Lima.\nEsta estatua foi orixinalmente feita para representar a Hern\u00e1n Cort\u00e9s, sendo rexeitada en M\u00e9xico. Dado que os conquistadores espa\u00f1ois ti\u00f1an a mesma aparencia con casco e barba, foi levada a Lima.\nO alcalde de Lima, Luis Casta\u00f1eda Lossio, ordenou no ano 2003 trasladar a outro lugar a estatua ecuestre de Pizarro que se atopaba nunha praza contigua ao Pazo de Goberno. Actualmente e dende fins de 2004, at\u00f3pase nun parque rehabilitado do R\u00edmac rodeado por m\u00e1is de 300 metros de murallas prehisp\u00e1nicas."}
{"id": "24017", "revid": "23204", "url": "https://gl.wikipedia.org/wiki?curid=24017", "title": "Imperio Alem\u00e1n", "text": "O Imperio Alem\u00e1n (en alem\u00e1n: \"Deutsches Reich\", chamado por alg\u00fans historiadores alem\u00e1ns \"Kaiserlich Deutsches Reich\" ou simplemente \"Kaiserreich\"), foi a forma de Estado que existiu en Alema\u00f1a desde a s\u00faa unificaci\u00f3n e a proclamaci\u00f3n de Guillerme I como emperador, o 18 de xaneiro de 1871, ata 1918, cando se converteu nunha rep\u00fablica logo da derrota na primeira guerra mundial e a abdicaci\u00f3n de Guillerme II (9 de novembro de 1918). O termo de \"Deutsches Reich\" mant\u00edvose como nome oficial de Alema\u00f1a durante a Rep\u00fablica de Weimar e a maior parte do per\u00edodo nazi ata 1943, cando foi cambiado a \"Gro\u00dfdeutsches Reich\" (\u00abGrande Imperio Alem\u00e1n\u00bb).\nDurante os seus 47 anos de existencia, o Imperio alem\u00e1n xurdiu como unha das econom\u00edas industriais m\u00e1is poderosas da Terra e unha gran potencia, ata se derrubar logo da s\u00faa derrota militar na primeira guerra mundial e a Revoluci\u00f3n de Novembro. Os Estados fronteirizos m\u00e1is importantes foron o Imperio ruso no leste, Francia no oeste e o Imperio austroh\u00fangaro situado no sur.\nHistoria.\nAntecedentes.\nA historia alem\u00e1 do s\u00e9culo XIX, ata a formaci\u00f3n do Estado-naci\u00f3n, caracterizouse por m\u00faltiples cambios pol\u00edticos e territoriais que se produciron tralo colapso do Sacro Imperio Romano Xerm\u00e1nico en 1806. O antigo Imperio caracter\u00edzase cada vez m\u00e1is polos intereses conflitivos das s\u00faas d\u00faas grandes potencias: Austria e a potencia ascendente Prusia. Durante as guerras napole\u00f3nicas, o Sacro Imperio \u00e9 disolto e substitu\u00eddo pola Confederaci\u00f3n do Rin, tutelada por Francia.\nLogo da derrota da Francia napole\u00f3nica ante os reinos de Europa (que eran en especial os do Reino Unido, Prusia, Rusia e Austria), os pr\u00edncipes alem\u00e1ns, con todo, non se interesaron nun poder central que erosionase a s\u00faa autonom\u00eda. No Congreso de Viena de 1815 foi creada a Confederaci\u00f3n Xerm\u00e1nica, unha confederaci\u00f3n das zonas que pertenceran antes de 1806 ao Sacro Imperio Romano Xerm\u00e1nico; a partir dela tomar\u00e1 corpo a naci\u00f3n alem\u00e1. Logo do Congreso de Viena, que m\u00e1is adiante se describe na historia como o Vorm\u00e4rz, Alema\u00f1a estivo marcada por unha pol\u00edtica de restauraci\u00f3n, dominada polo chanceler austr\u00edaco, o pr\u00edncipe Klemens Wenzel von Metternich. Como parte da chamada Santa Alianza entre Austria, Prusia e Rusia, a restauraci\u00f3n ti\u00f1a por obxectivo restablecer as relaci\u00f3ns de poder entre os Estados nacionais do Antigo R\u00e9xime, \u00e9 dicir, as existentes antes da Revoluci\u00f3n Francesa en 1789.\nEsta pol\u00edtica de opo\u00f1erse \u00e1 naci\u00f3n e aos movementos democr\u00e1tico-burgueses levou a numerosas protestas en moitas partes da Europa Central, que finalmente derivaron na Revoluci\u00f3n de Marzo de 1848 nos estados alem\u00e1ns. Os membros da revoluci\u00f3n pola recentemente formada Alema\u00f1a crearon o primeiro parlamento democr\u00e1tico, a Asemblea Nacional de Frankfurt. Ao rei prusiano Frederico Guillerme IV entreg\u00f3uselle a coroa imperial alem\u00e1. Este, con todo, apelando ao seu \"dereito divino\", negouse ao intento errado, e a maior\u00eda dos estados alem\u00e1ns decidiron unirse nunha base constitucional.\nO goberno federal alem\u00e1n seguiu existindo logo da supresi\u00f3n violenta do movemento revolucionario de 1848-1849 baixo a direcci\u00f3n do bando austr\u00edaco. Suprimiuse unha d\u00e9cada da reacci\u00f3n pol\u00edtica (\"Reaktions\u00e4ra\"), na que as aspiraci\u00f3ns democr\u00e1ticas e liberais foron recreadas de novo. Desde o comezo da d\u00e9cada de 1860, nos Estados alem\u00e1ns form\u00e1ronse os primeiros partidos pol\u00edticos no sentido moderno.\nEn 1864, o goberno federal chegara a unha alianza unificada de grande importancia con Austria, como na cuesti\u00f3n de Schleswig-Holstein da guerra xermano-dinamarquesa, na que Prusia e Austria, por mor dunha cl\u00e1usula federal, estaban unha \u00e1 beira doutra. Con todo, este consenso entre as d\u00faas potencias durou pouco. Na disputa sobre Schleswig-Holstein en 1866 foron os alem\u00e1ns os que iniciaron a guerra austro-prusiana, na que os austr\u00edacos loitaron contra os ex\u00e9rcitos de Prusia e alg\u00fans Estados do norte de Alema\u00f1a, xunto a Italia e os Estados do sur, inclu\u00edndo Gran Ducado de Baden, o Reino de Baviera, o Gran Ducado de Hesse e o Reino de W\u00fcrttemberg. Logo da derrota de Austria, creouse a Confederaci\u00f3n Alem\u00e1 do Norte baixo o liderado de Prusia.\nAccionada por unha disputa entre Prusia e Francia por mor da sucesi\u00f3n espa\u00f1ola, en 1870 comezou a guerra franco-prusiana. A declaraci\u00f3n de guerra chegou desde o lado franc\u00e9s, despois de que Bismarck, o primeiro ministro de Prusia, publicase unha versi\u00f3n editada do Telegrama de Ems, que compromet\u00eda politicamente a Francia. Os Estados do sur de Alema\u00f1a adher\u00edronse a Prusia. Bismarck utilizou este acto para levar a cabo a coroaci\u00f3n do rei de Prusia como emperador de Alema\u00f1a e, polo tanto, a integraci\u00f3n dos Estados do sur como parte dunha \"pequena soluci\u00f3n alem\u00e1\" nun reino unificado. As tres guerras, que duraron desde 1864 ata 1871, tam\u00e9n se co\u00f1eceron como as guerras da unificaci\u00f3n alem\u00e1.\nDesenvolvemento.\nCoa chegada do Imperio, in\u00edciase un per\u00edodo de gran desenvolvemento de Alema\u00f1a en todos os campos: cient\u00edfico, econ\u00f3mico, xeogr\u00e1fico, pol\u00edtico e militar. A partir dese momento, Alema\u00f1a transf\u00f3rmase xunto ao Imperio Brit\u00e1nico nunha das d\u00faas grandes potencias mundiais.\nDesde ent\u00f3n e durante as seguintes d\u00faas d\u00e9cadas establ\u00e9cense os chamados \"sistemas bismarckianos\", que dominan a pol\u00edtica europea nese per\u00edodo. Entre 1884 e 1885 Bismarck convoca a conferencia de Berl\u00edn, na que as potencias establecen as pautas para o repartimento de \u00c1frica.\nCoa coroaci\u00f3n de Guillerme II como K\u00e1iser, comeza un enfrontamento entre este e Bismarck, que provoca a ca\u00edda do chanceler. O emperador ser\u00e1 incapaz de continuar coas pol\u00edticas implantadas por Bismarck e Alema\u00f1a vese cada vez m\u00e1is incapaz de manter o equilibrio europeo, que para ent\u00f3n era m\u00e1is que nunca a base do equilibrio mundial.\nCa\u00edda do Imperio.\nEn 1914 estala a primeira guerra mundial que, ao provocar a derrota de Alema\u00f1a en 1918, marca o fin da dinast\u00eda Hohenzollern. As naci\u00f3ns vencedoras impo\u00f1en o Tratado de Versalles e con iso in\u00edciase a Rep\u00fablica de Weimar. O territorio alem\u00e1n vese novamente dividido.\nEn novembro de 1918, coa revoluci\u00f3n interna, unha guerra estancada, Austria-Hungr\u00eda caendo a pedazos desde m\u00faltiples tensi\u00f3ns \u00e9tnicas, e a presi\u00f3n do alto mando alem\u00e1n, o emperador Guillerme II, quen era naquel tempo unha \"sombra\", abdicou, xunto co xefe do alto mando alem\u00e1n, deixando a situaci\u00f3n desastrosa para o novo goberno liderado polos socialdem\u00f3cratas alem\u00e1ns, que pediron e se lles concedeu un armisticio o 11 de novembro de 1918 e marcou o final da primeira guerra mundial e do Imperio alem\u00e1n, con grandes perdas territoriais para este \u00faltimo, como o \"corredor polaco\" (actuais voivodato de Pomerania e voivodato de Pomerania Occidental), o Territorio Imperial de Alsacia e Lorena ou a Cidade Libre de Danzig. O Imperio foi seguido pola democr\u00e1tica e inestabilizada Rep\u00fablica de Weimar."}
{"id": "24019", "revid": "1131", "url": "https://gl.wikipedia.org/wiki?curid=24019", "title": "Jes\u00fas Bal y Gay", "text": "Jes\u00fas Bal y Gay, nado en Lugo o 23 de xu\u00f1o de 1905 e finado en Torrelaguna (Madrid) o 11 de marzo de 1993, foi un m\u00fasico, music\u00f3logo e intelectual galego, unha das figuras significativas da chamada Xeraci\u00f3n do 27.\nTraxectoria.\nJes\u00fas Bal y Gay naceu o 23 de xu\u00f1o de 1905 en Lugo, onde viviu a s\u00faa infancia e mocidade. En 1914 comezou os seus estudos de piano con Mercedes Cornide e Mar\u00eda Mota. En 1922 mudouse a Madrid para realizar seus estudos de enxe\u00f1ar\u00eda. Entre 1925 e 1933 viviu na Residencia de Estudiantes, onde tomou contacto coa Instituci\u00f3n Libre de Ense\u00f1anza. O ambiente de traballo gustoulle, pois permitiulle o seu desenvolvemento persoal. En 1926 comezou a relacionarse co mestre Manuel de Falla. En 1935 viaxou a Cambridge como bolseiro, onde residiu 3 anos. Ligou esta sa\u00edda de Espa\u00f1a co exilio en M\u00e9xico, malia que o comezo da guerra civil espa\u00f1ola colleuno, coa s\u00faa esposa, en Lugo. Convidado polo presidente L\u00e1zaro C\u00e1rdenas, viviu en M\u00e9xico 27 anos. En 1965 volveu a Espa\u00f1a, onde morreu en 1993 na localidade de Torrelaguna (Madrid).\nFoi membro correspondente da Real Academia Galega.\nReco\u00f1ecementos.\nUnha residencia universitaria do campus de Lugo (adscrito \u00e1 Universidade de Santiago de Compostela) leva o seu nome."}
{"id": "24021", "revid": "89787", "url": "https://gl.wikipedia.org/wiki?curid=24021", "title": "Transformada de Fourier", "text": "A Transformada de Fourier, bautizada en homenaxe a Jean-Baptiste Joseph Fourier, \u00e9 unha transformada integral que expresa unha funci\u00f3n en termos de funci\u00f3ns de base sinusoidal, i.e., como suma ou integral de funci\u00f3ns sinusoidais multiplicadas por coeficientes (\"amplitudes\"). Existen diversas variaci\u00f3ns directamente relacionadas desta transformada, dependendo do tipo de funci\u00f3n a transformar.\nAplicaci\u00f3ns.\nAs transformadas de Fourier te\u00f1en moitas aplicaci\u00f3ns en disciplinas cient\u00edficas \u2014 en F\u00edsica, Teor\u00eda dos n\u00fameros, An\u00e1lise combinatoria, Procesamento de sinal, Teor\u00eda das probabilidades, Estat\u00edstica, Criptograf\u00eda, Ac\u00fastica, Oceanograf\u00eda, \u00d3ptica, Xeometr\u00eda e outras \u00e1reas. Nos campos relacionados co procesamento de sinal, a transformada de Fourier \u00e9 tipicamente utilizada para decompor un sinal nas s\u00faas compo\u00f1entes en frecuencia e as s\u00faas amplitudes.\nTransformada continua de Fourier.\nXeralmente, a denominaci\u00f3n \"Transformada de Fourier\" ref\u00e9rese \u00e1 Transformada de Fourier para funci\u00f3ns continuas, que representa calquera funci\u00f3n integr\u00e1bel \"f\"(\"t\") como a suma de exponenciais complexas con frecuencia angular \u03c9 e amplitude complexa \"F\"(\u03c9):\nTransformada discreta de Fourier.\nPara uso en computadores, sexa para aplicaci\u00f3ns cient\u00edficas ou en procesamento dixital de sinais, \u00e9 preciso ter valores formula_3 discretos. Para iso existe a versi\u00f3n da transformada para funci\u00f3ns discretas. \nUn m\u00e9todo largamente utilizado para o c\u00e1lculo computacional desta versi\u00f3n \u00e9 o algoritmo FFT (\"fast Fourier transform\"), cuxo desempe\u00f1o \u00e9 O(\"n\" log \"n\") contra O(\"n\"2) necesarios para o mesmo c\u00e1lculo, por\u00e9n pola definici\u00f3n.\nAlgunhas transformadas de Fourier.\n, \\operatorname{Re}(a) &gt; 0\\,\\!&lt;/math&gt;"}
{"id": "24023", "revid": "4814212", "url": "https://gl.wikipedia.org/wiki?curid=24023", "title": "Transformada de Laplace", "text": "En Matem\u00e1tica, e en particular na An\u00e1lise funcional, a transformada de Laplace dunha funci\u00f3n \"f\"(\"t\") definida para todo n\u00famero real \"t\" \u2265 0 \u00e9 a funci\u00f3n \"F\"(\"s\"), definida por:\nAs propiedades desta transformada t\u00f3rnanna \u00fatil para a an\u00e1lise de sistemas din\u00e1micos lineares. A vantaxe m\u00e1is interesante desta transformada \u00e9 que a integraci\u00f3n e a derivaci\u00f3n t\u00f3rnanse multiplicaci\u00f3ns e divisi\u00f3ns, da mesma maneira que o logaritmo transforma a multiplicaci\u00f3n en adici\u00f3n. Ela permite levar a resoluci\u00f3n de ecuaci\u00f3ns diferenciais \u00e1 resoluci\u00f3n de ecuaci\u00f3ns polinomiais, que son moito m\u00e1is simples de resolver.\nA transformada de Laplace ten o seu nome en homenaxe ao matem\u00e1tico franc\u00e9s Pierre Simon Laplace.\nNotaci\u00f3n en Enxe\u00f1ar\u00eda/F\u00edsica.\nUn abuso \u00e1s veces conveniente de notaci\u00f3n, que acontece principalmente entre enxe\u00f1eiros e f\u00edsicos, espreme iso da forma seguinte:\nCando se fala de transformada de Laplace, ref\u00e9rese xeralmente \u00e1 versi\u00f3n unilateral. Existe tam\u00e9n a transformada de Laplace \"bilateral\", que se define como segue:\nA transformada de Laplace \"F\"(\"s\") existe tipicamente para todos os n\u00fameros reais \"s\" &gt; \"a\", onde \"a\" \u00e9 unha constante que depende do comportamento de crecemento de \"f\"(\"t\").\nA transformada de Laplace tam\u00e9n pode utilizarse na resoluci\u00f3n de ecuaci\u00f3ns diferenciais, e \u00e9 extensamente utilizada en enxe\u00f1ar\u00eda el\u00e9ctrica.\nUn aspecto interesante da transformada de Laplace \u00e9 que os matem\u00e1ticos, ata hoxe, non co\u00f1ecen o seu dominio. En outras palabras, non existe ning\u00fan conxunto de regras co cal se pode verificar se a transformada de Laplace pode ou non se aplicar a unha funci\u00f3n.\nPropiedades.\nComposici\u00f3n.\nNota: formula_16 \u00e9 a funci\u00f3n de etapa de Heaviside."}
{"id": "24024", "revid": "83328", "url": "https://gl.wikipedia.org/wiki?curid=24024", "title": "Intranet", "text": "Intranet \u00e9 unha rede de ordenadores privada que utiliza os protocolos TCP/IP. Pode ter sa\u00edda a Internet ou non. No caso de ter sa\u00edda a Internet, o enderezamento IP permite que os host con enderezos IP privados poidan sa\u00edr a Internet pero impide o acceso dos host internos a Internet. Dentro dunha Intranet p\u00f3dense configurar todos os servizos t\u00edpicos de Internet (web, correo, mensaxar\u00eda instant\u00e1nea,etc) mediante a instalaci\u00f3n dos correspondentes servidores. As intranets son como unha Internet en miniatura, ou o que \u00e9 o mesmo, Internet \u00e9 unha intranet p\u00fablica xigantesca.\nAlg\u00fans dos beneficios do uso dunha intranet nunha empresa son: a produtividade, a mellora da comunicaci\u00f3n interna, a optimizaci\u00f3n dos procesos e a xesti\u00f3n da informaci\u00f3n corporativa. A mellora da produtividade d\u00e9bese a que os empregados poden acceder a todas as ferramentas e informaci\u00f3n que precisan para realizar de forma eficaz as s\u00faas tarefas. Moitas empresas, para optimizar procesos, utilizan intranets para automatizar calquera cousa a partir de procesos sinxelos como avaliaci\u00f3ns de empregados a procesos sofisticados como CRM e xesti\u00f3n de proxectos. A intranet serve como un lugar centralizado para capturar informaci\u00f3n corporativa importante. As ferramentas como a busca aseguran que os empregados da rede da empresa poidan atopar s\u00f3 a informaci\u00f3n que precisan para realizar os seus traballos ."}
{"id": "24025", "revid": "56817", "url": "https://gl.wikipedia.org/wiki?curid=24025", "title": "Transformada integral", "text": "En matem\u00e1tica, unha transformada integral \u00e9 calquera transformada \"T\" da seguinte forma:\nO input desta transformada \u00e9 unha funci\u00f3n \"f\", e o output \u00e9 outra funci\u00f3n \"Tf\".\nExisten varias transformadas integrais uteis.\nCada transformada correspone a unha diferente escolla da funci\u00f3n \"K\", que se chama de Kernel da transformada.\nA pesar das propiedades das transformadas integrais variaren moito, elas te\u00f1en algunhas propiedades en com\u00fan.\nPor exemplo, calquera transformada integral \u00e9 un operador lineal, unha vez que o integral \u00e9 un operador lineal e na verdade caso o kernel sexa permitido ser unha funci\u00f3n xeneralizada, ent\u00f3n todos os operadores lineares transformanse integrais (o teorema kernel de Schwartz \u00e9 unha versi\u00f3n formalizada desta afirmaci\u00f3n). "}
{"id": "24026", "revid": "6750", "url": "https://gl.wikipedia.org/wiki?curid=24026", "title": "Borne", "text": "Borne (\"Boorn\" en baixo sax\u00f3n), \u00e9 un concello da provincia de Overijssel nos Pa\u00edses Baixos, \u00f3 sur de Almelo e \u00f3 nordeste de Hengelo, de \u00e1rea 26,15\u00a0km\u00b2 cunha poboaci\u00f3n de 20.496 habitantes (1 de xu\u00f1o 2005) e densidade poboacional de 789 hab/km\u00b2.\nA primeira referencia da vila data de 1206.\nLigaz\u00f3ns externas.\nWeb oficial do concello (en holand\u00e9s)"}
{"id": "24027", "revid": "109216", "url": "https://gl.wikipedia.org/wiki?curid=24027", "title": "ATI Technologies", "text": "ATI Technologies \u00e9 unha empresa canadense fundada 1985. Ten a s\u00faa sede en Markham, Ontario (Canad\u00e1) e \u00e9 co\u00f1ecida pola fabricaci\u00f3n de tarxetas gr\u00e1ficas. Tam\u00e9n fabrica procesadores para m\u00f3biles, chipsets de placas bases, sistemas gr\u00e1ficos para videoconsolas e contribu\u00edu a TDT.\nA partir do 25 de outubro de 2006 converteuse nunha subsidiaria de AMD."}
{"id": "24030", "revid": "92340", "url": "https://gl.wikipedia.org/wiki?curid=24030", "title": "Anaxandridas II", "text": "Anaxandridas II (en grego antigo \u0391\u03bd\u03b1\u03be\u03b1\u03bd\u03b4\u03c1\u03b9\u03b4\u03b7\u03c2) foi un rei de Esparta v.\u00a0-560\u2013 -525 da dinast\u00eda dos Ax\u00edadas. O seu pai foi o rei Le\u00f3n.\nAnaxandridas tivo catro fillos: Le\u00f3nidas I, Cle\u00f3mbroto I, Dorieo e Cle\u00f3menes I (a nai do \u00faltimo foi a filla de Prinetades). Co \u00e9foro Hil\u00f3n, Alexandridas salvou Sici\u00f3n do tirano Esquino nos anos -550."}
{"id": "24031", "revid": "98749", "url": "https://gl.wikipedia.org/wiki?curid=24031", "title": "Selecci\u00f3n de f\u00fatbol de Italia", "text": "A selecci\u00f3n de f\u00fatbol de Italia \u00e9 o equipo representativo de Italia nas competici\u00f3ns internacionais de f\u00fatbol. Est\u00e1 controlada pola Federaci\u00f3n Italiana de F\u00fatbol (en italiano: \"Federazione Italiana Giuoco Calcio\"), pertencente \u00e1 UEFA. Ga\u00f1adora de catro Copas do Mundo (, , , ) e d\u00faas Eurocopas (1968 e 2020), \u00e9 unha das selecci\u00f3ns m\u00e1is prestixiosas do mundo deste deporte.\nHistoria.\nO primeiro encontro da selecci\u00f3n italiana tivo lugar na cidade de Mil\u00e1n, en Italia, o 15 de maio de 1910, contra Francia. Ga\u00f1aron por 6 a 2, sendo Pietro Lana o autor do primeiro gol. Rexeitaron acudir \u00e1 primeira Copa do Mundo, en Uruguai, no ano 1930. En e sa\u00edron vencedores, a\u00ednda que no de 1934, disputado en Italia, foron moi criticados debido \u00e1s supostas axudas arbitrais recibidas ao longo do torneo. Catro anos m\u00e1is tarde ga\u00f1aron de novo, esta vez sen axuda de ning\u00fan tipo, demostrando que eran unha grand\u00edsima escuadra e que non precisaban ning\u00fan apoio ilegal para ga\u00f1ar. Neses anos Italia estaba gobernada polo fascismo de Mussolini.\nDespois da segunda guerra mundial o f\u00fatbol italiano baixar\u00eda moito o seu nivel, sendo o punto culminante a derrota por 1-0 diante de Corea do Norte no Mundial de 1966. No ano 1968 a escuadra italiana ga\u00f1a o seu primeiro t\u00edtulo dende 1938, a Eurocopa. Este triunfo foi o resultado dunha pol\u00edtica de non contrataci\u00f3n de estranxeiros na liga italiana, co obxectivo de potenciar a selecci\u00f3n nacional. Dous anos m\u00e1is tarde, no Mundial de 1970 chegar\u00edan ata a final, perdendo c\u00f3 Brasil de Pel\u00e9, Tost\u00e3o, G\u00e9rson, Rivellino e outras estrelas por 4-1.\nEn 1982 a Italia faise c\u00f3 t\u00edtulo de campi\u00f3n mundial por terceira vez, despois dun pobre xogo na primeira fase, derrotaron \u00e1 Arxentina, Brasil e Polonia, e despois \u00e1 Alema\u00f1a na final por 3-1. O dianteiro Paolo Rossi foi a s\u00faa estrela naquela competici\u00f3n. En , no mundial disputado en Italia alcanzaron o terceiro posto e catro anos m\u00e1is tarde foron subcampi\u00f3ns, derrotados polo Brasil na quenda de penaltis. Por fin, no 2006 acadaron o seu cuarto t\u00edtulo mundial, vencendo na final \u00e1 Francia nos penaltis. Os xogadores Pirlo, Gatusso, Fabio Cannavaro ou Materazzi destacaron especialmente.\nXogadores.\nM\u00e1is encontros disputados.\nA 12 de xullo de 2021, os xogadores que m\u00e1is encontros disputaron coa selecci\u00f3n italiana son:\nM\u00e1ximos goleadores.\nA 12 de xullo de 2021, os xogadores que m\u00e1is goles anotaron coa selecci\u00f3n italiana son:\nCapit\u00e1ns.\nLista de per\u00edodos de capitan\u00eda ao longo da historia da selecci\u00f3n italiana:\nAdestradores.\nA seguinte \u00e9 unha lista dos adestradores da selecci\u00f3n itlaiana ordenados polo n\u00famero de encontrros dirixidos. Lista actualizada a 12 de xullo de 2021."}
{"id": "24032", "revid": "98629", "url": "https://gl.wikipedia.org/wiki?curid=24032", "title": "Franco Baresi", "text": "Franco Baresi, nado en Travagliato (Brescia) o 8 de maio de 1960, \u00e9 un exfutbolista italiano. Xogaba de defensa central e foi internacional coa selecci\u00f3n italiana.\nTraxectoria.\nXogou na Selecci\u00f3n de f\u00fatbol de Italia en d\u00faas Copas do Mundo (1990 e 1994). Na Copa do Mundo do 1994 perdeu un penalti cun disparo despois dunha final que rematou 0-0. Tam\u00e9n foi membro do equipo italiano que rematou cuarto nos Xogos Ol\u00edmpicos de 1984 nos \u00c1nxeles (California). De calquera xeito o seu maior triunfo foi o mundial de 1982, onde a escuadra italiana rematou campioa.\nA pesar da s\u00faa aparencia modesta, Baresi converteuse nun xogador famoso polas s\u00faas extraordinarias habilidades para analiza-lo xogo e controla-lo seu espazo. Por outro lado, tam\u00e9n \u00e9 un dos poucos xogadores que dedicaron a s\u00faa carreira nun mesmo club, o (A.C. Milan), para o que xogou 444 encontros arquivando 12 goles. Retirouse dos campos no 1996 \u00e1 idade de 36 anos. Co Mil\u00e1n, Baresi ga\u00f1ou seis \"scudetto\" (t\u00edtulos de liga de Serie A) e tres Copas de Europa. O n\u00famero 6 do seu xersei foi retirado polo club, un feito excepcional no f\u00fatbol italiano. Baresi segue hoxe en d\u00eda no f\u00fatbol italiano coma un respectado adestrador no A.C. Milan.\nO seu irm\u00e1n Giuseppe Baresi xogou coma rival seu no Internazionale."}
{"id": "24033", "revid": "23204", "url": "https://gl.wikipedia.org/wiki?curid=24033", "title": "Valentino Mazzola", "text": "Valentino Mazzola, nado en Cassano d'Adda (Mil\u00e1n) o 26 de xaneiro de 1919 e finado en Superga o 4 de maio de 1949, foi un futbolista italiano. Era o capit\u00e1n do Torino e como os seus compa\u00f1eiros de equipo, morreu no Desastre a\u00e9reo de Superga. Foi internacional coa selecci\u00f3n italiana.\nXuventude.\n\u00c1 idade de dez anos, Mazzola salvou a vida de Andrea Bonomi, que m\u00e1is tarde ser\u00eda defensa do A.C. Mil\u00e1n, rescat\u00e1ndoo dun r\u00edo no que estivo a piques de afogar.\nO primeiro equipo no que xogou foi o da f\u00e1brica de Alfa Romeo en Mil\u00e1n, onde el traballaba antes da segunda guerra mundial. No ano 1939, Mazzola foi chamado a filas, ficando na cidade de Venecia por un tempo. Al\u00ed comezou a xogar no Venezia.\nCarreira.\nA carreira de Mazzola comeza no Venezia, conseguindo no campionato de Copa en 1941 e un terceiro posto na liga ao ano seguinte.\nO 5 de abril de 1942 debuta coa selecci\u00f3n italiana anotando un gol. Pouco despois marchar\u00e1 ao Torino.\nCo seu novo club ga\u00f1ou a liga de 1943. En 1946 repetiron \u00e9xito cunha vantaxe de 13 puntos sobre o segundo clasificado, o Inter de Mil\u00e1n. Ao ano seguinte tam\u00e9n se alzaron co t\u00edtulo esta vez sac\u00e1ndolle 10 puntos \u00e1 Juventus. En 1948 non s\u00f3 ga\u00f1aron a liga de novo, con 16 puntos de vantaxe ao Milan, sen\u00f3n que o club lle deu \u00e1 selecci\u00f3n 10 dos 11 titulares que xogaron contra Hungr\u00eda. Mazzola xogou 12 encontros con Italia.\nNa tempada 1948-49, o Torino ga\u00f1ou o seu \u00faltimo t\u00edtulo ata 1976.\nEn total Mazzola anotou 109 goles entre o Venezia e o Torino en 8 anos.\nFamilia.\nO seu primeiro fillo, Sandro Mazzola naceu o 8 de novembro de 1942 xusto ao chegar a Tur\u00edn. Tam\u00e9n chegar\u00eda a ser un grand\u00edsimo xogador tanto do Inter de Mil\u00e1n como da selecci\u00f3n italiana.\nDesastre.\nMazzola e o resto dos seus compa\u00f1eiros do equipo volv\u00edan de xogar un encontro en Lisboa cando, a causa do mal tempo, o avi\u00f3n onde viaxaban estrelouse na localidade italiana de Superga. Non sobreviviu ningu\u00e9n, e o equipo do Torino pasou a ter un s\u00f3 xogador, o \u00fanico que non foi a Portugal.\nCitas.\nSobre Mazzola"}
{"id": "24034", "revid": "25871", "url": "https://gl.wikipedia.org/wiki?curid=24034", "title": "Cabovila\u00f1o, A Laracha", "text": "San Rom\u00e1n de Cabovila\u00f1o \u00e9 unha parroquia que se localiza no oeste do concello coru\u00f1\u00e9s da Laracha na comarca de Berganti\u00f1os. Segundo o padr\u00f3n municipal de 2018 ti\u00f1a 1.135 habitantes (563 homes e 572 mulleres) distribu\u00eddos en 22 entidades de poboaci\u00f3n, o que sup\u00f3n un aumento con relaci\u00f3n ao ano 1999 cando ti\u00f1a 1.035 habitantes. En 2004 ti\u00f1a 1.035 habitantes (521 homes e 514 mulleres).\nXeograf\u00eda.\nEst\u00e1 ba\u00f1ada polo Rego de Quenxe, tam\u00e9n co\u00f1ecido por R\u00edo Vil\u00e1n.\nA estrada comarcal AC-552 percorre a parroquia desde o principio (A Telleira) ao fin (A Bra\u00f1a Grande). A autoestrada AG-55 ten un acceso no lugar do Cancelo.\nA proximidade \u00e1 capital municipal favorece o nivel de servizos e instalaci\u00f3ns que disp\u00f3n: abastecemento de auga e saneamento, pista polideportiva, local social.\nPatrimonio.\nNo lugar do Castro (A Lagarteira) est\u00e1 o castro de San Rom\u00e1n. Tam\u00e9n estaba na parroquia o castro de Riotorto, destru\u00eddo pola construci\u00f3n da AG-55."}
{"id": "24035", "revid": "25871", "url": "https://gl.wikipedia.org/wiki?curid=24035", "title": "Cai\u00f3n, A Laracha", "text": "Santa Mar\u00eda do Socorro de Cai\u00f3n \u00e9 unha parroquia que se localiza no norte do concello da Laracha na comarca de Berganti\u00f1os. Segundo o IGE en 2018 ti\u00f1a 821 habitantes (412 mulleres e 409 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 981 habitantes.\nXeograf\u00eda.\nA parroquia de Cai\u00f3n limita con Arteixo polo leste e con Carballo polo oeste. Est\u00e1, xa que logo, illada do resto do concello da Laracha mais non chega a constitu\u00edr un exclave, por mor dun estreito corredor de 900 metros de longo e 6 de ancho que a conecta coa parroquia de Lendo e polo que pasaba un cami\u00f1o.\nPatrimonio.\nCai\u00f3n contaba cun porto baleeiro, que aparece mencionado na \"Descripci\u00f3n del Reyno de Galicia\" do Licenciado Molina (s\u00e9culo XVI).\nArquitectonicamente destacan a recentemente rehabilitada Casa dos Condes de Graxal e, na mesma praza principal, a igrexa parroquial de Nosa Se\u00f1ora do Socorro. Anexo ao templo est\u00e1 o antigo convento da Orde de Santo Agosti\u00f1o, fundado en 1548 por Fernando Berm\u00fadez de Castro e que dende o s\u00e9culo XVIII funcionou como casa reitoral. Hoxe en d\u00eda acolle un local para a terceira idade e unha oficina de informaci\u00f3n e turismo.\nF\u00f3ra da vila, no lugar do Outeiro onde xacando estivo unha primitiva capela rom\u00e1nica, queda o santuario dos Milagres, constru\u00eddo durante o primeiro terzo do s\u00e9culo XIX e que funcionou como igrexa parroquial ata 1955."}
{"id": "24036", "revid": "5863", "url": "https://gl.wikipedia.org/wiki?curid=24036", "title": "Coiro, A Laracha", "text": "San Xi\u00e1n de Coiro \u00e9 unha parroquia que se localiza no norte do concello coru\u00f1\u00e9s da Laracha na comarca de Berganti\u00f1os. Segundo o padr\u00f3n municipal de 2018 ti\u00f1a 447 habitantes (219 homes e 228 mulleres) distribu\u00eddos en 24 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 473 habitantes.\nPatrimonio.\nHai varias casas se\u00f1oriais na parroquia: Santa Rita, Casanova e Casa Grande de Coir\u00f3n."}
{"id": "24037", "revid": "5863", "url": "https://gl.wikipedia.org/wiki?curid=24037", "title": "Erboedo, A Laracha", "text": "Santa Mar\u00eda de Erboedo \u00e9 unha parroquia que se localiza no norte do concello coru\u00f1\u00e9s da Laracha na comarca de Berganti\u00f1os. Segundo o IGE no ano 2018 ti\u00f1a 246 habitantes (123 homes e 123 mulleres), distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n con respecto \u00f3 ano 2004 cando ti\u00f1a 349 habitantes (175 homes e 174 mulleres)\nXeograf\u00eda.\nO r\u00edo Anll\u00f3ns atravesa a parroquia polo sur separando os n\u00facleos de Cercido e San Paio para seguir regando as terras de Coiro.\nPatrimonio.\nAtop\u00e1ronse na parroquia restos arqueol\u00f3xicos como o de Pedrafita ou o T\u00famulo de Pedra da Auga."}
{"id": "24038", "revid": "85894", "url": "https://gl.wikipedia.org/wiki?curid=24038", "title": "Golmar, A Laracha", "text": "San Bieito de Golmar \u00e9 unha parroquia que se localiza no oeste do concello coru\u00f1\u00e9s da Laracha na comarca de Berganti\u00f1os. Segundo o padr\u00f3n municipal de 2018 ti\u00f1a 409 habitantes (212 mulleres e 197 homes) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 492 habitantes (247 mulleres e 245 homes).\nXeograf\u00eda.\nO r\u00edo Acheiro cruza a parroquia creando o Val do Acheiro.\nPatrimonio.\nA Casa reitoral foi restaurada e musealizada para albergar o Centro de Interpretaci\u00f3n dos Mu\u00ed\u00f1os de Auga da Costa da Morte."}
{"id": "24039", "revid": "25871", "url": "https://gl.wikipedia.org/wiki?curid=24039", "title": "Lemaio, A Laracha", "text": "Santa Mari\u00f1a de Lemaio \u00e9 unha parroquia que se localiza no oeste do concello coru\u00f1\u00e9s da Laracha na comarca de Berganti\u00f1os. Segundo o padr\u00f3n municipal de 2018 ti\u00f1a 234 habitantes (123 mulleres e 111 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 321 habitantes.\nPatrimonio.\nA igrexa parroquial de Santa Mari\u00f1a de Lemaio \u00e9 de estilo barroco. En 2004 ti\u00f1a 298 habitantes (154 mulleres e 144 homes)"}
{"id": "24040", "revid": "25871", "url": "https://gl.wikipedia.org/wiki?curid=24040", "title": "Lendo, A Laracha", "text": "San Xi\u00e1n de Lendo \u00e9 unha parroquia que se localiza no norte do concello coru\u00f1\u00e9s da Laracha na comarca de Berganti\u00f1os. Segundo o IGE en 2018 ti\u00f1a 401 habitantes (205 mulleres e 196 homes) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 547 habitantes.\nHistoria.\nA finais do s\u00e9culo XIII e principios do XIV foi unha encomenda templaria, que deixou as s\u00faas pegadas na Igrexa de San Xi\u00e1n na decoraci\u00f3n de estrelas, rosetas e canzorros, destacando a que representa a cabeza dun elefante.\nIndustria.\nEntre Lendo e Cabovila\u00f1o conc\u00e9ntrase a actividade industrial da Laracha, destacando a sider\u00farxica e a cer\u00e1mica Campo."}
{"id": "24041", "revid": "25871", "url": "https://gl.wikipedia.org/wiki?curid=24041", "title": "Lest\u00f3n, A Laracha", "text": "San Marti\u00f1o de Lest\u00f3n \u00e9 unha parroquia que se localiza no norte do concello coru\u00f1\u00e9s da Laracha na comarca de Berganti\u00f1os. Segundo o padr\u00f3n municipal de 2018 ti\u00f1a 1.290 habitantes (657 mulleres e 633 homes) distribu\u00eddos en 15 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.169 habitantes. En 2004 ti\u00f1a 1.187 habitantes (600 mulleres e 587 homes).\nPatrimonio.\nNa parroquia est\u00e1n o castro de Lest\u00f3n e o castro de Erboedo.\nFeiras.\nDestaca a Feira de Paiosaco, na que se comercializa un variado abano de produtos agr\u00edcolas, c\u00e1rnicos, t\u00e9xtiles, pan... e os famosos queixos do pa\u00eds."}
{"id": "24044", "revid": "5863", "url": "https://gl.wikipedia.org/wiki?curid=24044", "title": "Montemaior, A Laracha", "text": "San Mar\u00eda Madanela de Montemaior \u00e9 unha parroquia que se localiza no sur do concello coru\u00f1\u00e9s da Laracha na comarca de Berganti\u00f1os. Segundo o IGE en 2018 ti\u00f1a 726 habitantes (377 mulleres e 349 homes) distribu\u00eddos en 49 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 1.014 habitantes."}
{"id": "24045", "revid": "5863", "url": "https://gl.wikipedia.org/wiki?curid=24045", "title": "Soandres, A Laracha", "text": "San Pedro de Soandres \u00e9 unha parroquia que se localiza no leste do concello coru\u00f1\u00e9s da Laracha na comarca de Berganti\u00f1os. Segundo o IGE en 2018 ti\u00f1a 809 habitantes (407 mulleres e 402 homes) distribu\u00eddos en 62 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 1.040 habitantes.\nXeograf\u00eda.\nSoandres \u00e9 a zona m\u00e1is alta do concello. Podemos atopar carballeiras e soutos.\nPreto da aldea de Vista Alegre nace o r\u00edo Vali\u00f1as."}
{"id": "24048", "revid": "23204", "url": "https://gl.wikipedia.org/wiki?curid=24048", "title": "Epona", "text": "Na relixi\u00f3n galo-romana, Epona era a deusa protectora dos cabalos, ponis, burros e mulas. Ela era particularmente unha deusa da fertilidade, como mostran os seus atributos de p\u00e1teras, cornucopias, espigas e a presenza de poldros nalgunhas esculturas. Ela e os seus cabalos tam\u00e9n poder\u00edan ser gu\u00edas de almas no paso ao al\u00e9n, con paralelismos en Rhiannon, do \"Mabinogion\". O culto a Epona, \"a \u00fanica divindade celta adorada tam\u00e9n pola propia Roma\", como patroa da cabaler\u00eda, estivo moi estendido no Imperio Romano entre os s\u00e9culos I e III d.C.; isto \u00e9 infrecuente para unha divindade celta, a maior\u00eda dos cales estaban asociadas a localidades espec\u00edficas.\nEtimolox\u00eda.\nA\u00ednda que s\u00f3 se co\u00f1ece a partir de contextos romanos, o nome de Epona ('Grande Egua') prov\u00e9n da lingua gala; deriva do protocelta inferido *ek\u02b7os 'cabalo', que d\u00e1 lugar ao moderno ebol gal\u00e9s 'poldro', xunto co sufixo aumentativo -on que se atopa frecuentemente, a\u00ednda que non exclusivamente, nos te\u00f3nimos (por exemplo Sirona, Matrona) e o habitual feminino galo singular -a. Nunha pasaxe conservada dunha observaci\u00f3n de Pausanias, unha arcaica Dem\u00e9ter Erinys (Dem\u00e9ter vingativa) tam\u00e9n fora unha grande \u00e9gua, que foi montada por Poseid\u00f3n en forma de semental e enxendrou a Ari\u00f3n e unha filla sen nome. Dem\u00e9ter foi venerada como unha egua en Lycosura, na Arcadia dos tempos hist\u00f3ricos."}
{"id": "24051", "revid": "5863", "url": "https://gl.wikipedia.org/wiki?curid=24051", "title": "Soutullo, A Laracha", "text": "Santa Mar\u00eda de Soutullo \u00e9 unha parroquia que se localiza no norte do concello coru\u00f1\u00e9s da Laracha na comarca de Berganti\u00f1os. Segundo o padr\u00f3n municipal de 2018 ti\u00f1a 141 habitantes (66 mulleres e 75 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 183 habitantes (93 mulleres e 90 homes).\nPatrimonio.\nA igrexa de Santa Mari\u00f1a de Soutullo \u00e9 de estilo barroco. A parroquia ten numerosos cruceiros, destacando o de Vilanova pola s\u00faa diferente composici\u00f3n de elementos."}
{"id": "24052", "revid": "5863", "url": "https://gl.wikipedia.org/wiki?curid=24052", "title": "Tor\u00e1s, A Laracha", "text": "San Mar\u00eda de Tor\u00e1s \u00e9 unha parroquia que se localiza no norte do concello coru\u00f1\u00e9s da Laracha na comarca de Berganti\u00f1os. Segundo o padr\u00f3n municipal de 2018 ti\u00f1a 3\u00a0852 habitantes (1\u00a0895 homes e 1\u00a0957 mulleres) distribu\u00eddos en 12 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 2\u00a0746 habitantes (1\u00a0416 mulleres e 1\u00a0330 homes).\nXeograf\u00eda.\nNesta parroquia at\u00f3pase a capital municipal, A Laracha. Est\u00e1 situada entre os dous n\u00facleos industriais da zona, Arteixo e Carballo; ademais est\u00e1 pr\u00f3xima \u00e1 cidade da Coru\u00f1a e ben comunicada a trav\u00e9s da AG-55 e da AC-552.\nEstas circunstancias fixeron que experimentase un aumento nos \u00faltimos 10 anos, tanto no terreo econ\u00f3mico como no poboacional. O crecemento vese reflectido no nivel de servizos dos que disp\u00f3n: culturais (Casa da Cultura, Biblioteca, Servizos M\u00faltiples...), instalaci\u00f3ns deportivas (Polideportivo municipal, Polideportivo IES Agra de Lebor\u00eds, Piscina Municipal climatizada, Campo de f\u00fatbol...), zonas verdes (\u00c1rea de Ocio Maximino Canedo, O Recreo, Prazas e parques...) e \u00e1reas de recreo (\u00c1rea de Recreo e Praia Fluvial de Gabenlle, Paseo Fluvial de Gabenlle).\nPatrimonio.\nA parroquia ten d\u00faas igrexas: a de Santa Mar\u00eda de Tor\u00e1s, do s\u00e9culo XIX e a igrexa parroquial de Tor\u00e1s, do s\u00e9culo XX, ademais da capela de San Roque e Santo Ant\u00f3no, na torre de Cillobre, situada no lugar das Torres de Cillobre."}
{"id": "24053", "revid": "5863", "url": "https://gl.wikipedia.org/wiki?curid=24053", "title": "Vila\u00f1o, A Laracha", "text": "Santiago de Vila\u00f1o \u00e9 unha parroquia que se localiza no oeste do concello coru\u00f1\u00e9s da Laracha na comarca de Berganti\u00f1os. Segundo o IGE de 2018 ti\u00f1a 791 habitantes (413 mulleres e 378 homes) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 794 habitantes.\nPatrimonio.\nO castro de Montes Claros \u00e9 un poboado castrexo da idade de ferro. Da romanizaci\u00f3n de Galicia data un miliario, conservado na igrexa parroquial. O templo de Santiago de Vila\u00f1o \u00e9 de estilo neorrom\u00e1nico.\nO pazo de Montes Claros \u00e9 un edificio do s\u00e9culo XIX."}
{"id": "24058", "revid": "25871", "url": "https://gl.wikipedia.org/wiki?curid=24058", "title": "Laxe, Laxe", "text": "Santa Mar\u00eda de Laxe \u00e9 unha parroquia que se localiza no norte do concello coru\u00f1\u00e9s de Laxe na comarca de Berganti\u00f1os. Segundo o IGE en 2018 ti\u00f1a 1.758 habitantes (883 homes e 875 mulleres) distribu\u00eddos en 2 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 1.752 habitantes.\nA igrexa de Santa Mar\u00eda da Atalaia foi declarada Ben de Interese Cultural no Consello da Xunta celebrado no 28 de xaneiro de 2021."}
{"id": "24059", "revid": "22570", "url": "https://gl.wikipedia.org/wiki?curid=24059", "title": "Nande, Laxe", "text": "San Sim\u00f3n de Nande \u00e9 unha parroquia que se localiza no sur do concello coru\u00f1\u00e9s de Laxe na comarca de Berganti\u00f1os. Segundo o IGE en 2018 ti\u00f1a 293 habitantes (147 mulleres e 146 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 389 habitantes."}
{"id": "24060", "revid": "25871", "url": "https://gl.wikipedia.org/wiki?curid=24060", "title": "Sarces, Laxe", "text": "San Amedio de Sarces \u00e9 unha parroquia que se localiza no leste do concello coru\u00f1\u00e9s de Laxe na comarca de Berganti\u00f1os. Segundo o padr\u00f3n municipal de 2018 ti\u00f1a 117 habitantes (56 homes e 61 mulleres) distribu\u00eddos en catro entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 151 habitantes."}
{"id": "24061", "revid": "5863", "url": "https://gl.wikipedia.org/wiki?curid=24061", "title": "Serantes, Laxe", "text": "Santa Mar\u00eda de Serantes \u00e9 unha parroquia que se localiza no norte do concello coru\u00f1\u00e9s de Laxe na comarca de Berganti\u00f1os. Segundo o padr\u00f3n municipal de 2018 ti\u00f1a 207 habitantes (95 homes e 112 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 288 habitantes."}
{"id": "24062", "revid": "1987", "url": "https://gl.wikipedia.org/wiki?curid=24062", "title": "Soesto, Laxe", "text": "Santo Estevo de Soesto \u00e9 unha parroquia que se localiza no oeste do concello coru\u00f1\u00e9s de Laxe na comarca de Berganti\u00f1os. Segundo o IGE en 2018 ti\u00f1a 227 habitantes (110 homes e 117 mulleres) distribu\u00eddos en 6 entidades de poboaci\u00f3n, o que sup\u00f3n unha dimunici\u00f3n en relaci\u00f3n ao ano 1999 cando ti\u00f1a 303 habitantes."}
{"id": "24063", "revid": "1987", "url": "https://gl.wikipedia.org/wiki?curid=24063", "title": "Traba, Laxe", "text": "Santiago de Traba \u00e9 unha parroquia que se localiza no sur do concello coru\u00f1\u00e9s de Laxe na comarca de Berganti\u00f1os. Segundo o IGE en 2018 ti\u00f1a 482 habitantes (253 homes e 229 mulleres) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 658 habitantes.\nToponimia.\nA orixe do top\u00f3nimo poder\u00eda estar no substantivo latino \"tabula\" (t\u00e1boa, referido neste caso \u00e1 chaira cadrada onde se atopa a vila e onde houbo un castelo medieval)\nHistoria.\nDisque a [[Casa de Traba|li\u00f1axe dos Traba]], poderosa familia nobre do antigo [[Reino de Galiza]], era orixinaria desta parroquia, onde existiu un castelo medieval.\nPatrimonio.\nA igrexa de Santiago de Traba foi constru\u00edda orixinalmente a finais do [[s\u00e9culo XII]], pero foi reformada posteriormente. Na fachada barroca con aspecto renacentista destacan as [[Columna salom\u00f3nica|columnas salom\u00f3nicas]], a figura de Santiago Matamouros e a imaxe da Virxe na Ascensi\u00f3n, flanqueada por San Francisco, San Pedro e Ad\u00e1n e Eva.\nV\u00e9xase tam\u00e9n.\nOutros artigos.\n[[Categor\u00eda:Parroquias de Laxe]]\n[[Categor\u00eda:Parroquias de Galicia baixo a advocaci\u00f3n de Santiago o Maior]]\n[[Categor\u00eda:Top\u00f3nimos galegos con etimolox\u00eda]]\n[[Categor\u00eda:Cami\u00f1o dos Faros]]"}
{"id": "24064", "revid": "25871", "url": "https://gl.wikipedia.org/wiki?curid=24064", "title": "Cambo\u00f1o, Lousame", "text": "San Xo\u00e1n de Cambo\u00f1o \u00e9 unha parroquia que se localiza no oeste do concello de Lousame. Segundo o padr\u00f3n municipal (INE 2020) ten 188 habitantes (90 homes e 98 mulleres) distribu\u00eddos en 10 entidades de poboaci\u00f3n.\nXeograf\u00eda.\n\u00c9 a parroquia m\u00e1is occidental do concello, no val do r\u00edo Hornada. Limita ao noroeste con Porto do Son, ao nordeste con Noia, ao sur con Boiro, e con T\u00e1llara ao leste, a trav\u00e9s da serra da Barbanza.\nNa parte baixa do val estendese as terras de cultivo e os n\u00facleos de poboaci\u00f3n m\u00e1is accesibles, Chousa, Crons e Cambo\u00f1o.\nHistoria.\nAqu\u00ed at\u00f3panse as primeiras mostras de poboamento, as m\u00e1moas, do concello de Lousame.\nDurante o Antigo R\u00e9xime, pertenceu \u00e1s xurisdici\u00f3ns de Noia, rexida polo arcebispo de Santiago de Compostela e na provincia hom\u00f3nima.\nA proclamaci\u00f3n da Constituci\u00f3n de 1812 supuxo a abolici\u00f3n do r\u00e9xime se\u00f1orial e a substituci\u00f3n por unha administraci\u00f3n municipal. En 1823, coa derogaci\u00f3n da constituci\u00f3n por Fernando VII, restaurando o r\u00e9xime se\u00f1orial. Coa definitiva recuperaci\u00f3n do municipalismo en 1835, incorporouse ao actual concello de Lousame.\nPatrimonio.\nA igrexa parroquial de San Xo\u00e1n at\u00f3pase no lugar da Igrexa. En Cambo\u00f1o est\u00e1 a ermida de Santa Mar\u00eda A Gorgosa. Varios dos mu\u00ed\u00f1os de Cambo\u00f1o foron reconstru\u00eddos."}
{"id": "24065", "revid": "895", "url": "https://gl.wikipedia.org/wiki?curid=24065", "title": "Fru\u00edme, Lousame", "text": "San Mari\u00f1o de Fru\u00edme \u00e9 unha parroquia que se localiza no sur do concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 345 habitantes (174 homes e 171 mulleres) distribu\u00eddos en 10 entidades de poboaci\u00f3n.\nXeograf\u00eda.\nEst\u00e1 no suroeste do concello. Limita ao norte con Vilacova, ao sur con Boiro, ao sueste con Rianxo, e con Lousame ao oeste. Est\u00e1 atravesada polo r\u00edo Beluso ou da Escabia, \u00fanico do concello que desauga na r\u00eda de Arousa. Nesta parroquia est\u00e1 o monte da Muralla, cunha serie de picos de entre 500 e 600 metros, que acolle o parque e\u00f3lico de Monte Treito."}
{"id": "24066", "revid": "895", "url": "https://gl.wikipedia.org/wiki?curid=24066", "title": "Lesende, Lousame", "text": "San Marti\u00f1o de Lesende \u00e9 unha parroquia que se localiza no norte do concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 279 habitantes (145 homes e 134 mulleres) distribu\u00eddos en 6 entidades de poboaci\u00f3n.\nXeograf\u00eda.\nLimita ao norte con Toxos Outos, ao noroeste con Noia, ao sur con Lousame e ao leste con Vilacova. Est\u00e1 situada no curso medio do r\u00edo Vilacova, na s\u00faa maior parte na ribeira dereita. O punto de maior altitude \u00e9 o monte Colou (508 m), desde onde se divisa a r\u00eda de Muros e Noia.\nPor esta parroquia pasa o r\u00edo Vilacova.Ten un solo maioritariamente forestal. O punto de maior altitude e o monte Colou con 508 metros sobre o nivel do mar."}
{"id": "24067", "revid": "895", "url": "https://gl.wikipedia.org/wiki?curid=24067", "title": "Lousame, Lousame", "text": "San Xo\u00e1n de Lousame \u00e9 unha parroquia que se localiza no centro do concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 1.023 habitantes (508 homes e 515 mulleres) distribu\u00eddos en 21 entidades de poboaci\u00f3n.\nXeograf\u00eda.\nLimita ao norte con Lesende (separados polo r\u00edo Vilacova), ao noroeste con Noia, ao sur con Boiro, ao sueste con Fru\u00edme, ao oeste con T\u00e1llara, e ao leste con Vilacova.\nTen un relevo variado, con altitudes m\u00e1ximas de entre 300 e 350 m nas beiras do monte comunal de Aldeagrande e no de Seoane. Ocupa boa parte do val do r\u00edo Pesqueira, formado polo rego do Espi\u00f1o ou da Mina (que nace en Frox\u00e1n) e o de Chave.\nNa aldea de Portobravo est\u00e1 a casa consistorial, o centro m\u00e9dico e a casa da cultura. Na Silva est\u00e1 o CPI Diego Antonio Cernadas de Castro, o polideportivo Pilar Barreiro Senra e a piscina municipal. A igrexa municipal est\u00e1 en Seoane."}
{"id": "24068", "revid": "624", "url": "https://gl.wikipedia.org/wiki?curid=24068", "title": "Cle\u00f3menes I", "text": "Cle\u00f3menes I foi rei de Esparta, aproximadamente entre os anos 520 a.C. e 489 a.C..\nTraxectoria.\nDa familia dos Ax\u00edadas, sucedeu ao seu pai Anaxandridas II cara o ano 520 a.C. no trono de Esparta, e goberna conxuntamente co segundo rei, Demarato, ata 492 a.C.. A asociaci\u00f3n dos dous soberanos \u00e9 problem\u00e1tica pois Demarato frea a mi\u00fado a Cle\u00f3menes.\nEste afirma a primac\u00eda de Esparta ao intervir moitas veces nos asuntos internos de Atenas. No 510 a.C. axuda aos Alcme\u00f3nidas a derrubar a tiran\u00eda de Hipias pero tenta logo apoiar o partido aristocr\u00e1tico de Is\u00e1goras contra os dem\u00f3cratas liderados por Cl\u00edstenes de Atenas. En d\u00faas ocasi\u00f3ns, en 507 a.C. e en 506 a.C. tenta, en van, po\u00f1er fin \u00e1 experiencia democr\u00e1tica posta en marcha por Cl\u00edstenes.\nLogo da revolta dos gregos de Xonia, n\u00e9galle toda axuda de Esparta a Arist\u00e1goras, o tirano de Mileto. En 494 a.C. inflixe a Argos unha derrota en Sepeia, reforzando as\u00ed o poder\u00edo espartiata no Peloponeso. En 492 a.C. expulsa a Demarato, quen se refuxia en Persia.\nMorreu no ano 489 a.C.. Ao parecer suicidouse, en estado demente.\nTivo como filla a Gorgo, unha das mulleres m\u00e1is c\u00e9lebres da Grecia Antiga."}
{"id": "24069", "revid": "129041", "url": "https://gl.wikipedia.org/wiki?curid=24069", "title": "Comit\u00e9s Abertos de Faculdade", "text": "Os Comit\u00e9s Abertos de Escola e Faculdade (CAF-CAEF) foi unha organizaci\u00f3n estudantil universitaria galega, que defend\u00eda un ensino galego, p\u00fablico, democr\u00e1tico e de calidade. O 10 de maio de 2008 disolveuse para formar cos CAE unha nova organizaci\u00f3n, Comit\u00e9s. A organizaci\u00f3n que cumpr\u00eda o papel dos CAF no ensino medio eran os Comit\u00e9s Abertos de Estudantes (CAE).\nHistoria.\nDurante a efervescencia das loitas na Universidade de Santiago de Compostela, nos primeiros anos oitenta do s\u00e9culo XX, foron xurdindo unha serie de Asembleas de Centro que confluir\u00edan arredor do ano 86 nos Comit\u00e9s Abertos (a pesar que algunha, como CAMAE, seguira a ser semi-aut\u00f3noma). A\u00ednda que teoricamente abrangu\u00eda toda a universidade, na pr\u00e1ctica era unha organizaci\u00f3n compostel\u00e1 con alg\u00fan comit\u00e9 nos outros campus, e s\u00f3 foi a partir da segregaci\u00f3n das universidades de A Coru\u00f1a e Vigo que comezou a ser unha organizaci\u00f3n de car\u00e1cter galego e ter presenza nos sete campus. Nas orixes funcionaba a nivel de Asemblea de Faculdade e cun \u00f3rgano de coordinaci\u00f3n (Consello de Campus) formado por d\u00faas persoas de cada centro.\nDende a s\u00faa creaci\u00f3n, coa disoluci\u00f3n de ERGA, no 1988, os CAF foron medrando at\u00e9 converterse na organizaci\u00f3n maioritaria do estudantado galego, presentes na meirande parte das instituci\u00f3ns universitarias con representaci\u00f3n estudantil.\nA\u00ednda que nos anos 90 apareceu o Movemento Estudantil Universitario como reacci\u00f3n ao que estes denunciaron como \"seguidismo da UPG\" por parte dos CAF, os Comit\u00e9s Abertos conseguiron recuperar a s\u00faa presenza lixeiramente.\nNo ano 2008 tras analizar as dificultades organizativas de contar con d\u00faas organizaci\u00f3ns estudant\u00eds diferentes no \u00e1mbito universitario e no ensino secundario (CAF e CAE) levan \u00e1 s\u00faa unificaci\u00f3n nun novo proxecto, os Comit\u00e9s.\nEstrutura.\nO \u00f3rgano b\u00e1sico de organizaci\u00f3n dos CAF son os Comit\u00e9s de Centro, que elixen un ou unha respons\u00e1bel de Comit\u00e9.\nA nivel campus, os CAF organiz\u00e1base en Asembleas de Campus, \u00f3rgano coordinador dos Comit\u00e9s do mesmo campus no cal se elix\u00eda un ou unha Respons\u00e1bel de Campus.\nEsta Asemblea delegaba responsabilidades nos Consellos de Campus, \u00f3rgano de direcci\u00f3n e control da organizaci\u00f3n en cada Campus. Os Consellos estaban conformados, como m\u00ednimo, pola responsabilidade de Campus, as e os respons\u00e1beis de cada Comit\u00e9 de Centro e, no seu caso, por outras responsabilidades delegadas da Asemblea de Campus (historicamente foron as responsabilidades Institucional, Muller, Finanzas, Comunicaci\u00f3n, e Formaci\u00f3n).\nO m\u00e1ximo \u00f3rgano de decisi\u00f3n dos CAF era a s\u00faa Asemblea Nacional, que se reun\u00eda cunha periodicidade bianual.\nO Consello Nacional, \u00f3rgano de direcci\u00f3n en per\u00edodo interasemblear, ti\u00f1a 19 membros, 12 membros escollidos pola Asemblea Nacional m\u00e1is os 7 respons\u00e1beis de Campus.\nComposici\u00f3n.\nNa s\u00faa composici\u00f3n, tradicionalmente os CAF incorporaban \u00e1 pr\u00e1ctica totalidade das organizaci\u00f3ns da esquerda nacionalista que operaban na universidade (BNG, PSG-EG, MCG, PCPG...), a\u00ednda que coa integraci\u00f3n da maior\u00eda destes grupos no BNG pasou a estar formada maioritariamente por militantes de Galiza Nova e persoas sen afiliaci\u00f3n pol\u00edtica."}
{"id": "24070", "revid": "31997", "url": "https://gl.wikipedia.org/wiki?curid=24070", "title": "Cl\u00edstenes de Atenas", "text": "Cl\u00edstenes de Atenas (en grego \u039a\u03bb\u03b5\u03b9\u03c3\u03b8\u03ad\u03bd\u03b7\u03c2/\"Kleisth\u00e9n\u0113s\") foi un pol\u00edtico de Atenas do s\u00e9culo VI a. C. que emprendeu reformas sociais e pol\u00edticas que dar\u00edan na democracia ateniense. \nTraxectoria.\nFoi fillo de Megacles, un Alcme\u00f3nida, e de Agarist\u00e9, a filla do tirano de Sici\u00f3n, Cl\u00edstenes de quen tomou o nome.\nC\u00f3ntase que ao prometer que a s\u00faa familia participar\u00eda na reconstruci\u00f3n do santuario de Delfos, convenceu \u00e1 Pitia para que dixese a todos os espartiatas que vi\u00f1eran consultar que antes de nada deb\u00edan derrocar a tiran\u00eda dos Pisistr\u00e1tidas en Atenas.\nCando o rei de Esparta Cle\u00f3menes I botou ao tirano Hipias (510) e os exiliados volveron a Atenas, Is\u00e1goras e a aristocracia tentaron establecer unha oligarqu\u00eda coa axuda de Cle\u00f3menes. Cl\u00edstenes converteuse daquela en defensor dos grupos m\u00e1is populares que se viran benecifiados polos pisistr\u00e1tidas (os chamados \"diakrioi\"). De seguido prop\u00faxose facer votar unhas reformas pol\u00edticas determinantes para a democracia ateniense pois puxo en pr\u00e1ctica a igualdade de dereitos ante a lei, ou \"isonom\u00eda\".\nAs intenci\u00f3ns reformistas de Cl\u00edstenes contaron coa oposici\u00f3n de Isagoras, que era arconte no ano 508 a. C. Esparta invadiu Atenas para responder \u00e1 petici\u00f3n de axuda de Is\u00e1goras, quen pretend\u00eda as\u00ed consolidar o seu poder. Previamente, o seu rival Clistenes marchara da \u00c1tica pero os membros da Bul\u00e9 rexeitaron as intenci\u00f3ns de Is\u00e1goras e houbo un levantamento contra el e as tropas espartanas. Estes acabaron por ser sitiados na acr\u00f3pole, onde foron derrotados. Estes feitos acabaron por consagrar a Clistenes, elixido arconte, e validaron os seus proxectos.\nCando morreu fix\u00e9ronselle funerais p\u00fablicos no Cer\u00e1mico.\nObra pol\u00edtica.\nNova repartici\u00f3n dos cidad\u00e1ns.\nCl\u00edstenes eliminou os \u00faltimos vestixios da organizaci\u00f3n pol\u00edtica baseada nos grupos familiares, e en particular sobre as catro tribos x\u00f3nicas divididas en terzos, para substitu\u00edlos por un novo sistema baseado na repartici\u00f3n xeogr\u00e1fica. Ata Cl\u00edstenes, estas comunidades baseadas en sistemas de parentesco eran a base da organizaci\u00f3n pol\u00edtica, militar e relixiosa. A orixe destas retrotr\u00e1ense a propia orixe das \"polis\" e estaban controladas por unha familia aristocr\u00e1tica que manti\u00f1a relaci\u00f3ns clientelares e dominaci\u00f3n sobre o resto da tribo. \nCl\u00edstenes para debilitar o poder da aristocracia reorganizou as estruturas da cidade dividindo o territorio da \u00c1tica, inclu\u00edda Atenas, nun centenar de \"demos\". Estas eran pequenas comunidades estaban integradas por un n\u00famero de cidad\u00e1ns e cada unha ti\u00f1a unha asemblea, un dixerente, o \"demarco\", e os seus propios cultos. Deste xeito, cada ateniense quedou inscrito nun \"demos\", e pasaron a denominarse co nome do mesmo en substituci\u00f3n do patron\u00edmico de orixe aristocr\u00e1tica. \nCl\u00edstenes reagrupou deseguida todos os \"demos\" en dez novas tribos, de tal maneira que ningunha tribo tivese un territorio dun s\u00f3 posuidor ou non representase un poder local. Grazas a esta repartici\u00f3n, grupos de persoas vidos das diferentes partes da \u00c1tica v\u00edronse obrigados a funcionar en com\u00fan. A reforma ti\u00f1a un duplo obxectivo: dunha banda, romper as relaci\u00f3ns de dependencia coa aristocracia e debilitar as s\u00faas redes de poder, doutra, fomentar a unidade da cidade. \nAdemais, Cl\u00edstenes concedeu a cidadan\u00eda a un importante n\u00famero de metecos (estranxeiros) e de libertos (escravos liberados); as\u00ed, est\u00edmase que nesta \u00e9poca Atenas contaba con case 30 000 cidad\u00e1ns. \nReorganizaci\u00f3n institucional.\nUnha vez feita a reforma da estrutura en tribos e \"demos,\" Cl\u00edstenes dotou a Atenas dunha nova estrutura pol\u00edtica. Coa finalidade de neutralizar o Are\u00f3pago, instituci\u00f3n controlada pola aristocracia, creou o Consello dos Cincocentos ou \"Bul\u00e9.\" Este era un \u00f3rgano representativo e executivo encargado de preparar os proxectos que presentar \u00e1 \"Ekkles\u00eda\" (asemblea) e aseguraba a execuci\u00f3n das decisi\u00f3ns da mesma. A \"Bul\u00e9\" estaba integrada por 50 homes de cada unha das dez tribos, e eran escollidos ao chou entre os maiores de 30 anos, sen distinci\u00f3n de orixe. Estes grupos de cincuenta cidad\u00e1ns formaban cada un \u00e1 s\u00faa vez un comit\u00e9 executivo da Bul\u00e9: os pr\u00edtanes, ocupando cada grupo as funci\u00f3ns durante unha d\u00e9cima parte do ano.\nAdemais, atrib\u00fase a Cl\u00edstenes un aumento no n\u00famero de arcontes (maxistrados supremos) ata os dez, un por cada tribo. Con todo, foi conservador nun punto: parece que conservou os l\u00edmites fixados por Sol\u00f3n para a elixibilidade para as maxistraturas superiores, quedando restrinxidas para as clases con maior patrimonio (\"pentacosiomedimnos\" e \"hippeis\"). \nA\u00ednda que a informaci\u00f3n sobre o seu funcionamento da \"Ekkles\u00eda\" (asemblea cidad\u00e1) antes de Tuc\u00eddedes \u00e9 moi fragmentario, semella que as reformas de Cl\u00edstenes permitiron aumentar as competencias asignadas por Sol\u00f3n (nomeamento dos arcontes e supervisi\u00f3n da s\u00faa xesti\u00f3n) ata someter o Are\u00f3pago e a \"Bul\u00e9\" \u00e1 s\u00faa autoridade. \nA nivel militar, tam\u00e9n se lle considera o responsable da institucionalizaci\u00f3n de dez estrategos (comandantes), un por cada tribo. \nIntroduci\u00f3n do ostracismo.\nOutra das medidas atribu\u00eddas a Cl\u00edstenes \u00e9 o sistema mediante o cal se desterraba da cidade a algunha persoa percibida como un perigo para a seguridade da \"polis\". Tras unha valoraci\u00f3n de se era necesario exercerlo, convoc\u00e1base unha sesi\u00f3n da asemblea na \u00e1gora presidida polos arcontes e na que os cidad\u00e1ns escrib\u00edan o nome da ameaza nun cacho de cer\u00e1mica ou \"\u00f3strakon\". Se algu\u00e9n recib\u00eda 6 000 votos deb\u00eda marchar da cidade en dez d\u00edas durante un per\u00edodo de dez anos. Mediante o ostracismo pretend\u00edase evitar a posibilidade de que o Estado volvese caer en tiran\u00edas e actuaba como unha medida de control sobre as elites sociais e pol\u00edticas atenienses. Arist\u00f3teles sit\u00faa a s\u00faa introduci\u00f3n no ano 510 a. C., cando se aplicou a Hiparco de Colarxes, parente dos Pisistr\u00e1tidas; a\u00ednda que outras fontes consideran se aplicou por primeira vez no 487 a. C."}
{"id": "24071", "revid": "98629", "url": "https://gl.wikipedia.org/wiki?curid=24071", "title": "Aquiles", "text": "Aquiles (en grego antigo \u1f08\u03c7\u03b9\u03bb\u03bb\u03b5\u03cd\u03c2 / \"Akhille\u00fas\") \u00e9 un heroe lendario da guerra de Troia, fillo de Peleo (rei de Pt\u00eda en Tesalia) e de Tetis, unha das Nereidas, (ninfa mari\u00f1a). Os textos ref\u00edrense a el frecuentemente co nome de \u00abPelida\u00bb ou \u00abE\u00e1cida\u00bb, ep\u00edtetos que remontan aos seus devanceiros Peleo e \u00c9aco.\n\u00c9 un dos protagonistas da \"Il\u00edada\" de Homero.\nVida.\nInfancia.\nUn dos feitos da s\u00faa lenda que m\u00e1is o marcan v\u00e9n do desexo da s\u00faa nai de convertelo en inmortal. En seguida, os relatos difiren. Segundo Licofr\u00f3n, Tetis ten sete fillos de Peleo, e guinda seis ao lume, porque non son inmortais e por despeito cara o matrimonio forzado con Peleo. O escoliasta de Homero afirma m\u00e1is ben que os puxo no lume para que este consumise a parte mortal dos nenos (unha lenda semellante est\u00e1 asociada con Isis, na mitolox\u00eda exipcia, ou a Demofonte de Eleusis). Segundo o gram\u00e1tico Xo\u00e1n Tzetzes, esfr\u00e9gao con ambros\u00eda e merg\u00fallao no lume pola noite.\nFinalmente, a variante m\u00e1is popular am\u00f3sanola mergullando o seu fillo nas augas da Estixia, o r\u00edo dos Infernos, suxeit\u00e1ndoo polo tal\u00f3n. As\u00ed conv\u00e9rtese en invulner\u00e1bel, coa excepci\u00f3n do tal\u00f3n polo que o sostivera a s\u00faa nai, cousa que deu lugar \u00e1 expresi\u00f3n \u00abtal\u00f3n de Aquiles\u00bb, que significa \u00absitio vulner\u00e1bel, punto sens\u00edbel\u00bb. Por\u00e9n, non hai nada n\u2019\"A Il\u00edada\" que permita asegurar que Aquiles \u00e9 insens\u00edbel aos golpes. Na \"Continuaci\u00f3n de Homero\" de Quinto de Esmirna, resulta ferido polo pr\u00edncipe et\u00edope Memn\u00f3n (II, 410\u2013411). C\u00f3mpre notar, polo demais, que Aquiles non \u00e9 o \u00fanico heroe grego considerado (case) invulner\u00e1bel: os Antigos conceden tam\u00e9n ese privilexio a \u00c1iax o Grande.\nAquiles aprende de F\u00e9nix, o fillo de Am\u00edntor, a arte da elocuencia e o manexo das armas. Recibe lecci\u00f3ns de medicina do centauro Quir\u00f3n, quen o alimenta con entra\u00f1as de animais para lle conferir a s\u00faa forza, e con mel pola dozura.\nAnte as advertencias de s\u00faa nai, quen lle d\u00e1 a escoller entre unha vida curta e brillante e unha vida longa pero escura, responde que prefire a primeira. Aos nove anos, o adivi\u00f1o Calcas pred\u00ed que a s\u00faa fermosura e a s\u00faa coraxe, as\u00ed como a protecci\u00f3n de Hera e de Atenea, o fan indispens\u00e1bel aos Gregos para obteren a vitoria. A s\u00faa nai, temendo pola s\u00faa vida, disfr\u00e1zao de muller e esc\u00f3ndeo entre as fillas de Licomedes, rei de Esciros, a fin de substraelo \u00e1 presi\u00f3n dos guerreiros. Nesta ocasi\u00f3n leva o nome de Pirra \"a loura\". Dunha filla de Licomedes, Deidamia, coa que ha casar m\u00e1is tarde, ten un fillo, Neopt\u00f3lemo, tam\u00e9n alcu\u00f1ado Pirro, e que participa igualmente na guerra de Troia.\nUnha argucia de Ulises obr\u00edgao a seguir aos gregos: disfrazado de comerciante, o rei de \u00cdtaca proponlles \u00e1s fillas de Licomedes que proben uns tecidos preciosos e unhas armas. Aquiles desc\u00f3brese ao ser o \u00fanico que probou as armas Polo contrario, segundo Homero (\"Il.\", IX, 439), Aquiles \u00e9 enviado directamente por Peleo, \u00e1 fronte dos seus Mirmid\u00f3ns.\n\u00c1vido de gloria e de faza\u00f1as, segue, pois, xunto co seu insepar\u00e1bel amigo Patroclo, aos dous heroes gregos Ulises e N\u00e9stor e \u00fanense ao asedio de Troia. Ao inicio da guerra, segundo o Pseudo-Apolodoro, Aquiles ten quince anos, cousa que fai deste un dos m\u00e1is novos guerreiros aqueos.\nEn Troia.\nCando chegou a Troia, unha vez os Troianos parapetados tras das s\u00faas murallas, Aquiles ded\u00edcase a cortar o aprovisionamento da cidade. \u00c1 fronte das s\u00faas naves, ataca e reduce as\u00ed once cidades de Asia Menor, tributarias de Troia. \u00c9 nunha desas cidades, no d\u00e9cimo ano de sitio, cando recibe como bot\u00edn a Briseida, mentres que Agamen\u00f3n recibe a Criseida tras o saqueo de Tebas.\nNeste momento \u00e9 cando empeza a narraci\u00f3n d\u2019\"A Il\u00edada\". Unha peste asola o campamento grego e Calcas, incitado por Aquiles, revela que Apolo castigou a Agamen\u00f3n por lle negar ao seu sacerdote, Crises, a devoluci\u00f3n da s\u00faa filla Criseida. Obrigado a ceder, Agamen\u00f3n, furioso, reclama outra parte de bot\u00edn. Aquiles protesta e Agamen\u00f3n, para humillalo, decide substitu\u00edr a Criseida e toma a Briseida a bela prisioneira da que Aquiles se namorara. Enfadado, este \u00faltimo ret\u00edrase \u00e1 s\u00faa tenda e xura sobre o cetro de Agamen\u00f3n, regalo de Zeus, non volver ao combate. Implora \u00e1 s\u00faa nai que lle pida a Zeus que os troianos tomen vantaxe, en tanto el estea ausente do campo de batalla. Zeus conc\u00e9dello. Isto \u00e9 o que resumen os primeiros versos d\u2019\"A Il\u00edada\":\n\u00abCanta, deusa, a c\u00f3lera do Pelida Aquiles,\nmaldita, que causou moitas dores aos aqueos\nE fixo baixar ao Hades tantas vidas valorosas \nDe heroes, e eles mesmos serviron de pasto para os cans\nE banquete para as aves: as\u00ed cumpr\u00edase o plan de Zeus.\u00bb\nPrivados do seu apoio, os gregos sofren derrota tras derrota, e cando os gregos est\u00e1n acurralados e os troianos ameazan con queimaren as s\u00faas naves, o vello sabio N\u00e9stor convence a Patroclo, o amigo e amante de Aquiles, para que o substit\u00faa. Patroclo obt\u00e9n o permiso de Aquiles para salvar os gregos levando as s\u00faas armas. A manobra ten \u00e9xito pero Patroclo, malia a s\u00faa promesa a Aquiles, emprende a persecuci\u00f3n. \u00c9 matado por Heitor, que toma as armas de Aquiles como bot\u00edn. Furioso e humillado -enganado por Patroclo-, Aquiles decide vingarse, malia as advertencias da s\u00faa nai: enfront\u00e1rase con Heitor, el ha morrer pouco tempo despois. Hefesto f\u00f3rxalle novas armas, coas que sae \u00e1 procura de Heitor.\nRevestido coa s\u00faa armadura m\u00e1xica, traba outra vez combate e abate un gran n\u00famero de troianos ao seu paso, ata tal punto que as augas do Escamandro est\u00e1n manchadas de cad\u00e1veres. Ofendido, o Escamandro houbo de afogar a Aquiles. Por fin atopa a Heitor, desaf\u00edao e m\u00e1tao coa axuda de Atenea. Arrastra os seus restos tres veces ao redor da cidade, cun carro que habitualmente guiaba Automedonte e cada d\u00eda ao redor da tumba de Patroclo.\nAquiles fai por\u00e9n proba de humanidade deixando ao rei Pr\u00edamo virlle reclamar o corpo do seu fillo para lle ofrecer uns funerais dignos. Obedece as\u00ed \u00e1 s\u00faa nai, enviada polos deuses, descontentos polo trato inflixido as restos do heroe. Organiza deseguido os funerais e os xogos f\u00fanebres do seu amigo Patroclo.\nPero os d\u00edas de Aquiles est\u00e1n contados, morre pouco despois, ao p\u00e9 das murallas de Troia, co tal\u00f3n, o seu punto d\u00e9bil, furado por unha frecha disparada por Paris (guiado por Apolo) ou polo mesmo Apolo. Varios mitos diverxen en canto \u00e1 s\u00faa morte: ben que tivo lugar no campo de batalla, ben no templo de Apolo, ao dispo\u00f1erse a traizoar os gregos para desposar a Pol\u00edxena, filla do rei Pr\u00edamo, da que se namorara. Os seus funerais c\u00f3ntanolos no canto XXIV d\u2019\"A Odisea\" a alma de Agamen\u00f3n, as\u00ed como no libro III das \"Posthom\u00e9ricas\" de Quinto de Esmirna. As s\u00faas cinzas mestur\u00e1ronse coas de Patroclo e de Ant\u00edloco nunha urna de ouro. Foi enterrado, en medio de choros e de xemidos, na ribeira do Helesponto e non co\u00f1eceu, xa que logo, a vitoria final dos gregos.\nMalia o seu car\u00e1cter receoso, Aquiles \u00abo dos p\u00e9s lixeiros\u00bb \u00e9 considerado polos gregos igual ca un semideus, e venerado en templos que lle foron dedicados en Esparta e na \u00c9lide. Ten numerosas aventuras e atrib\u00faenselle numerosos amores.\nTras a s\u00faa morte.\nHomero, n\u2019\"A Odisea\", repres\u00e9ntao reinando sobre o prado do asf\u00f3delo no Hades, e moi desenganado. A Ulises que o felicita por reinar entre os mortos, resp\u00f3ndelle (XI, 488\u2013491):\n\u00abNon tentes abrandarme a morte, nobre Ulises!\nPreferir\u00eda estar na terra dom\u00e9stica dun labrego,\nMesmo sen patrimonio e case sen recursos,\nQue reinar aqu\u00ed entre as sombras consumidas... \u00bb\nNunha variante do mito, unha des epopeas do Ciclo Troiano, \"A Eti\u00f3pida\", sae representado tras a s\u00faa morte como vivindo a vida ideal do guerreiro, na Illa Branca, en medio de inn\u00fameros combates e de fest\u00edns eternos, casado con Medea, con Helena, con Ifixenia ou mesmo con Pol\u00edxena. P\u00edndaro, nas \"Nemeas\" (IV, 49-50), evoca pola s\u00faa banda unha illa \u00abbrillante\u00bb situada no Ponto Euxino. Eur\u00edpides retoma igualmente esta versi\u00f3n na s\u00faa \"Andr\u00f3maca\" (v. 1259\u20131262).\nO nome de Aquiles.\nAquiles frecuentemente \u00e9 chamado \u00abPelida\u00bb ou \u00abE\u00e1cida\u00bb, ep\u00edtetos que nos recordan a s\u00faa ascendencia. O nome de Aquiles propiamente dito \u00e9 de etimolox\u00eda desco\u00f1ecida. No seu \"Dictionnaire \u00e9tymologique de la langue grecque\", Pierre Chantraine fai un listado das numerosas hip\u00f3teses avanzadas ao longo dos s\u00e9culos. A cuesti\u00f3n en efecto xa se suscitou na Antig\u00fcidade: o Pseudoapolodoro explica as\u00ed que o seu nome significa \u00abo que non ten labios\u00bb (dun \u03b1 privativo e de \u03c7\u03b5\u1fd6\u03bb\u03bf\u03c2 / \"khe\u0129los\", \u00ablabio\u00bb), \u00abporque nunca aproximara os seus labios a un peito\u00bb (\"Biblioteca\", III, 13, 6). Con todo, esta etimolox\u00eda popular non ten base ningunha.\nUnha das hip\u00f3teses m\u00e1is convincentes, emitida por Leonard Palmer, d\u00e1 ao nome do heroe o senso de \u00abaquel cuxo ex\u00e9rcito est\u00e1 aflixido\u00bb, de \u1f00\u03c7\u03cc\u03c2 / \"akh\u00f3s\", \u00aba pena, a aflici\u00f3n\u00bb, e de \u03bb\u03b1\u03cc\u03c2 / \"la\u00f3s\", \u00abo ex\u00e9rcito, a tropa dos guerreiros\u00bb. En efecto, a figura de Aquiles est\u00e1 estreitamente ligada coa pena: a que experimentaron os aqueos cando Aquiles se retira da batalla, e logo cando morre.\nCulto.\nAquiles \u00e9 obxecto dun culto heroico en varias rexi\u00f3ns do Mediterr\u00e1neo. \u00c9 dif\u00edcil saber como naceu o culto, pois os cultos heroicos focal\u00edzanse polo xeral sobre a tumba do heroe. As\u00ed, os restos de Aquiles suponse que se atopan nas ribeiras do Helesponto, non lonxe de Troia: n\u2019\"A Il\u00edada\" (XXIII), Patroclo \u00e9 enterrado nese lugar, e o seu fantasma p\u00eddelle a Aquiles que as s\u00faas cinzas se enterren no mesmo sitio. \"A Odisea\" no seu canto XXIV confirma a cuesti\u00f3n.\nAquiles \u00e9 venerado no Quersoneso de Tracia, na rexi\u00f3n de Olbia e en Tendra, as\u00ed como en Leuc\u00e9, illa identificada coa Illa Branca. A\u00ed, os contos dos mari\u00f1eiros evocan aparici\u00f3ns do heroe. Esta asociaci\u00f3n de Aquiles non debe estra\u00f1arnos: Aquiles \u00e9 fillo dunha Nereida.\nTen templos dedicados (\"her\u00f3ons\") e con culto, especialmente en Esparta e na \u00c9lide. Certos poemas imax\u00ednano seguindo unha radiante vida p\u00f3stuma, ben na Illa Branca, no esteiro do Danubio, ben nos Campos Elisios, rodeado de divindades coas que comparte a existencia e os praceres dentro dunha eterna ledicia, entrecortada con fest\u00edns e numerosos combates.\nAlgunhas inscrici\u00f3ns a el dedicadas testemu\u00f1an un culto na rexi\u00f3n do mar Negro desde o s\u00e9ulo V a.C. ata o per\u00edodo romano, onde \u00e9 co\u00f1ecido co nome de \u00abPontarca\u00bb (en grego, rei do Ponto). Un fragmento de Alceo (354 LP), recollendo a fraseolox\u00eda destas inscrici\u00f3ns, evoca a Aquiles reinando sobre Escitia (\u1f08\u03c7\u03b9\u03bb\u03bb\u03b5\u03cd\u03c2 \u1f40 \u03c4\u1f70\u03c2 \u03a3\u03ba\u03c5\u03b8\u03af\u03ba\u03b1\u03c2 / \"Akhille\u00fas ho t\u00e0s Skuth\u00edkas\").\nAquiles como personaxe emblem\u00e1tico.\nAquiles \u00e9 un heroe exemplar. As\u00ed Alexandre o Grande comp\u00e1rase con el, lai\u00e1ndose por non ter atopado un Homero para cantar as s\u00faas propias faza\u00f1as. Na compa\u00f1a do seu amante Hefesti\u00f3n, o conquistador sacrifica mesmo sobre a tumba de Aquiles e de Patroclo.\nAtop\u00e1molo nas artes pero tam\u00e9n na filosof\u00eda. As\u00ed por exemplo, S\u00f3crates ded\u00edcase a relativizar a rectitude moral (a falta dunha envergadura intelectual suficiente, Aquiles non ter\u00eda sido capaz de enganar a outro) por medio dunha comparaci\u00f3n entre Ulises e Aquiles, dedic\u00e1ndose a demostrar que se Ulises era mentireiro, Aquiles non o era menos, so que menos h\u00e1bil. Ao contrario, P\u00edndaro loa a s\u00faa rectitude nunha das s\u00faas \"Nemeas\".\nLiteratura.\nAquiles \u00e9 o heroe d\u2019\"A Il\u00edada\", pero tam\u00e9n doutras epopeas do Ciclo. P\u00f3dense citar \"A Memn\u00f3nida\" e \"A Eti\u00f3pida\" de Arctino de Mileto, con influencias da primeira sobre a segunda, ao falar de Aquiles cando mata o heroe Memn\u00f3n para vingar ao seu amigo Ant\u00edloco, tema moi compar\u00e1bel ao combate contra Heitor para vingar a Patroclo. Estas d\u00faas epopeas son probabelmente anteriores a Homero.\n\u00c9 tam\u00e9n o heroe d\u2019\"A Aquileida\", un poema en lat\u00edn inacabado de Estacio, que relataba a s\u00faa infancia.\nCine.\nAquiles foi encarnado no cine por:"}
{"id": "24075", "revid": "1505", "url": "https://gl.wikipedia.org/wiki?curid=24075", "title": "Mensaxer\u00eda instant\u00e1nea", "text": "A mensaxer\u00eda instant\u00e1nea (IM) \u00e9 un servizo de Internet que posibilita conversar en li\u00f1a a trav\u00e9s de Internet tecleando as palabras no lugar de pronuncialas; estas son enviadas instantaneamente \u00f3 receptor. Constit\u00fae unha evoluci\u00f3n do protocolo chat.\nOs programas de mensaxer\u00eda instant\u00e1nea m\u00e1is usados son:\nAlgunhas destas aplicaci\u00f3ns son capaces tam\u00e9n de transmitir comunicaci\u00f3n de son e/ou v\u00eddeo (VOIP)."}
{"id": "24076", "revid": "98629", "url": "https://gl.wikipedia.org/wiki?curid=24076", "title": "HTTP", "text": " \nO Protocolo de Transferencia de Hipertexto (HTTP) \u00e9 un protocolo de aplicaci\u00f3n para sistemas de informaci\u00f3n de hipermedia distribu\u00eddos, colaborativos. HTTP \u00e9 a base da comunicaci\u00f3n de datos para a World Wide Web, onde os documentos de hipertexto incl\u00faen hiperligaz\u00f3ns a outros recursos aos que o usuario pode acceder facilmente, por exemplo, facendo clic co rato ou tocando a pantalla nun navegador web. HTTP foi desenvolto para facilitar o hipertexto e a World Wide Web.\nO desenvolvemento de HTTP foi iniciado por Tim Berners-Lee no CERN en 1989. O desenvolvemento dos est\u00e1ndares HTTP foi un esforzo coordinado polo Grupo de traballo de enxe\u00f1er\u00eda de Internet (IETF) e a World Wide Web Consortium (W3C). Os esforzos culminaron na publicaci\u00f3n dunha serie de solicitudes de comentarios (RFC). A primeira definici\u00f3n de HTTP/1.1, a versi\u00f3n de HTTP a\u00ednda en uso com\u00fan, ocorreu no RFC 2068 en 1997. Esta versi\u00f3n foi desaprobada polo RFC 2616 en 1999, que logo foi substitu\u00edda pola familia RFC 7230 en 2014.\nUnha versi\u00f3n posterior, HTTP/2, estandarizouse en 2015. HTTP/3 \u00e9 o sucesor proposto (Internet Draft) que se basea en HTTP/2 e agora \u00e9 compatible cos principais servidores web e navegadores a trav\u00e9s da Transport Layer Security (TLS) usando unha extensi\u00f3n da Application-Layer Protocol Negotiation (ALPN) onde se require TLS 1.2 ou m\u00e1is recente.\nResumo t\u00e9cnico.\n funciona como un protocolo de solicitude-resposta no modelo computacional cliente-servidor. Unha navegador web, por exemplo, pode ser o cliente e unha aplicaci\u00f3n que se executa nunha computadora que aloxa un sitio web pode ser o servidor. O cliente env\u00eda unha mensaxe de solicitude HTTP ao servidor. O servidor, que proporciona recursos como arquivos\" HTML\" e outro contido, ou realiza outras funci\u00f3ns en nome do cliente, devolve unha mensaxe de resposta ao cliente. A resposta cont\u00e9n informaci\u00f3n de estado de finalizaci\u00f3n sobre a solicitude e tam\u00e9n pode conter contido solicitado no corpo da s\u00faa mensaxe.\nUnha navegador web \u00e9 un exemplo dun axente de usuario (UA). Outros tipos de axente de usuario incl\u00faen o software de indexaci\u00f3n utilizado polos provedores de procura (rastreadores web), buscadores de voz, aplicaci\u00f3ns m\u00f3biles e outro software que accede, consome ou mostra contido web.\nHTTP est\u00e1 dese\u00f1ado para permitir que os elementos intermedios da rede melloren ou habiliten as comunicaci\u00f3ns entre clientes e servidores. Os sitios web de alto tr\u00e1fico a mi\u00fado benef\u00edcianse dos servidores de cach\u00e9 web que ofrecen contido en nome dos servidores ascendentes para mellorar o tempo de resposta. Os navegadores web almacenan en cach\u00e9 os recursos web aos que accedeu anteriormente e reutil\u00edzanos, cando \u00e9 pos\u00edbel, para reducir o tr\u00e1fico de rede. Os servidores proxy HTTP nos l\u00edmites da rede privada poden facilitar a comunicaci\u00f3n para os clientes sen unha direcci\u00f3n enrut\u00e1bel globalmente, mediante a retransmisi\u00f3n de mensaxes con servidores externos.\nHTTP \u00e9 un protocolo de capa de aplicaci\u00f3n dese\u00f1ado dentro do marco da suite de protocolos de Internet. A s\u00faa definici\u00f3n sup\u00f3n un protocolo de capa de transporte subxacente e fi\u00e1bel, e o Protocolo de Control de Transmisi\u00f3n (TCP) \u00fasase comunmente. Con todo, HTTP pode adaptarse para utilizar protocolos non fiabeis como o Protocolo de datagramas de usuario (UDP), por exemplo en HTTPU e o Protocolo simple de detecci\u00f3n de servizos (SSDP).\nOs recursos* HTTP son identificados e situados na rede por Localizadores Uniformes de Recursos (URL), utilizando os esquemas http e https dos Identificadores Uniformes de Recursos* (URI). Por exemplo, inclu\u00edndo todas as compo\u00f1entes opcionais:\nAs URI codif\u00edcanse como hiperv\u00ednculos nos documentos HTML, para formar documentos de hipertexto interconectados.\nHTTP/1.1 \u00e9 unha revisi\u00f3n do HTTP orixinal (HTTP/1.0). En HTTP/1.0, real\u00edzase unha conexi\u00f3n independente ao mesmo servidor para cada solicitude de recurso. HTTP/1.1 pode reutilizar unha conexi\u00f3n varias veces para descargar imaxes, scripts, follas de estilo, etc. despois de que se entregou a p\u00e1xina. Por tanto, as comunicaci\u00f3ns HTTP/1.1 experimentan menos latencia xa que o estabelecemento de conexi\u00f3ns TCP presenta unha sobrecarga consider\u00e1bel.\nHistoria.\nO termo hipertexto foi acu\u00f1ado por Ted Nelson en 1965 no Proxecto Xanadu, que \u00e1 s\u00faa vez se inspirou na visi\u00f3n de Vannevar Bush na d\u00e9cada de 1930 do sistema \"memex\" de recuperaci\u00f3n de informaci\u00f3n baseado en microfilm, descrito no seu ensaio de 1945 \"Como podemos pensar\". Tim Berners-Lee e o seu equipo no CERN son acreditados coa invenci\u00f3n do HTTP orixinal, xunto con HTML e a tecnolox\u00eda asociada para un servidor web e un navegador web baseado en texto. Berners-Lee propuxo por primeira vez o proxecto \"WorldWideWeb\" en 1989, agora co\u00f1ecido como World Wide Web. A primeira versi\u00f3n do protocolo ti\u00f1a s\u00f3 un m\u00e9todo, a saber, GET, que solicitar\u00eda unha p\u00e1xina dun servidor. A resposta do servidor sempre foi unha p\u00e1xina HTML.\nA primeira versi\u00f3n documentada de HTTP foi HTTP V0.9 (1991). Dave Raggett dirixiu o Grupo de Traballo HTTP (HTTP WG) en 1995 e quer\u00eda expandir o protocolo con operaci\u00f3ns estendidas, negociaci\u00f3n estendida, metainformaci\u00f3n m\u00e1is rica, vinculado cun protocolo de seguridade que se volveu m\u00e1is eficiente ao agregar m\u00e9todos adicionais e campos de encabezado. RFC 1945 presentou e reco\u00f1eceu oficialmente HTTP V1.0 no 1996.\nO HTTP WG planeaba publicar novos est\u00e1ndares en decembro de 1995 e o soporte para o est\u00e1ndar HTTP/1.1 baseado no RFC 2068 en desenvolvemento (chamado HTTP-NG) foi rapidamente adoptado polos principais desenvolvedores de navegadores a principios de 1996. Por marzo dese ano, admitiuse o est\u00e1ndar HTTP/1.1 en Arena, Netscape 2.0, Netscape Navigator Gold 2.01, Mosaic 2.7, Lynx 2.5, e no internet Explorer 2.0. A adopci\u00f3n por parte do usuario final dos novos navegadores foi r\u00e1pida. En marzo de 1996, unha empresa de aloxamento web informou que m\u00e1is do 40% dos navegadores en uso en Internet eran compatibles con HTTP 1.1. Esa mesma empresa de aloxamento web informou que, en xu\u00f1o de 1996, o 65% de todos os navegadores que acced\u00edan aos seus servidores eran HTTP/1.1. O est\u00e1ndar HTTP/1.1, tal como def\u00ednese no RFC 2068, lanzouse oficialmente en xaneiro de 1997. As melloras e actualizaci\u00f3ns ao est\u00e1ndar HTTP/1.1 public\u00e1ronse baixo o RFC 2616 en xu\u00f1o de 1999.\nEn 2007, o Grupo de Traballo HTTPbis formouse, en parte, para revisar e aclarar a especificaci\u00f3n HTTP/1.1. En xu\u00f1o de 2014, o WG publicou unha especificaci\u00f3n de seis partes obsoleta no RFC 2616:\nHTTP/2 foi publicado no RFC 7540 en maio do 2015.\nSesi\u00f3n HTTP.\nUnha sesi\u00f3n HTTP \u00e9 unha secuencia de transacci\u00f3ns de solicitude-resposta da rede. Un cliente HTTP inicia unha solicitude estabelecendo unha conexi\u00f3n de Protocolo de Control de Transmisi\u00f3n (TCP) a un porto particular nun servidor (xeralmente o porto 80, ocasionalmente o porto 8080; consulte a Lista de n\u00fameros de portos TCP e UDP). Un servidor HTTP que escoita nese porto espera a mensaxe de solicitude dun cliente. Ao recibir a solicitude, o servidor devolve unha li\u00f1a de estado, como \"HTTP/1.1 200 OK\", e unha mensaxe propia. O corpo desta mensaxe adoita ser o recurso solicitado, a\u00ednda que tam\u00e9n se pode devolver unha mensaxe de erro ou outra informaci\u00f3n.\nConexi\u00f3ns persistentes.\nEn HTTP/0.9 e 1.0, a conexi\u00f3n p\u00e9chase despois dun s\u00f3 par de solicitude/esposta. En HTTP/1.1 introduciuse un mecanismo para manter vivo, no que unha conexi\u00f3n poder\u00eda reutilizarse para m\u00e1is dunha solicitude. Estas conexi\u00f3ns persistentes reducen a latencia da solicitude percept\u00edbelmente, porque o cliente non necesita volver negociar a conexi\u00f3n TCP 3-Way-Handshake despois de que se enviou a primeira solicitude. Outro efecto secundario positivo \u00e9 que, en xeral, a conexi\u00f3n v\u00f3lvese m\u00e1is r\u00e1pida co tempo debido ao mecanismo de inicio lento de TCP.\nA versi\u00f3n 1.1 do protocolo tam\u00e9n realizou melloras na optimizaci\u00f3n do ancho de banda a HTTP/1.0. Por exemplo, HTTP/1.1 introduciu a codificaci\u00f3n de transferencia fragmentada para permitir que o contido das conexi\u00f3ns persistentes transm\u00edtase no canto de almacenarse no b\u00fafer. A canalizaci\u00f3n de HTTP reduce a\u00ednda m\u00e1is o tempo de demora, o que permite aos clientes enviar m\u00faltiples solicitudes antes de esperar cada resposta. Outra adici\u00f3n ao protocolo foi o servizo de bytes, onde un servidor transmite s\u00f3 a parte dun recurso solicitado explicitamente por un cliente.\nEstado da sesi\u00f3n HTTP.\nHTTP \u00e9 un protocolo sen estado. Un protocolo sen estado non require que o servidor HTTP rete\u00f1a informaci\u00f3n ou estado de cada usuario durante a duraci\u00f3n de m\u00faltiples solicitudes. Con todo, algunhas aplicaci\u00f3ns web implementan estados ou sesi\u00f3ns ao lado do servidor utilizando, por exemplo, cookies HTTP ou variabeis ocultas dentro de formularios web.\nAutenticaci\u00f3n HTTP.\nHTTP proporciona m\u00faltiples esquemas de autenticaci\u00f3n, como a autenticaci\u00f3n de acceso b\u00e1sico e a autenticaci\u00f3n de acceso de resumo, que funcionan a trav\u00e9s dun mecanismo de resposta de desaf\u00edo mediante o cal o servidor identifica e emite un desaf\u00edo antes de servir o contido solicitado.\nHTTP proporciona un marco xeral para o control de acceso e a autenticaci\u00f3n, a trav\u00e9s dun conxunto extensible de esquemas de autenticaci\u00f3n de desaf\u00edo-resposta, que pode ser utilizado por un servidor para desafiar unha solicitude do cliente e por un cliente para proporcionar informaci\u00f3n de autenticaci\u00f3n.\nDominios de autenticaci\u00f3n.\nA especificaci\u00f3n de autenticaci\u00f3n HTTP tam\u00e9n proporciona unha construci\u00f3n arbitraria, espec\u00edfica da posta en funcionamento, para dividir a\u00ednda m\u00e1is os recursos com\u00fans a unha URI ra\u00edz dado. A cadea de valor do dominio, se est\u00e1 presente, comb\u00ednase coa URI ra\u00edz can\u00f3nica para formar a compo\u00f1ente de espazo de protecci\u00f3n do desaf\u00edo. En efecto, isto permite que o servidor defina \u00e1mbitos de autenticaci\u00f3n separados nunha URI ra\u00edz.\nFormato da mensaxe.\nO cliente env\u00eda solicitudes ao servidor e o servidor env\u00eda respostas.\nMensaxe de solicitude.\nA mensaxe de solicitude consiste no seguinte:\nA li\u00f1a de solicitude e outros campos de encabezado deben terminar con &lt;CR&gt;&lt;LF&gt; (\u00e9 dicir, un car\u00e1cter de retorno de carro seguido dun car\u00e1cter de avance de li\u00f1a). A li\u00f1a baleira debe constar de s\u00f3 &lt;CR&gt;&lt;LF&gt; e non doutros espazos en branco. No protocolo HTTP/1.1, todos os campos de encabezado, excepto o Host, son opcionais.\nOs servidores aceptan unha li\u00f1a de solicitude que cont\u00e9n s\u00f3 o nome da ruta para manter a compatibilidade cos clientes HTTP antes da especificaci\u00f3n HTTP/1.0 no RFC 1945.\nM\u00e9todos de solicitude.\nHTTP define m\u00e9todos (\u00e1s veces denominados verbos, pero en ningures da especificaci\u00f3n menciona verbo, nin OPTIONS ou HEAD \u00e9 un verbo) para indicar a acci\u00f3n que se desexa realizar no recurso identificado. O que representa este recurso, xa sexa que os datos preexistentes ou os datos que se xeran din\u00e1micamente, depende da posta en funcionamento do servidor. A mi\u00fado, o recurso corresponde a un arquivo ou a sa\u00edda dun execut\u00e1bel que reside no servidor. A especificaci\u00f3n de HTTP/1.0 definiu os m\u00e9todos GET, HEAD e POST, e a especificaci\u00f3n de HTTP/1.1 agregou cinco novos m\u00e9todos: OPTIONS, PUT, DELETE, TRACE e CONNECT. Ao especificarse nestes documentos, a s\u00faa sem\u00e1ntica \u00e9 ben co\u00f1ecida e p\u00f3dese confiar nela. Calquera cliente pode usar calquera m\u00e9todo e o servidor pode configurarse para admitir calquera combinaci\u00f3n de m\u00e9todos. Se un m\u00e9todo \u00e9 desco\u00f1ecido para un intermediario, tratarase como un m\u00e9todo inseguro e non idempotente. Non hai l\u00edmite no n\u00famero de m\u00e9todos que se poden definir e isto permite que se especifiquen m\u00e9todos futuros sen romper a infraestrutura existente. Por exemplo, WebDAV definiu 7 m\u00e9todos novos e RFC 5789 especificou o m\u00e9todo PATCH.\nOs nomes dos m\u00e9todos distinguen entre mai\u00fasculas e min\u00fasculas. Isto contrasta cos nomes de campo do encabezado HTTP que distinguen entre mai\u00fasculas e min\u00fasculas.\nTodos os servidores HTTP de prop\u00f3sito xeral deben po\u00f1er en funcionamento polo menos os m\u00e9todos GET e HEAD, e todos os demais m\u00e9todos consid\u00e9ranse opcionais pola especificaci\u00f3n.\nM\u00e9todos seguros.\nAlg\u00fans dos m\u00e9todos (por exemplo, GET, HEAD, OPTIONS e TRACE) est\u00e1n, por convenci\u00f3n, definidos como seguros, o que significa que est\u00e1n destinados s\u00f3 para a recuperaci\u00f3n de informaci\u00f3n e non deben cambiar o estado do servidor. Noutras palabras, non deber\u00edan ter efectos secundarios, m\u00e1is al\u00f3 de efectos relativamente inofensivos, como o rexistro, o almacenamento en cach\u00e9 web, a publicaci\u00f3n de anuncios publicitarios ou o incremento dun contador web. Facer solicitudes GET arbitrarias sen ter en conta o contexto do estado da aplicaci\u00f3n, por tanto, debe considerarse seguro. Con todo, isto non \u00e9 obrigatorio pola norma, e \u200b\u200breco\u00f1\u00e9cese explicitamente que non se pode garantir.\nPola contra, os m\u00e9todos como POST, PUT, DELETE e PATCH est\u00e1n dese\u00f1ados para acci\u00f3ns que poden causar efectos secundarios no servidor ou efectos secundarios externos, como transacci\u00f3ns financeiras ou transmisi\u00f3n de correo electr\u00f3nico. Por tanto, tales m\u00e9todos non adoitan ser utilizados por robots web ou rastreadores web conformes; alg\u00fans que non se axustan tenden a realizar solicitudes sen ter en conta o contexto ou as consecuencias.\nA pesar da seguridade prescrita das solicitudes GET, na pr\u00e1ctica o seu manexo por parte do servidor non est\u00e1 tecnicamente limitado de ningunha maneira. Por tanto, a programaci\u00f3n descoidada ou deliberada pode causar cambios non triviais no servidor. Isto non se recomenda, xa que pode causar problemas para o almacenamento en cach\u00e9 web, os motores de procura e outros axentes automatizados, que poden facer cambios non desexados no servidor. Por exemplo, un sitio web pode permitir a eliminaci\u00f3n dun recurso a trav\u00e9s dunha URL como codice_3, que, se se obt\u00e9n de forma arbitraria, incluso utilizando GET, simplemente eliminar\u00eda o artigo.\nUn exemplo disto ocorreu na pr\u00e1ctica foi durante a breve vida de Google Web Accelerator Beta, na que se atopaban as URLs arbitrarias na p\u00e1xina que un usuario estaba a ver, o que provocaba que os rexistros se alterasen ou eliminasen automaticamente en masa. A versi\u00f3n Beta suspendeuse s\u00f3 unhas semanas despois do seu primeiro lanzamento, logo de cr\u00edticas xeneralizadas.\nM\u00e9todos idempotentes e aplicaci\u00f3ns web.\nOs m\u00e9todos PUT e DELETE def\u00ednense como idempotentes, o que significa que varias solicitudes id\u00e9nticas deben ter o mesmo efecto que unha soa solicitude (te\u00f1a en conta que a identificaci\u00f3n de instancias ref\u00edrese ao estado do sistema despois de que a solicitude completouse, por tanto, a acci\u00f3n que realiza o servidor (por exemplo, eliminar un rexistro) ou o c\u00f3digo de resposta que devolve pode ser diferente nas solicitudes posteriores, o estado do sistema ser\u00e1 o mesmo cada vez). Os m\u00e9todos GET, HEAD, OPTIONS e TRACE, que se prescriben como seguros, tam\u00e9n deben ser idempotentes, xa que HTTP \u00e9 un protocolo sen estado.\nEn contraste, o m\u00e9todo POST non \u00e9 necesariamente idempotente e, por tanto, enviar unha solicitude POST id\u00e9ntica varias veces pode afectar a\u00ednda m\u00e1is ao estado ou causar outros efectos secundarios (como transacci\u00f3ns financeiras). Nalg\u00fans casos, isto pode ser desex\u00e1bel, pero noutros casos pode deberse a un accidente, como cando un usuario non se d\u00e1 conta de que a s\u00faa acci\u00f3n resultar\u00e1 no env\u00edo doutra solicitude, ou non recibiu unha resposta adecuada de que a s\u00faa primeira solicitude foi exitosa. A\u00ednda que os navegadores web poden mostrar cadros de di\u00e1logo de alerta para advertir aos usuarios nalg\u00fans casos nos que a recarga dunha p\u00e1xina pode volver enviar unha solicitude POST, xeralmente depende da aplicaci\u00f3n web manexar os casos en que unha solicitude POST non debe enviarse m\u00e1is dunha vez.\nTe\u00f1a en conta que o protocolo ou o servidor web non impo\u00f1en un m\u00e9todo idempotente. \u00c9 perfectamente posible escribir unha aplicaci\u00f3n web na que (por exemplo) unha inserci\u00f3n de base de datos ou outra acci\u00f3n non idempotente \u00e9 activada por un GET ou outra solicitude. Ignorar esta recomendaci\u00f3n, con todo, pode ter consecuencias indesexabeis, se un axente de usuario asume que repetir a mesma solicitude \u00e9 seguro cando non o \u00e9.\nSeguridade.\nO m\u00e9todo TRACE p\u00f3dese usar como parte dunha clase de ataques co\u00f1ecidos como Cross-site tracing; por esa raz\u00f3n, o consello de seguridade com\u00fan \u00e9 que se deshabilite na configuraci\u00f3n do servidor. Microsoft IIS admite un m\u00e9todo patentado \"TRACK\", que se comporta de maneira similar, e que tam\u00e9n se recomenda desactivar.\nMensaxe de resposta.\nA mensaxe de resposta consiste no seguinte:\nA li\u00f1a de estado e outros campos de encabezado deben terminar con &lt;CR&gt;&lt;LF&gt;. A li\u00f1a baleira debe constar de s\u00f3 &lt;CR&gt;&lt;LF&gt; e non doutros espazos en branco. Este requisito estrito para &lt;CR&gt;&lt;LF&gt; rel\u00e1xase un pouco dentro dos corpos das mensaxes para un uso consistente doutros saltos de li\u00f1a do sistema como &lt;CR&gt; ou &lt;LF&gt; s\u00f3.\nC\u00f3digos de estado.\nEn HTTP/1.0 e desde ent\u00f3n, a primeira li\u00f1a da resposta HTTP ch\u00e1mase a li\u00f1a de estado e incl\u00fae un c\u00f3digo de estado num\u00e9rico (como \"404\") e unha frase de motivo textual (como \"Not Found\"). A forma en que o axente de usuario manexa a resposta depende principalmente do c\u00f3digo e, en segundo lugar, dos outros campos de encabezado de resposta. P\u00f3dense usar c\u00f3digos de estado personalizados, xa que se o axente de usuario atopa un c\u00f3digo que non reco\u00f1ece, pode usar o primeiro d\u00edxito do c\u00f3digo para determinar a clase xeral da resposta.\nAs frases de motivo est\u00e1ndar son s\u00f3 recomendaci\u00f3ns e p\u00f3dense substitu\u00edr por \"equivalentes locais\" a discreci\u00f3n do desenvolvedor web. Se o c\u00f3digo de estado indica un problema, o axente de usuario pode mostrar a \"reason phrase\" ao usuario para proporcionar m\u00e1is informaci\u00f3n sobre a natureza do problema. A norma tam\u00e9n permite que o axente de usuario tente interpretar a \"reason phrase\", a\u00ednda que isto poder\u00eda ser imprudente, xa que a norma especifica explicitamente que os c\u00f3digos de estado son lexibeis por m\u00e1quina e as \"reason phrases\" son lexibeis por hum\u00e1ns. O c\u00f3digo de estado HTTP div\u00eddese principalmente en cinco grupos para unha mellor explicaci\u00f3n da solicitude e as respostas entre o cliente e o servidor como se chama:\nConexi\u00f3ns encriptadas.\nA forma m\u00e1is popular de establecer unha conexi\u00f3n HTTP encriptada \u00e9 HTTPS. Tam\u00e9n existen outros dous m\u00e9todos para establecer unha conexi\u00f3n HTTP cifrada: o \"Secure Hypertext Transfer Protocol\" e o uso do \"encabezado HTTP/1.1 Upgrade\" para especificar unha actualizaci\u00f3n a TLS. Con todo, o soporte do navegador para estes dous \u00e9 case inexistente.\nSesi\u00f3n de exemplo.\nA continuaci\u00f3n m\u00f3strase unha conversaci\u00f3n de mostra entre un cliente HTTP e un servidor HTTP que se executa en www.example.com, porto 80.\nSolicitude do cliente.\nGET / HTTP/1.1\nHost: www.example.com\nUnha solicitude de cliente (que consta neste caso da li\u00f1a de solicitude e s\u00f3 un campo de encabezado) vai seguida dunha li\u00f1a en branco, de modo que a solicitude finaliza cunha nova li\u00f1a nova, cada unha en forma dun retorno de carro seguido dun salto de li\u00f1a. O campo \"Host\" distingue entre varios nomes DNS que comparten un \u00fanico enderezo IP, o que permite o aloxamento virtual baseado no nome. A\u00ednda que \u00e9 opcional en HTTP/1.0, \u00e9 obrigatorio en HTTP/1.1. (\"/\" significa /index.html se hai un).\nResposta do servidor.\nHTTP/1.1 200 OK\nDate: Mon, 23 May 2005 22:38:34 GMT\nContent-Type: text/html; charset=UTF-8\nContent-Length: 138\nLast-Modified: Wed, 08 Jan 2003 23:11:55 GMT\nServer: Apache/1.3.3.7 (Unix) (Red-Hat/Linux)\nETag: \"3f80f-1b6-3e1cb03b\"\nAccept-Ranges: bytes\nConnection: close\n&lt;html&gt;\n &lt;head&gt;\n &lt;title&gt;Unha p\u00e1xina de exemplo&lt;/title&gt;\n &lt;/head&gt;\n &lt;body&gt;\n &lt;p&gt;Ola Mundo, isto \u00e9 un documento HTML moi simple&lt;/p&gt;\n &lt;/body&gt;\n&lt;/html&gt;\nO campo de encabezado \"ETag\" (etiqueta de entidade) util\u00edzase para determinar se unha versi\u00f3n en cach\u00e9 do recurso solicitado \u00e9 id\u00e9ntica \u00e1 versi\u00f3n actual do recurso no servidor. \"Content-Type\" especifica o tipo de medio de Internet dos datos transmitidos pola mensaxe HTTP, mentres que \"Content-Length\" indica a s\u00faa lonxitude en bytes. O servidor web HTTP/1.1 publica a s\u00faa capacidade para responder a solicitudes de certos rangos de bytes do documento estabelecendo o campo \"Accept-Ranges: bytes\". Isto \u00e9 \u00fatil, se o cliente necesita ter s\u00f3 certas porci\u00f3ns dun recurso enviado polo servidor, que se denomina servizo de bytes. Cando se env\u00eda \"Connection: close\", significa que o servidor web pechar\u00e1 a conexi\u00f3n TCP inmediatamente despois da transferencia desta resposta.\nA maior\u00eda das li\u00f1as de encabezado son opcionais. Cando falta o campo \"Content-Length\", a lonxitude determ\u00ednase doutras maneiras. A codificaci\u00f3n de transferencia fragmentada utiliza un tama\u00f1o de fragmento de 0 para marcar o final do contido. A codificaci\u00f3n de identidade sen \"Content-Length\" le o contido ata que se pecha o socket.\nP\u00f3dese utilizar un \"Content-Encoding\" como gzip para comprimir os datos transmitidos.\nProtocolos similares.\nO protocolo Gopher \u00e9 un protocolo de entrega de contido que foi desprazado por HTTP a principios dos anos noventa. O protocolo SPDY \u00e9 unha alternativa ao HTTP desenvolto en Google, e \u00e9 substitu\u00eddo polo novo protocolo HTTP, HTTP/2."}
{"id": "24079", "revid": "47401", "url": "https://gl.wikipedia.org/wiki?curid=24079", "title": "Principio de Fermat", "text": "O Principio de Fermat \u00e9 un principio fundamental da \u00f3ptica xeom\u00e9trica e di que o cami\u00f1o seguido por un raio luminoso dun punto A para un punto B \u00e9 tal que o tempo decorrido entre a partida de A e a chegada a B \u00e9 estacionario para pequenas variaci\u00f3ns do cami\u00f1o.\nDo punto de vista pr\u00e1ctico, na maior\u00eda dos casos a estacionaridade da duraci\u00f3n do traxecto \u00e9 equivalente ao traxecto ter a duraci\u00f3n m\u00ednima. Isto \u00e9, a traxectoria seguida por un raio de luz \u00e9 tal que fai m\u00ednimo o tempo empregado en ir da orixe ao destino.\nDe forma m\u00e1is formal se tivermos un medio cun \u00edndice de refracci\u00f3n formula_1 que pode variar de punto para punto, ent\u00f3n o traxecto f\u00edsico dun raio luminoso que parte de A para B \u00e9 tal que o tempo de percurso\nformula_2\n\u00e9 estacionario (m\u00ednimo).\nOs raios luminosos son as\u00ed xeod\u00e9sicas en relaci\u00f3n \u00e1 m\u00e9trica definida polo \u00edndice de refracci\u00f3n.\nDo principio de Fermat ded\u00facense todas as leis da \u00f3ptica xeom\u00e9trica como as leis de reflexi\u00f3n e refracci\u00f3n de Snell."}
{"id": "24080", "revid": "1131", "url": "https://gl.wikipedia.org/wiki?curid=24080", "title": "T\u00e1llara, Lousame", "text": "San Pedro de T\u00e1llara \u00e9 unha parroquia que se localiza no sur do concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 917 habitantes (449 homes e 468 mulleres).\nXeograf\u00eda.\nEst\u00e1 situada no suroeste do concello. Limita ao norte con Cambo\u00f1o e Noia, ao sur con Boiro, ao oeste con Porto do Son e ao leste con Lousame, situ\u00e1ndose neste l\u00edmite o monte Iroite (685 m) e o afloramento gran\u00edtico do Confurco. A zona est\u00e1 vertebrada polo val do r\u00edo Lobo, que desemboca en Noia.\n\u00c9 a segunda parroquia m\u00e1is poboada de Lousame. Entre o seu patrimonio destaca a igrexa parroquial e as capelas de san Lourenzo e san Roqui\u00f1o."}
{"id": "24081", "revid": "5863", "url": "https://gl.wikipedia.org/wiki?curid=24081", "title": "Toxos Outos, Lousame", "text": "San Xusto de Toxos Outos \u00e9 unha parroquia que se localiza no norte do concello coru\u00f1\u00e9s de Lousame, na comarca de Noia. Segundo o padr\u00f3n municipal (INE 2020) ten 162 habitantes (79 homes e 83 mulleres) distribu\u00eddos en 6 entidades de poboaci\u00f3n.\nXeograf\u00eda.\nEst\u00e1 situada ao norte do concello. Limita ao norte con Bri\u00f3n, ao sur con Lesende e Vilacova, ao oeste con Noia e ao leste con Rois. As zonas m\u00e1is baixas da parroquia est\u00e1n a uns 200 m, e os cumios m\u00e1is altos son o monte Costoira e Pena de Ferro (532 m). A parroquia sit\u00faase no val do r\u00edo San Xusto, que nace a 430 m de altitude, m\u00e1is arriba de Fontefr\u00eda, preto de Sabugueiro e Bargo.\nDestaca o monte baixo e o cultivo de prados, favorecido pola importancia da gander\u00eda. Est\u00e1 atravesada pola estrada AC-543 que une Noia e Santiago de Compostela.\nPatrimonio.\nNesta parroquia at\u00f3panse os restos do mosteiro de Toxos Outos, de grande importancia na idade media. A car\u00f3n del, est\u00e1 a igrexa parroquial."}
{"id": "24082", "revid": "85894", "url": "https://gl.wikipedia.org/wiki?curid=24082", "title": "Vilacova, Lousame", "text": "Santa Eulalia de Vilacova \u00e9 unha parroquia que se localiza no leste do concello coru\u00f1\u00e9s de Lousame, na comarca de Noia. Segundo o padr\u00f3n municipal (INE\u00a02020) ten 354 habitantes (179 homes e 175 mulleres) distribu\u00eddos en 18 entidades de poboaci\u00f3n.\nXeograf\u00eda.\nEst\u00e1 situada ao leste do Concello. Limita ao norte con Toxos Outos, ao sur con Fru\u00edme, ao leste con Rois e ao oeste con Lousame e Lousame. Est\u00e1 situada no curso alto do val do r\u00edo Vilacova, que nace no monte Murallapreto da aldea de Xestoso. Os cumios m\u00e1is altos est\u00e1n no monte de Siro\u00f1a, con altitudes entre os 400 e os 537 m. O monte da Afeosa ten tam\u00e9n m\u00e1is de 400 m.\nAs terras desta parroquia est\u00e1n destinadas a uso forestal e de prado para o gando.\nHai restos de explotaci\u00f3n mineira anterior \u00e1 \u00e9poca da romanizaci\u00f3n. M\u00e1is recentes son as minas de San Fins, de grande importancia na primeira metade do s\u00e9culo XX. A mina recib\u00eda enerx\u00eda el\u00e9ctrica da minicentral el\u00e9ctrica de P\u00edas, no r\u00edo Vilacova, entre Vilacova e Servia, que a\u00ednda est\u00e1 en funcionamento.\nA igrexa parroquial est\u00e1 en Vilacova."}
{"id": "24085", "revid": "5863", "url": "https://gl.wikipedia.org/wiki?curid=24085", "title": "Barizo, Malpica de Berganti\u00f1os", "text": "San Pedro de Barizo \u00e9 unha parroquia que se localiza no oeste do concello de Malpica de Berganti\u00f1os, na costa da Morte. Segundo o IGE en 2018 ti\u00f1a 292 habitantes (147 homes e 145 mulleres) distribu\u00eddos en 19 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 327 habitantes. Fernando Cabeza Quiles opina que Barizo deber\u00eda escribirse con v, de acordo coa orixe deste top\u00f3nimo, que, segundo o devandito ling\u00fcista, alude \u00e1 antiga existencia no lugar dun pi\u00f1eiro varizo ou vari\u00e7o, isto \u00e9, dun pi\u00f1eiro novo alto e delgado.\nXeograf\u00eda.\nDestacan varios n\u00facleos de poboaci\u00f3n ou lugares: O Campelo, O Quinteiro, O Pividal, Seiruga e Bareango, este \u00faltimo m\u00e1is afastado do resto. Ten ademais o porto pesqueiro dos Loureiros, que contaba cunha singular poboaci\u00f3n de casetas mari\u00f1eiras onde a xente do mar gardaba aparellos de pesca e outras cousas, ampliado nos anos noventa. A antiga rampla foi substitu\u00edda por un pequeno dique de atraque, hoxe en d\u00eda segue sendo usado polos mari\u00f1eiros e polos percebeiros que traballan nas illas Sisargas.\nTen catro praias. Est\u00e1 atravesada polo r\u00edo Vaa e os regatos de San Pedro e das Moas. Conta tam\u00e9n con furnas mari\u00f1as, pichos de auga, e restos castrexos."}
{"id": "24086", "revid": "5863", "url": "https://gl.wikipedia.org/wiki?curid=24086", "title": "Bu\u00f1o, Malpica de Berganti\u00f1os", "text": "Santo Estevo de Bu\u00f1o \u00e9 unha parroquia que se localiza no oeste do concello coru\u00f1\u00e9s de Malpica de Berganti\u00f1os na comarca de Berganti\u00f1os. Segundo o IGE en 2018 ti\u00f1a 503 habitantes (260 mulleres e 243 homes) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 712 habitantes.\nEconom\u00eda.\nA parroquia \u00e9 internacionalmente co\u00f1ecida pola s\u00faa cer\u00e1mica. No Centro Comarcal Berganti\u00f1os rec\u00f3llense exposici\u00f3ns variadas sobre a comarca, ademais de ofrecer informaci\u00f3n tur\u00edstica os eventos, lugares emblem\u00e1ticos e de interese da zona. Neste centro at\u00f3pase localizado o Museo Alfar, con exposici\u00f3ns sobre a olar\u00eda e os oleiros de Bu\u00f1o.\nCultura.\nFestas.\nO s\u00e1bado seguinte \u00f3 m\u00e9rcores de cinza cel\u00e9brase a festa da Mikaela para conmemorar o final do Entroido. A Mikaela \u00e9 unha boneca de gran tama\u00f1o e atributos femininos deliberadamente esaxerados, feita \u00e1 man pola veci\u00f1anza. Despois de xantar \u00e9 transportada por unha comitiva masculina na que participan t\u00f3dolos homes do lugar, que vai desde o Campo de Cantalarrana at\u00e9 o Campo da Culpa, percorrendo as\u00ed todo o lugar. A comitiva vai parando en t\u00f3dalas casas pedindo filloas e vi\u00f1o mentres fan bromas e chistes. Chegados \u00f3 destino, a Mikaela \u00e9 queimada, po\u00f1endo as\u00ed fin \u00f3 entroido. A festa contin\u00faa at\u00e9 ben entrada a madrugada.\nNa actualidade a Mikaela \u00e9 transportada sobre un tractor e, na comitiva, participan mulleres sempre que vaian vestidas de xeito masculino. Asemade, no canto de parar nas casas, van parando nos bares."}
{"id": "24087", "revid": "5863", "url": "https://gl.wikipedia.org/wiki?curid=24087", "title": "Cambre, Malpica de Berganti\u00f1os", "text": "San Marti\u00f1o de Cambre \u00e9 unha parroquia que se localiza no leste do concello coru\u00f1\u00e9s de Malpica de Berganti\u00f1os na comarca de Berganti\u00f1os. Segundo o padr\u00f3n municipal de 2018 ti\u00f1a 217 habitantes (122 mulleres e 95 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 312 habitantes."}
{"id": "24088", "revid": "1131", "url": "https://gl.wikipedia.org/wiki?curid=24088", "title": "Banco D. Jo\u00e3o de Castro", "text": "O Banco D. Jo\u00e3o de Castro \u00e9 un gran volc\u00e1n submarino a media distancia entre as illas Terceira e S\u00e3o Miguel, a apenas 14 metros da superficie do mar. A s\u00faa \u00faltima erupci\u00f3n foi en 1720 e formou unha illa de 1,5\u00a0km de longo e 250 metros de altura, permaneceu moitos anos enriba da tona da auga. Os cient\u00edficos prev\u00e9n que unha nova illa poder\u00e1 formarse nun futuro non moi distante."}
{"id": "24089", "revid": "5863", "url": "https://gl.wikipedia.org/wiki?curid=24089", "title": "Cerqueda, Malpica de Berganti\u00f1os", "text": "San Cristovo de Cerqueda \u00e9 unha parroquia que se localiza no sur do concello coru\u00f1\u00e9s de Malpica de Berganti\u00f1os na comarca de Berganti\u00f1os. Segundo o IGE en 2018 ti\u00f1a 537 habitantes (281 mulleres e 256 homes) distribu\u00eddos en 17 entidades de poboaci\u00f3n, 173 menos ca en 1999.\nPatrimonio.\nNesta parroquia at\u00f3pase o dolmen da Pedra da Arca e o Pazo dos Rodr\u00edguez-Arix\u00f3n, no lugar de Arix\u00f3n."}
{"id": "24090", "revid": "25871", "url": "https://gl.wikipedia.org/wiki?curid=24090", "title": "Leiloio, Malpica de Berganti\u00f1os", "text": "Santa Mar\u00eda de Leiloio \u00e9 unha parroquia situada ao leste do concello coru\u00f1\u00e9s de Malpica de Berganti\u00f1os, na comarca de Berganti\u00f1os. Segundo o IGE en 2018 ti\u00f1a 547 habitantes (266 homes e 281 mulleres) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 757 habitantes.\nXeograf\u00eda.\nLimita ao norte coa parroquia de Cambre (Cambre), ao sur con Xornes e Cances (Carballo), ao leste con Cances e Razo (Carballo), e ao oeste con Bu\u00f1o. Est\u00e1 a uns nove quil\u00f3metros da capital do concello, e tam\u00e9n a nove quil\u00f3metros de Carballo, capital da Bisbarra.\nAtrav\u00e9saa o r\u00edo Vaa e o seu afluente o Mart\u00ed.\nO seu principal accidente xeogr\u00e1fico \u00e9 o monte Neme (387 m), onde existiron durante a segunda guerra mundial unhas minas de volframio destinadas a abastece-los alem\u00e1ns. \u00d3 leste, limita cos Montes de Ce\u00e1ns (221 m) e de Santo Amaro (244 m)."}
{"id": "24091", "revid": "25871", "url": "https://gl.wikipedia.org/wiki?curid=24091", "title": "Malpica de Berganti\u00f1os, Malpica de Berganti\u00f1os", "text": "San Xuli\u00e1n de Malpica de Berganti\u00f1os \u00e9 unha parroquia que se localiza no norte do concello coru\u00f1\u00e9s de Malpica de Berganti\u00f1os na comarca de Berganti\u00f1os. Segundo o IGE en 2018 ti\u00f1a 2.602 habitantes (1.332 mulleres e 1.270 homes) distribu\u00eddos en 12 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 3.360 habitantes."}
{"id": "24092", "revid": "5863", "url": "https://gl.wikipedia.org/wiki?curid=24092", "title": "Mens, Malpica de Berganti\u00f1os", "text": "Santiago de Mens \u00e9 unha parroquia que se localiza no oeste do concello coru\u00f1\u00e9s de Malpica de Berganti\u00f1os na comarca de Berganti\u00f1os. Segundo o IGE en 2018 ti\u00f1a 346 habitantes (181 mulleres e 165 homes) distribu\u00eddos en 8 entidades de poboaci\u00f3n, o que sup\u00f3n un descenso en relaci\u00f3n ao ano 1999 cando ti\u00f1a 511 habitantes."}
{"id": "24093", "revid": "25871", "url": "https://gl.wikipedia.org/wiki?curid=24093", "title": "Vilanova de Santiso, Malpica de Berganti\u00f1os", "text": "Santirso de Vilanova de Santiso \u00e9 unha parroquia que se localiza no centro do concello coru\u00f1\u00e9s de Malpica de Berganti\u00f1os na comarca de Berganti\u00f1os. Segundo o padr\u00f3n municipal de 2018 ti\u00f1a 403 habitantes (204 homes e 199 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 580 habitantes."}
{"id": "24094", "revid": "89787", "url": "https://gl.wikipedia.org/wiki?curid=24094", "title": "Herculano", "text": "Herculano (Herculaneum en lat\u00edn; Ercolano en italiano) era unha antiga cidade romana, situada na actual \"comuna\" de Ercolano, Campania, Italia. Con arredor de 4.000 habitantes en 12 ha de extensi\u00f3n. Hoxe \u00e9 co\u00f1ecida porque se conservou, xunto con Pompeia, tras seren enterradas nas cinzas da erupci\u00f3n do Vesuvio o 24 de agosto do ano 79. Moitos dos seus habitantes pereceron debido ao fluxo piroc\u00e1stico da erupci\u00f3n e a cinza modelou os seus corpos coa postura que estes ti\u00f1an no momento de morrer.\nHerculano era unha poboaci\u00f3n m\u00e1is pequena e m\u00e1is rica que Pompeia.\nAs escavaci\u00f3ns comezaron na actual Ercolano, un suburbio de N\u00e1poles, en 1738. A elaborada publicaci\u00f3n de \"Le Antichit\u00e1 di Ercolano\" (\"A antig\u00fcidade de Herculano\") baixo o patrocinio do rei das D\u00faas Sicilias tivo un efecto descomedido no incipiente neoclasicismo europeo tendo en conta o limitado da circulaci\u00f3n desta obra. A finais do s\u00e9culo XVIII comezaron a aparecer motivos de Herculano nunha gran diversidade de obxectos, desde pinturas murais e mesas de tres patas at\u00e9 queimadores de perfume e cuncas de t\u00e9.\nComo a veci\u00f1a cidade de Pompeia, Herculano \u00e9 famosa por ser unha das poucas cidades antigas que se conserva m\u00e1is ou menos intacta xa que as cinzas que cubr\u00edan a cidade tam\u00e9n a protexeron contra o saqueo e os elementos. A\u00ednda que hoxe en d\u00eda \u00e9 menos co\u00f1ecida que Pompeia, foi a primeira, e durante moito tempo a \u00fanica, cidade vesubviana soterrada que se atopou (en 1709), mentres que Pompeia s\u00f3 revelouse a partir de 1748 e identificada en 1763. A diferenza de Pompeia, o material pirocl\u00e1stico que cubriu Herculano carbonizou e conservou m\u00e1is madeira en obxectos como tellados, camas e portas, as\u00ed como outros materiais de base org\u00e1nica como alimentos e papiros.\nA historia tradicional \u00e9 que a cidade foi redescuberta por casualidade en 1709, durante a escavaci\u00f3n dun pozo. Non obstante, xa se atoparon restos da cidade durante os primeiros movementos de terras. Nos primeiros anos despois do seu redescubrimento, no lugar os cazadores de tesouros escavaron tuneles, e moitos artefactos foron roubados ou esnaquizados. As escavaci\u00f3ns regulares comezaron en 1738, e continuaron desde ent\u00f3n, a\u00ednda que de forma intermitente. Hoxe s\u00f3 se escavou unha parte do antigo xacemento, e a atenci\u00f3n e os fondos dirix\u00edronse \u00e1 preservaci\u00f3n das partes xa escavadas da cidade, no canto de centrarse en descubrir m\u00e1is \u00e1reas.\nFoi un retiro popular \u00e1 beira do mar para a elite romana, o que se reflicte na extraordinaria densidade de grandiosas e luxosas casas con, por exemplo, un uso moito m\u00e1is pr\u00f3digo de revestimentos de m\u00e1rmore de cores. Os edificios famosos da cidade antiga incl\u00faen a Vila dos Papiros a vila de \"Papyri\", identificada como o fastuoso retiro con vistas ao mar de Lucio Calpurnio Piso Caesomnio, sogro de Xulio C\u00e9sar e as chamadas \"casas dos barcos\", nas que se atoparon os restos de esqueletos de polo menos 300 persoas.\nO primeiro descubrimento importante de esqueletos romanos do s\u00e9culo I tivo lugar en Herculano. Dado que os romanos xeralmente practicaban a cremaci\u00f3n at\u00e9 o s\u00e9culo III, resulta dif\u00edcil atopar \u00f3sos anteriores a esa data. As escavaci\u00f3ns realizadas na d\u00e9cada de 1990 na \u00e1rea do porto de Herculano sacaron \u00e1 luz m\u00e1is de 200 esqueletos de diversas idades, sexos e condici\u00f3n social, a as s\u00faas condici\u00f3ns de conservaci\u00f3n permitiron analizar o modo de vida daquela \u00e9poca.\nHistoria de Herculano.\nDionisio de Halicarnaso afirma que o heroe grego Heracles (\"H\u00e9rcules\" en lat\u00edn) fundou a cidade. Non obstante, segundo Estrab\u00f3n, os Oscos fundaron o primeiro asentamento foron seguidos polo dominio etrusco e despois polo grego. Os gregos chamaron \u00e1 cidade \"Heraklion\" e utiliz\u00e1rono como punto de comercio pola s\u00faa proximidade ao Golfo de N\u00e1poles. No s\u00e9culo IV a.C., Herculano pasou baixo o dominio dos samnitas ata que se converteu nun \"municipium\" romano no 89 a.C cando participou na \"Guerra dos Aliados\" contra Roma, foi derrotada por Titus Didius, un legado de Sula.\nDespois da erupci\u00f3n do Vesubio no ano 79 d. C., Herculano quedou enterrado baixo aproximadamente 20 metros de cinza. Permaneceu oculto e en gran parte intacto ata que os descubrimentos grazas a pozos e t\u00faneles foron gradualmente m\u00e1is co\u00f1ecidos, e especialmente despois das exploraci\u00f3ns do Pr\u00edncipe d'Elbeuf's no s\u00e9culo XVIII. As escavaci\u00f3ns continuaron espor\u00e1dicamente ata o presente e hoxe moitas r\u00faas e edificios son visibles, a\u00ednda que m\u00e1is do 75% da cidade permanece soterrada. Hoxe, as cidades italianas de Ercolano e Portici at\u00f3panse sobre o lugar de Herculano. Ercolano cham\u00e1base Resina ata 1969 cando, en honra \u00e1 cidade vella, adoptouse a modernizaci\u00f3n italiana do antigo nome.\nErupci\u00f3n do 79 d.C..\nBase\u00e1ndose en escavaci\u00f3ns arqueol\u00f3xicas e en d\u00faas cartas de Plinio o novo ao historiador romano T\u00e1cito, p\u00f3dese reconstru\u00edr o curso da erupci\u00f3n.\nAo redor das 13:00 horas, o monte Vesubio comezou a botar material volc\u00e1nico a miles de metros ao ceo. Cando alcanzou unha altura de 27-33 km., a parte superior da columna aplanouse, o que fixo que Plinio describise a T\u00e1cito como unha \u00e1rbore, un pi\u00f1eiro manso. Os ventos dominantes nese momento sopraban cara ao sueste, facendo que o material volc\u00e1nico caese principalmente sobre a cidade de Pompeia e os seus arredores. Dado que Herculano estaba ao oeste do Vesubio, a primeira fase da erupci\u00f3n afectouna s\u00f3 lixeiramente. Mentres os tellados de Pompeia colapsaron polo peso dos restos que ca\u00edan, s\u00f3 uns poucos cent\u00edmetros de cinza caeron sobre Herculano, causando poucos danos pero, con todo, provocou a fuxida da maior\u00eda dos habitantes.\n\u00c1 1:00 da ma\u00f1\u00e1 do d\u00eda seguinte, a columna eruptiva, que se elevara \u00e1 estratosfera, derrubouse sobre o Vesubio e os seus flancos. A primeira ondada pirocl\u00e1stica, formada por unha mestura de cinzas e gases quentes, flu\u00edu pola monta\u00f1a e atravesou a cidade maioritariamente evacuada de Herculano a 160 km/h. Unha sucesi\u00f3n de seis fluxos e ondadas enterraron os edificios da cidade a uns 20 m de profundidade, causando poucos danos nalgunhas zonas e conservando estruturas, obxectos e v\u00edtimas case intactos. Por\u00e9n, noutras zonas produc\u00edronse danos importantes, derrubando muros, arrancando columnas e outros obxectos grandes; unha estatua de m\u00e1rmore de Marcus Nonius Balbus preto dos ba\u00f1os voou a 15\u00a0m de distancia e atopouse un esqueleto carbonizado levantado a 2,5\u00a0m sobre o nivel do chan no xard\u00edn do prost\u00edbulo de Telefo.\nDemostrouse que a data da erupci\u00f3n \u00e9 o 17 de outubro ou despois. As probas dunha erupci\u00f3n en outubro/novembro co\u00f1\u00e9cense dende hai tempo por varios aspectos: as persoas enterradas na cinza levaban roupa m\u00e1is pesada que a roupa lixeira do ver\u00e1n t\u00edpica de agosto. As froitas e verduras frescas nas tendas son t\u00edpicas de outubro e, pola contra, a froita de ver\u00e1n t\u00edpica de agosto xa se vend\u00eda en forma seca ou conservada. Os botes de fermentaci\u00f3n de vi\u00f1o foran pechados, o que ter\u00eda acontecido a finais de outubro. As moedas atopadas no bolso dunha muller sepultada na cinza incl\u00faen unha cun d\u00e9cimo quinto aclamaci\u00f3n imperatorial entre os t\u00edtulos do emperador e que non puido ser acu\u00f1ada antes da segunda semana de setembro.\nInvestigaci\u00f3ns multidisciplinares recentes sobre os efectos letais das ondadas pirocl\u00e1sticas na zona do Vesubio demostraron que nas proximidades de Pompeia e Herculano a calor foi a principal causa da morte das persoas que antes se pensaba que mor\u00edan por asfixia das cinzas. Este estudo mostra que a exposici\u00f3n \u00e1s ondas, de polo menos 250\u00a0\u00b0C, incluso a unha distancia de 10 quil\u00f3metros do respiradoiro, foi suficiente para provocar a morte instant\u00e1nea de todos os residentes, a\u00ednda que estivesen protexidos dentro edificios.\nArqueolox\u00eda.\nO pr\u00edncipe d'Elbeuf comezou a constru\u00edr unha vila na proximidade de Granatello e para amoblala interesouse polas historias locais de pozos que revelaban estatuas antigas e obras de arte. En 1709 comprou os terreos dun pozo recente e procedeu a escavar un t\u00fanel desde o fondo do pozo, recollendo as estatuas que puido atopar. O pozo revelou algunhas estatuas excepcionais nos niveis m\u00e1is baixos que se atopou que era o lugar do teatro. Entre as primeiras estatuas recuperadas atop\u00e1banse as de d\u00faas mulleres herculinas magn\u00edficamente esculpidas agora na Skulpturensammlung de Dresde. A escavaci\u00f3n det\u00edvose en 1711 por temor ao colapso dos edificios superiores.\nAs grandes escavaci\u00f3ns retom\u00e1ronse en 1738 baixo o patrocinio de Carlos III de Espa\u00f1a cando comezou a constru\u00edr o seu palacio pr\u00f3ximo en Portici. Empregou o enxe\u00f1eiro militar espa\u00f1ol Rocque Joaqu\u00edn de Alcubierre para supervisar o intenso traballo novo. A elaborada publicaci\u00f3n resultante de \"Le Antichit\u00e0 di Ercolano\" (\"As antig\u00fcidades de Herculano\") tivo un efecto no incipiente Neoclasicismo europeo desproporcionado coa s\u00faa limitada circulaci\u00f3n, a finais do s\u00e9culo XVIII, os motivos herculinos comezaron a aparecer nos elegantes mobles, desde pinturas decorativas na parede e mesas de tr\u00edpode ata queimadores de perfume e cuncas de t\u00e9. Non obstante, a escavaci\u00f3n cesou tras fortes cr\u00edticas en 1762 por Winckelmann aos m\u00e9todos de caza de tesouros empregados, e unha vez que se descubriu a cidade pr\u00f3xima de Pompeia, que foi significativamente m\u00e1is f\u00e1cil de escavar debido \u00e1 capa m\u00e1is fina de restos que cubr\u00eda o lugar (4 m. fronte aos 20 m de Herculano).\nEn 1828 baixo o novo rei Francisco I, inici\u00e1ronse novas escavaci\u00f3ns co fin de expor os restos ao aire libre e compr\u00e1ronse terreos, a\u00ednda que se detivo en 1837. Baixo o goberno italiano. en 1868 fix\u00e9ronse novas compras de terreos e as escavaci\u00f3ns continuaron cara ao leste ata 1875.\nDesde 1927 ata 1942 Amedeo Maiuri iniciou unha nova campa\u00f1a de escavaci\u00f3ns baixo o r\u00e9xime de Mussolini, que deixou ao descuberto unhas catro hect\u00e1reas da antiga cidade no parque arqueol\u00f3xico que hoxe \u00e9 visible.\nAs escavaci\u00f3ns retom\u00e1ronse brevemente na cidade entre 1980 e 1981 na antiga costa, nas que se atoparon os esqueletos das chamadas \"casas dos barcos\".\nEntre 1996 e 1999 escavouse e exp\u00faxose a grande \u00e1rea ao noroeste do xacemento, inclu\u00edndo parte da Vila dos Papiros, os ba\u00f1os do noroeste, a Casa dos relevos de Dion\u00edsio e un gran monumento derrubado. Esta \u00e1rea quedou nun estado ca\u00f3tico e entre 2000 e 2007 realizouse un traballo adicional na conservaci\u00f3n desta \u00e1rea.\nMoitos edificios p\u00fablicos e privados, inclu\u00eddo o complexo do foro, a\u00ednda est\u00e1n por escavar.\nSitio.\nO trazado cl\u00e1sico das r\u00faas separa a cidade en bloques (\"insulae\"), definidos pola intersecci\u00f3n das r\u00faas leste-oeste (cardi) e norte-sur (decumani). De a\u00ed que Insula II - Insula VII corran en sentido contrario \u00e1s agullas do reloxo desde Insula II. Ao leste hai dous bloques adicionais: Orientalis I (oI) e Orientalis II (oII). Ao sur de Orientalis I (oI) at\u00f3pase un grupo adicional de edificios co\u00f1ecido como \"Distrito Suburbano\" (DS). Edificios individuais que te\u00f1an o seu propio n\u00famero de entrada. Por exemplo, a Casa do Cervo est\u00e1 etiquetada (Ins IV, 3).\nO Foro, os templos, o teatro, numerosas casas e necr\u00f3poles seguen enterrados en Herculano.\nA vila estaba rodeada de murallas de 2 a 3 metros de espesor, datadas no s\u00e9culo II a.C., e constru\u00eddas principalmente con grandes seixos, ag\u00e1s ao longo da costa, onde estaban en opus reticulatum. Como en Pompeia, as murallas perderon a s\u00faa funci\u00f3n defensiva tras a Guerra Social e foron incorporadas a edificios das s\u00faas proximidades, por exemplo a Casa da Pousada.\nAtopouse un \u00fanico sumidoiro principal, ao longo do cardo III, que recoll\u00eda a auga do Foro e dos impluviums das casas, letrinas e coci\u00f1as que daban a esta r\u00faa, mentres que outros sumidoiros desembocaban directamente na r\u00faa, ag\u00e1s os das letrinas que estaban equipados cun pozo. Para o abastecemento de auga a cidade estaba conectada directamente co acueduto do Serino, constru\u00eddo na \u00e9poca augustea, que levaba auga \u00e1s casas a trav\u00e9s dunha serie de tubaxes de chumbo baixo as estradas, reguladas por v\u00e1lvulas, anteriormente utiliz\u00e1ronse pozos que atopaban auga a unha profundidade de entre oito e dez metros.\nHerculano atop\u00e1base xusto sobre o nivel do mar, pero agora \u00e1reas da antiga cidade sit\u00faanse ata 4 metros baixo o nivel do mar debido ao bradisismo que afecta a toda a \u00e1rea do Vesubio.\nA casa de Ar\u00edstides (Ins II, 1).\nO primeiro edificio da insula II \u00e9 a Casa de Ar\u00edstides. A entrada \u00e1brese directamente ao adro, pero os restos da casa non se conservan especialmente debido aos danos causados \u200b\u200bpolas escavaci\u00f3ns anteriores. A planta baixa probablemente se utilizaba para almacenamento.\nA casa de Argus (Ins II, 2).\nA segunda casa da insula II recibiu o seu nome dun fresco de Argo e Io que antes adornaba unha sala de recepci\u00f3n do gran peristilo. O fresco xa est\u00e1 perdido, pero o seu nome segue vivo. Este edificio debeu ser unha das vilas m\u00e1is finas de Herculano.\nO descubrimento da casa a finais da d\u00e9cada de 1820 foi notable porque era a primeira vez que se desenterraba un segundo piso con tanto detalle. A escavaci\u00f3n revelou un balc\u00f3n na segunda planta con vistas a Cardo III, as\u00ed como andeis e armarios de madeira; por\u00e9n, co paso do tempo, estes elementos foron perd\u00e9ndose.\nA casa de Genius (Ins II, 3).\nAo norte da Casa de Argus at\u00f3pase a Casa de Genius. S\u00f3 escavouse parcialmente pero parece ser un edificio amplo. A casa deriva o seu nome da estatua dun cupido que formaba parte dun candelabro. No centro do peristilo at\u00f3panse os restos dunha p\u00eda rectangular.\nA Casa da Alcoba (Ins IV).\nA casa son en realidade dous edificios unidos. Como consecuencia disto \u00e9 unha mestura de estancias simples e sinxelas combinadas con outras moi decoradas.\nO adro est\u00e1 cuberto, polo que carece do habitual impluvium. Conserva o seu pavimento orixinal de opus tesselatum e opus sectile. No atrio hai un biclinio ricamente decorado con frescos no cuarto estilo e un gran triclinio que ti\u00f1a orixinalmente un chan de m\u00e1rmore. Outras estancias, unha das cales \u00e9 a alcoba \u00e1bsida que recibe o nome da casa, p\u00f3dese acceder a trav\u00e9s dun vest\u00edbulo que recibe a s\u00faa luz dun pequeno patio.\nColexio dos Augustais.\nTemplo dos augustales ou sacerdotes do Culto imperial.\nTermas centrais.\nAs Termas Centrais eran casas de ba\u00f1o constru\u00eddas arredor do s\u00e9culo I d.C. As casas de ba\u00f1o eran moi com\u00fans naquela \u00e9poca, especialmente en Pompeia e Herculano. Por pr\u00e1ctica habitual, hab\u00eda d\u00faas zonas de ba\u00f1o diferentes, unha para homes e outra para mulleres. Estas casas eran moi populares, atraendo moitos visitantes diariamente. Este centro cultural tam\u00e9n albergou varias obras de arte, que se poden atopar en varias zonas do recinto das Termas Centrais.\nVila dos Papiros.\nA m\u00e1is famosa das luxosas vilas de Herculano \u00e9 a \"Vila dos Papiros\". No seu d\u00eda foi identificado como o magn\u00edfico retiro fronte ao mar de Lucio Calpurnio Piso Cesonino, o sogro de Xulio C\u00e9sar, por\u00e9n, os obxectos que se pensa que est\u00e1n asociados con Lucio Calpurnio Piso Cesonio corresponden m\u00e1is a un conxunto moi estandarizado e non pode indicar, con certeza, o propietario da vila.A vila est\u00e9ndese cara ao mar en catro terrazas. Piso, un home culto que patrocinaba a poetas e fil\u00f3sofos, constru\u00edu al\u00ed unha boa biblioteca, a \u00fanica que sobreviviu intacta desde a antig\u00fcidade.\nEntre 1752 e 1754 varios obreiros recuperaron da Vila dos Papiros unha serie de rollos de papiro ilex\u00edbeis e ennegrecidos. Estes pergami\u00f1os co\u00f1ec\u00e9ronse como papirios herculinos ou volutas, a maior\u00eda dos cales hoxe en d\u00eda est\u00e1n almacenados na Biblioteca Nacional, N\u00e1poles. Os rolos est\u00e1n moi carbonizados, pero desenrolaron un gran n\u00famero, con distintos graos de \u00e9xito. A imaxe multiespectral mellorada por ordenador, no rango infravermello, axuda a que a tinta sexa lexible. Agora hai unha perspectiva real de que ser\u00e1 posible ler os rolos sen abrir usando raios X. As mesmas t\u00e9cnicas poder\u00edan aplicarse aos rolos que esperan ser descubertos na parte a\u00ednda sen escavar da vila, eliminando a necesidade de danar potencialmente os rolos desenrolandoos. Nun intento posterior de ler mellor os escritos dos pergami\u00f1os, os cient\u00edficos pasaron os pergami\u00f1os a trav\u00e9s dunha tomograf\u00eda computarizada. A partir deste escaneo, os cient\u00edficos puideron ver a estrutura da fibra das volutas, e ver a area e outra sucidade que se meteron nos rolos ao longo dos anos. Co\u00f1ecer a estrutura dos rolos facilitou o desenrolo sen romperse. Non obstante, o texto dos pergami\u00f1os a\u00ednda era ilexible.\nUn equipo pasou un mes no ver\u00e1n de 2009, realizando numerosas exploraci\u00f3ns de raios X de dous dos rolos que se almacenan na Academia Nacional Francesa de Par\u00eds. Agardaban que o procesamento inform\u00e1tico convertera os escaneos en imaxes dixitais que mostrasen o interior dos rolos e revelasen a escritura antiga. Esperaban que volver a escanear os rolos cun equipo de raios X m\u00e1is potente revelase o texto. O principal temor, con todo, era que os escritores romanos puidesen usar tintas a base de carbono, que ser\u00edan esencialmente invisibles para os escaneos. Ese medo resultou ser un feito. Non obstante, as radiograf\u00edas posteriores non produciron nada lexible.\nEn 2015, un grupo de investigadores encabezado polo f\u00edsico italiano Vito Mocella utilizou o m\u00e9todo da tomograf\u00eda de contraste de fase de raios X, que permitiu aos cient\u00edficos aumentar o contraste entre a tinta de carb\u00f3n e o papiro de base de carb\u00f3n para que as palabras puidesen lerse ao longo da superficie exterior do papiro. Os cient\u00edficos puideron ler as palabras escritas en grego nos pergami\u00f1os, o que supuxo o inicio dunha \"revoluci\u00f3n para os papir\u00f3logos\". A\u00ednda que os investigadores poden identificar certas palabras nos pergami\u00f1os, a\u00ednda queda moito por percorrer antes de que se desbloqueen as historias dos pergami\u00f1os.\nCobertizos e a ribeira.\nEntre 1980 e 1982 as escavaci\u00f3ns inicialmente atoparon m\u00e1is de 55 esqueletos na antiga praia (que estaba xusto fronte \u00e1s murallas da cidade) e nos seis primeiros chamados cobertizos para barcos. Porque todas as escavaci\u00f3ns na cidade revelaran s\u00f3 uns poucos esqueletos, durante moito tempo pensouse que case todos os habitantes conseguiran escapar, pero este sorprendente descubrimento levou a un cambio de visi\u00f3n. Os \u00faltimos habitantes que agardaban o rescate desde o mar morreron ao parecer no acto pola intensa calor do fluxo pirocl\u00e1stico, a pesar de estar protexidos do impacto directo. O estudo das posturas das v\u00edtimas e os efectos sobre os seus esqueletos parec\u00edan indicar que a primeira ondada causou a morte instant\u00e1nea como resultado dun shock fulminante debido a unha temperatura duns 500\u00a0\u00b0C. A intensa calor provocou a contracci\u00f3n de mans e p\u00e9s e posiblemente fractura de \u00f3sos e dentes.\nDespois dun per\u00edodo de mala xesti\u00f3n dos achados e deterioraci\u00f3n dos esqueletos outras escavaci\u00f3ns realizadas na d\u00e9cada de 1990 parecen revelar un total de 296 esqueletos acurrucados xuntos en 9 das 12 b\u00f3vedas de pedra que miran ao mar e tam\u00e9n na praia, mentres que a vila estaba case completamente evacuada. A \"Ring Lady\" (ver imaxe), chamada as\u00ed polos aneis dos seus dedos, foi descuberta en 1982.\nFinalmente identific\u00e1ronse 340 cad\u00e1veres nesta zona. A an\u00e1lise dos esqueletos suxire que foron principalmente os homes os que morreron na praia, mentres que as mulleres e os nenos refuxi\u00e1ronse e morreron nas casetas de barcos.\nA investigaci\u00f3n sobre os esqueletos contin\u00faa. A an\u00e1lise qu\u00edmica dos restos levou a unha maior comprensi\u00f3n da sa\u00fade e nutrici\u00f3n da poboaci\u00f3n herculina.\nTam\u00e9n se produciron moldes de esqueletos, para substitu\u00edr os \u00f3sos orixinais tras o estudo tafon\u00f3mico, a documentaci\u00f3n cient\u00edfica e a escavaci\u00f3n. En contraste con Pompeia, onde se produxeron moldes que semellaban as caracter\u00edsticas do corpo das v\u00edtimas enchendo con xeso as pegadas do corpo no dep\u00f3sito de cinzas, a forma dos cad\u00e1veres en Herculano non se puido conservar, debido \u00e1 r\u00e1pida vaporizaci\u00f3n e substituci\u00f3n da carne das v\u00edtimas pola cinza quente (uns 500\u00a0\u00b0C). Un molde dos esqueletos desenterrados na c\u00e1mara 10 est\u00e1 exposto no Museo de Antropolox\u00eda de N\u00e1poles..\nDe excepcional interese \u00e9 a an\u00e1lise recente dun dos esqueletos (n\u00ba 26) descuberto en 1982 na praia xunto a unha embarcaci\u00f3n naval (exposta no pavill\u00f3n de embarcaci\u00f3ns) que o identificou como o dun oficial militar (cun elaborado pu\u00f1al e cinto) quizais implicados nunha misi\u00f3n para rescatar aos veci\u00f1os.\nAs novas escavaci\u00f3ns que comezar\u00e1n en 2021 tentar\u00e1n po\u00f1er ao descuberto o lado occidental da antiga praia onde se poden atopar m\u00e1is esqueletos.\nCuesti\u00f3ns de conservaci\u00f3n.\nAs cinzas volc\u00e1nicas e os restos que cubr\u00edan Herculano, xunto coa calor extrema, deix\u00e1rono nun notable estado de conservaci\u00f3n durante m\u00e1is de 1600 anos. Non obstante, unha vez iniciadas as escavaci\u00f3ns, a exposici\u00f3n aos elementos iniciou o lento proceso de deterioraci\u00f3n. Proceso axudado polos m\u00e9todos de arqueolox\u00eda utilizados anteriormente na escavaci\u00f3n da cidade, que xeralmente se centraron na recuperaci\u00f3n de artefactos valiosos no canto de garantir a supervivencia de todos os artefactos. A principios da d\u00e9cada de 1980 e baixo a direcci\u00f3n da doutora Sara C. Bisel, a preservaci\u00f3n dos restos \u00f3seos converteuse nunha alta prioridade. Os restos carbonizados de materiais org\u00e1nicos, ao ser expostos ao aire, deterior\u00e1ronse en cuesti\u00f3n de d\u00edas, e destru\u00edron moitos dos restos ata que se logrou unha forma de conservalos.\nHoxe, o turismo e o vandalismo danaron moitas das \u00e1reas abertas ao p\u00fablico, e os danos causados \u200b\u200bpola auga procedentes da moderna Ercolano minaron moitos dos cimentos dos edificios. Os esforzos de reconstruci\u00f3n a mi\u00fado resultaron contraproducentes. Non obstante, nos tempos modernos os esforzos de conservaci\u00f3n tiveron m\u00e1is \u00e9xito. Hoxe interromp\u00e9ronse temporalmente as escavaci\u00f3ns, co fin de destinar todos os fondos para axudar a salvar a cidade.\nUn gran n\u00famero de artefactos de Herculano cons\u00e9rvase no Museo Arqueol\u00f3xico Nacional de N\u00e1poles.\nConservaci\u00f3n moderna.\nDespois de anos de mala xesti\u00f3n, Herculano caeu nun estado nefasto. Non obstante, en 2001, o Instituto de Humanidades Packard comezou o Proxecto de Conservaci\u00f3n de Herculano, unha colaboraci\u00f3n p\u00fablico-privada. Inicialmente, o proxecto pretend\u00eda proporcionar axuda financeira \u00e1s autoridades locais e abordar as zonas verdadeiramente cr\u00edticas do lugar. Co paso do tempo, o obxectivo cambiou non s\u00f3 para proporcionar axuda financeira, sen\u00f3n para proporcionar recursos e expertos cualificados que puidesen atender mellor o sitio. O equipo pasou de abordar problemas de conservaci\u00f3n de emerxencia a crear unha f\u00f3rmula para a mellora a longo prazo do lugar. Desde 2001, o Proxecto de Conservaci\u00f3n de Herculano estivo implicado en m\u00faltiples proxectos piloto de conservaci\u00f3n e asociouse coa Escola Brit\u00e1nica de Roma para ensinar activamente aos estudantes a manter o sitio.\nUn dos proxectos piloto iniciados polo Proxecto de Conservaci\u00f3n foi sobre o tablinum que fora conservado polo equipo de Maiuri en 1938. Co paso do tempo, a auga conseguira filtrarse na parede facendo que a pintura se adhira \u00e1 cera aplicada previamente e se enroscase da parede, despox\u00e1ndoo da s\u00faa cor. Non obstante, despois de traballar en conxunto co Museo Getty, os conservadores conseguiron crear unha t\u00e9cnica na que se poden usar unha serie de disolventes para eliminar parte da cera e diminu\u00edr a cantidade de acumulaci\u00f3n nas paredes para que a pintura xa non se desprenda dos muros.\nA\u00ednda que os esforzos de conservaci\u00f3n seguen en curso, Herculano pasou de ser un dos sitios peor conservados da UNESCO con risco de ser posto na lista en perigo de extinci\u00f3n a converterse nun \"caso de texto de conservaci\u00f3n arqueol\u00f3xica exitosa\"."}
{"id": "24096", "revid": "98629", "url": "https://gl.wikipedia.org/wiki?curid=24096", "title": "Lobo", "text": "O lobo (\"Canis lupus\") \u00e9 o maior membro en liberdade pertencente \u00e1 familia dos c\u00e1nidos. \u00c9 un supervivente da idade de xeo orixinada durante o Plistoceno superior, hai uns 300.000 anos. A s\u00faa secuencia de ADN e m\u00e1is os estudos sobre deriva xen\u00e9tica indican que o lobo comparte un devanceiro com\u00fan co can dom\u00e9stico (\"Canis lupus familiaris\"), sendo o seu parente m\u00e1is achegado, malia ser esta afirmaci\u00f3n rexeitada por alg\u00fans expertos, que sinalan grandes diferenzas no tocante \u00e1 s\u00faa morfolox\u00eda e comportamento. En liberdade foron identificadas un gran n\u00famero de subespecies de lobo, a\u00ednda que o seu n\u00famero exacto segue a ser un tema de debate. Os lobos son tipicamente superdepredadores nos ecosistemas nos que moran. Malia non seren tan adapt\u00e1beis como o son alg\u00fans dos seus parentes c\u00e1nidos, os lobos lograron prosperar en fragas temperadas, desertos, monta\u00f1as, tundra, taiga, pradeiras, e incluso zonas urbanas ou intensamente humanizadas, como \u00e9 o caso de Galicia.\nTendo sido abondoso noutras \u00e9pocas ao correr de Europa, Asia e Norteam\u00e9rica, na actualidade a distribuci\u00f3n do lobo no mundo minguou notabelmente por mor da destruci\u00f3n dos seus h\u00e1bitats e da persecuci\u00f3n sufrida polo ser humano. A pesar desta persecuci\u00f3n, o estado do lobo no mundo \u00e9 considerado pola Uni\u00f3n Internacional para a Conservaci\u00f3n da Natureza (IUCN) como pouco preocupante. A d\u00eda de hoxe, os lobos son unha especie protexida en moitos lugares, a\u00ednda que segue a ser cazada como especie cinex\u00e9tica ou dani\u00f1a noutros.\nNalgunhas culturas, como a galega, o lobo est\u00e1 moi presente na s\u00faa etnograf\u00eda, debido ao vencello que une \u00e1 presenza do lobo nas \u00e1reas rurais nas que at\u00e9 hai pouco viv\u00eda a meirande parte da poboaci\u00f3n galega. A especie de lobo que habita en Galicia \u00e9 o lobo ib\u00e9rico.\n\"Canis lupus\".\nO lobo habita en Galicia; at\u00f3pase tam\u00e9n en case toda Europa e Asia, as\u00ed como en Am\u00e9rica do Norte.\nUn lobo adulto pode chegar a medir 1,6 m de longo (inclu\u00edndo o rabo) e pode pesar ata 80\u00a0kg. A cor da pelaxe adoita ser negra, marr\u00f3n e agrisada polo lombo e branca no peito. Os lobos que habitan preto do \u00e1rtico adoitan ser completamente brancos. Todos os lobos pos\u00faen uns dentes moi poderosos, cola peluda, pupilas redondas e un potente olfacto. O lobo pode habitar en \u00e1reas moi distintas, pradeiras, bosques e tundras, pero nunca en monta\u00f1as moi elevadas.\n\"Canis rufus\".\nO \"Canis rufus\" habitaba antes na metade leste de Norteam\u00e9rica, mais hoxe vive s\u00f3 en parques naturais de Carolina do Norte e Carolina do Sur, onde foi reintroducido despois dun programa de crianza controlada ao extinguirse na natureza. Esta especie \u00e9 un pouco m\u00e1is pequena que o \"canis lupus\" e a s\u00faa pelaxe ten uns tons m\u00e1is escuros e avermellados.\nH\u00e1bitos alimenticios.\nOs lobos alim\u00e9ntanse principalmente de ungulados de medio e gran tama\u00f1o, inclu\u00edndo ovellas, cabras, rebezos, porcos, cervos, corzos, ant\u00edlopes, renos, cabalos, alces, iaks e bisontes. Outras presas incl\u00faen mam\u00edferos mari\u00f1os, como as focas e baleas varadas. O canibalismo entre os lobos foi documentado en tempos de escaseza de alimentos. Os lobos solitarios dependen m\u00e1is de animais pequenos que poidan cazar chimpando enriba deles, suxeit\u00e1ndoos coas s\u00faas poutas dianteiras, malia document\u00e1rense casos de lobos solitarios que cazaron animais de gran tama\u00f1o sen axuda ningunha. Algunhas mandas de Alasca e do oeste do Canad\u00e1 v\u00edronse aliment\u00e1ndose de salm\u00f3n.\nTam\u00e9n cazan roedores, paxaros e outros pequenos animais. Un s\u00f3 lobo pode comer entre 3,2-3,5 quilos de comida dunha vez, a\u00ednda que poden chegar a comer 13\u201315\u00a0kg cando est\u00e1n moi esfameados. O alimento anual requirido \u00e9 de ao redor de 1,5 toneladas de carne. Os lobos poden sobrevivir longos per\u00edodos sen probar ren. O caso extremo amosouno un rexistro ruso que afirmou que un exemplar sobreviviu 17 d\u00edas sen alimento. Hai estudos que demostran que d\u00faas semanas sen alimento non debilitan a actividade muscular do lobo. Despois de comer, os lobos inxiren copiosas cantidades de auga co fin de previr problemas ur\u00e9micos. O est\u00f3mago dun lobo pode albergar 7,5 litros de auga.\nOs lobos evitar\u00e1n unha presa potencial que non se axuste ao que experimentaron durante as s\u00faas vidas. Xeralmente canta maior discrepancia haxa respecto do que est\u00e1n afeitos, maior ser\u00e1 a s\u00faa reticencia a exploralo. O devandito comportamento intensif\u00edcase se a nova pr\u00e9sa act\u00faa con valent\u00eda, de forma asertiva e sen temor. Por\u00e9n, mesmo cando non hai escaseza de alimento, os lobos explorar\u00e1n unha presa alternativa se interact\u00faan con frecuencia e se habit\u00faan un ao outro. As mandas amosan pouca estratexia de cooperaci\u00f3n ao cazar, a diferenza dos le\u00f3ns, a\u00ednda que parellas de lobos mostraron un comportamento estrat\u00e9xico cando atacan presas de gran tama\u00f1o. Ao cazar presas grandes, normalmente intentar\u00e1n ocultarse a medida que se aproximan ao animal elixido. Por norma xeral, agardar\u00e1n a que a presa paste, momento no cal est\u00e1 distra\u00edda. Non gustan de longas persecuci\u00f3ns, det\u00e9ndose tras unha persecuci\u00f3n de 10-180 metros, a\u00ednda que hai casos documentados de seguimentos de m\u00e1is de 36\u00a0km. Usualmente os lobos adoitan matar \u00e1s presas grandes lanz\u00e1ndose sobre a zona traseira e a \u00e1rea do perineo, provocando un desangramento. En ocasi\u00f3ns, atacan \u00e1 gorxa, danando severamente a xugular e a traquea.\nUnha \u00fanica trabada pode causar unha fenda de entre 10\u201315\u00a0cm de lonxitude. Un gran cervo que goce dunha \u00f3ptima sa\u00fade sucumbir\u00e1 en tres trabadas na zona do perineo despois de sufrir unha persecuci\u00f3n de 150 metros. Unha vez que a presa se esboroa, os lobos abrir\u00e1n a cavidade abdominal e comezar\u00e1n a devorar ao animal, \u00e1s veces cando a presa se atopa a\u00ednda viva. Nalgunhas ocasi\u00f3ns non acosar\u00e1n \u00e1 presa, sen\u00f3n que agardar\u00e1n a que morra por mor das feridas para comezar a alimentarse. O status da manda ref\u00f3rzase durante a alimentaci\u00f3n. A parella reprodutora adoita comer primeiro, comezando polo coraz\u00f3n, f\u00edgado e mais pulm\u00f3ns. Os lobos dun rango intermedio previr\u00e1n aos lobos de status inferior a que se abste\u00f1an de alimentarse ata que a parella dominante non remate. Comen o est\u00f3mago, deixando o contido intacto. Os m\u00fasculos das coxas son os seguintes, sendo os \u00f3sos o derradeiro en ser comido. Existen excepci\u00f3ns, document\u00e1ndose a preferencia dalgunhas mandas polos dep\u00f3sitos de graxa da presa por riba dos \u00f3rganos internos.\nMalia amosar que os lobos adoitan alimentarse de animais enfermos, existen poucas evidencias que amosen que se limitan a esa clase de brancos. M\u00e1is ao contrario, a evidencia asevera que os lobos se centrar\u00e1n nas opci\u00f3ns m\u00e1is accesibles e m\u00e1is v\u00e1lidas. Deste xeito, a\u00ednda que se sup\u00f3n que animais enfermos sexan presas potenciais, tam\u00e9n incl\u00fae a animais novos e femias pre\u00f1adas. As investigaci\u00f3ns levadas a cabo pola antiga URSS amosaron que, nalg\u00fans casos, o 93% de t\u00f3dalas presas se atopan en bo estado de sa\u00fade, sen ning\u00fan tipo de enfermidade ou incapacidade. En Nenetsia observouse que os lobos seleccionaban renos domesticados encinta antes que exemplares enfermos, e alg\u00fans estudos mostran que sorteaban aos animais convalecentes por preferiren exemplares sans.\nPor\u00e9n, os animais en forma non fuxir\u00e1n do ataque dos lobos, sen\u00f3n que elixir\u00e1n ficar na s\u00faa posici\u00f3n, medrando as\u00ed a posibilidade de danar aos atacantes. Os lobos adoitan recuar cando se enfrontan a unha presa valente. Usualmente son ineficientes dando caza a presas de grande tama\u00f1o, con taxas de \u00e9xito do 20%, o cal \u00e9 debido, en parte, polo grande tama\u00f1o e mailas capacidades defensivas da s\u00faa presa. Nalgunha ocasi\u00f3n observouse como os lobos se adican a cazar para teren un excedente. Un exemplo disto foi documentado polo \"Conservation Officer for the Minnesota Department of Natural Resources\", que declarou que durante unha treboada de neve primaveral, dous lobos mataron 21 cervos, consumindo s\u00f3 dous. A caza excedentaria acontece nos meses invernais, cando a densa neve impide o movemento das presas de gran tama\u00f1o. En ocasi\u00f3ns atacan a ungulados pre\u00f1ados para alimentarse do feto, deixando \u00e1 nai intacta. Ocasionalmente complementan a s\u00faa dieta con vexetaci\u00f3n. Nalgunhas zonas da antiga URSS document\u00e1ronse danos que os lobos causaran a plantaci\u00f3ns de sand\u00eda.\nReproduci\u00f3n e sociabilidade.\nO tobo dun lobo pode ser unha cova, un tronco dunha \u00e1rbore oca, unha zona de vexetaci\u00f3n espesa ou un burato na terra feito por el. A reproduci\u00f3n dos lobos ocorre na primavera, pero apar\u00e9anse no inverno. A femia prepara a gorida para parir a s\u00faa camada, que adoita estar entre un e once lobetos. Os pais coidan as cr\u00edas durante un ano, e estes constit\u00faen un grupo que se establece nunha zona e a defende, marcando o seu territorio con excrementos e ouri\u00f1os. Nalgunhas ocasi\u00f3ns (sobre todo no inverno) os lobos forman grupos m\u00e1is numerosos, de varias familias; \u00e9 o que se chama unha manda, a\u00ednda que esta non adoita ter m\u00e1is de dez membros.\nOs lobos te\u00f1en unha estrutura social moi xerarquizada, amosan modelos de comportamento para informar da s\u00faa posici\u00f3n social de dominio ou submisi\u00f3n. Cada manda est\u00e1 liderada por un macho que copula coa femia dominante.\nO ouveo do lobo \u00e9 moi caracter\u00edstico, e escoitase m\u00e1is durante o inverno, cando se aparean. O seu ouveo serve para se manter en contacto cos distintos membros da manda, delimitar territorio e para advertir a presenza de mandas \"estranxeiras\" no seu territorio.\nEn perigo.\nO lobo \u00e9 unha especie en perigo de extinci\u00f3n; a\u00ednda que nos \u00faltimos anos se recuperou un pouco, segue a estar ameazada. As batidas, a delimitaci\u00f3n do seu espazo pola construci\u00f3n de estradas, os atropelos e a escaseza dos seus alimentos son as causas principais.\nSubespecies do lobo.\nOs lobos (\"Canis lupus\") son a\u00ednda, malia a persecuci\u00f3n da que foron obxecto, os c\u00e1nidos coa distribuci\u00f3n m\u00e1is ampla. Estes mam\u00edferos esp\u00e1llanse ao longo de toda Eurasia e Norteam\u00e9rica, e foron introducidos en Australia. O seu h\u00e1bitat var\u00eda dende os xeos de Groenlandia aos desertos de Arabia ou as selvas da India. Tan vasta distribuci\u00f3n permitiu a aparici\u00f3n de distintas subespecies, que se diferencian no tama\u00f1o, cor e lonxitude da pelaxe ou proporci\u00f3ns do foci\u00f1o ou as orellas. Describ\u00edronse m\u00e1is de 50 subespecies de lobo. Por\u00e9n, revisi\u00f3ns posteriores foron condensando a lista de subespecies, reduc\u00edndoas nalg\u00fan caso ata 13 (unha cifra m\u00e1is realista), 15 se se incl\u00faen ao can e ao dingo e 17 contando d\u00faas subespecies recentemente extinguidas (ver mapa).\nO can consid\u00e9rase unha subespecie dom\u00e9stica do lobo baixo o nome de \"Canis lupus familiaris\", malia as m\u00faltiples formas dom\u00e9sticas existentes. Aqu\u00ed d\u00e1se unha curta descrici\u00f3n das subespecies salvaxes e o seu estado actual:\nLobos de Am\u00e9rica.\n "}
{"id": "24099", "revid": "22570", "url": "https://gl.wikipedia.org/wiki?curid=24099", "title": "As Gra\u00f1as do Sor, Ma\u00f1\u00f3n", "text": "San Mamede das Gra\u00f1as de Sor \u00e9 unha parroquia que se localiza no sur do concello coru\u00f1\u00e9s de Ma\u00f1\u00f3n na comarca de Ortegal. Segundo o IGE en 2018 ti\u00f1a 164 habitantes (88 homes e 76 mulleres) distribu\u00eddos en 22 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 279 habitantes."}
{"id": "24100", "revid": "22570", "url": "https://gl.wikipedia.org/wiki?curid=24100", "title": "Ma\u00f1\u00f3n, Ma\u00f1\u00f3n", "text": "Santa Mar\u00eda de Ma\u00f1\u00f3n \u00e9 unha parroquia que se localiza no centro do concello de Ma\u00f1\u00f3n. Segundo o IGE en 2018 ti\u00f1a 205 habitantes (98 mulleres e 107 homes) distribu\u00eddos en 43 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 372 habitantes.\nXeograf\u00eda.\nNesta zona lev\u00e1ntase a serra da Faladoira, lugar de nacemento de numerosas e variadas lendas populares. A Faladoira constit\u00fae o anel m\u00e1is \u00f3 norte do cordal galego que percorre toda Galicia de norte a sur."}
{"id": "24101", "revid": "85894", "url": "https://gl.wikipedia.org/wiki?curid=24101", "title": "Mogor, Ma\u00f1\u00f3n", "text": "Santa Mar\u00eda de Mogor \u00e9 unha parroquia que se localiza no norte do concello de Ma\u00f1\u00f3n. Segundo o padr\u00f3n municipal de 2010 ti\u00f1a 774 habitantes (400 mulleres e 374 homes) distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 856 habitantes.\nHistoria.\n\u00c9 mencionada como \"Ecclesiam Mariae de Monachorum\" nun documento do ano 916, onde o rei Ordo\u00f1o II a doa, xuntamente coa Vila de Bares, ao bispo da diocese de Mondo\u00f1edo Sabarico II."}
{"id": "24102", "revid": "22570", "url": "https://gl.wikipedia.org/wiki?curid=24102", "title": "As Ribeiras do Sor, Ma\u00f1\u00f3n", "text": "San Cristovo das Ribeiras do Sor \u00e9 unha parroquia que se localiza no centro do concello de Ma\u00f1\u00f3n. Segundo o IGE en 2018 ti\u00f1a 134 habitantes (66 homes e 68 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 209 habitantes."}
{"id": "24103", "revid": "5863", "url": "https://gl.wikipedia.org/wiki?curid=24103", "title": "Albor\u00e9s, Mazaricos", "text": "San Mamede de Albor\u00e9s \u00e9 unha parroquia que se localiza no norte do concello de Mazaricos. Segundo o IGE en 2018 ti\u00f1a 210 habitantes (109 mulleres e 101 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 351 habitantes."}
{"id": "24104", "revid": "85894", "url": "https://gl.wikipedia.org/wiki?curid=24104", "title": "Antes, Mazaricos", "text": "San Cosme de Antes \u00e9 unha parroquia que se localiza no nordeste do concello de Mazaricos. Segundo o IGE en 2018 ti\u00f1a 312 habitantes (162 mulleres e 150 homes), 155 menos ca en 199. Ten catro entidades de poboaci\u00f3n.\nXeograf\u00eda.\nConsta de 4 lugares, Cumbr\u00e1ns, Grille, Pazos e A Xunqueira. \nO r\u00edo Xallas percorre esta parroquia servindo de fronteira con outras parroquias como a de San Cristovo de Mall\u00f3n, San Xo\u00e1n de Grixoa, no concello de Santa Comba, e San Pedro de Brandomil no concello de Zas.\nServizos.\nPos\u00fae un colexio de educaci\u00f3n primaria no centro da parroquia que est\u00e1 en actual funcionamento.\nS\u00edmbolos.\nNo adro desta parroquia at\u00f3pase o seu s\u00edmbolo m\u00e1is co\u00f1ecido, un carballo centenario partido pola metade por un raio.\nEsta parroquia ref\u00edrese habitualmente como o lugar de orixe do \"sancosmeiro\", un sombreiro de palla trenzada e cosida que serv\u00eda para traballar no campo. Por\u00e9n a s\u00faa implantaci\u00f3n dende Fisterra ata Santiago fai que unha parte importante da doutrina desbote esta teor\u00eda que trata de explicar a orixe deste chapeu.\nFestas.\nNesta parroquia cel\u00e9branse seis festas, o 19 de marzo, o San Xos\u00e9, o 30 de maio, o Santo Antonio, o 20 de agosto, o San Bernardo, o 7 de setembro, o Sant\u00edsimo Sacramento, o 8 de setembro, a Nosa Se\u00f1ora do Rub\u00edn e o 26 de setembro os seus patr\u00f3ns San Cosme e San Dami\u00e1n."}
{"id": "24105", "revid": "5863", "url": "https://gl.wikipedia.org/wiki?curid=24105", "title": "Arcos, Mazaricos", "text": "Santiago de Arcos \u00e9 unha parroquia que se localiza no oeste do concello de Mazaricos. Segundo o IGE en 2018 ti\u00f1a 275 habitantes (141 mulleres e 134 homes) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 547 habitantes."}
{"id": "24106", "revid": "5863", "url": "https://gl.wikipedia.org/wiki?curid=24106", "title": "Beba, Mazaricos", "text": "San Xi\u00e1n de Beba \u00e9 unha parroquia que se localiza no sur do concello de Mazaricos. Segundo o IGE en 2018 ti\u00f1a 339 habitantes (180 mulleres e 159 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 537 habitantes."}
{"id": "24107", "revid": "88628", "url": "https://gl.wikipedia.org/wiki?curid=24107", "title": "Chac\u00edn, Mazaricos", "text": "Santa Baia de Chac\u00edn \u00e9 unha parroquia que se localiza no sur do concello de Mazaricos. Segundo o IGE en 2018 ti\u00f1a 612 habitantes (328 mulleres e 284 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 875 habitantes.\nPatrimonio.\nA capela de Santa Leocadia e San Brais \u00e9 un templo de planta cuadrangular cun p\u00f3rtico no lado norte. Foi constru\u00eddo na idade moderna, en pedra de cantar\u00eda con cuberta a d\u00faas augas e unha espadana de ferro sen camp\u00e1. Na fachada est\u00e1 a porta centrada no lenzo, unha pequena fiestra e unha bufarda.\nA igrexa de Santa Baia de Chac\u00edn foi pechada \u00f3 culto no ano 1974, se ben chegou a celebrarse unha misa mensual ata o ano 2000. \u00c9 un templo de tres naves separadas por arcos que descansan en cimacios, por arcos de medio punto sobre columnas de secci\u00f3n octogonal, semellantes aos varais dos cruceiros. A capela maior ten planta rectangular e c\u00f3brese con b\u00f3veda de can\u00f3n de canter\u00eda apoiada nun arco faix\u00f3n. No lado do evanxeo p\u00e9gase a sancrist\u00eda, tam\u00e9n de planta rectangular cun \u00fanico acceso desde o interior do presbiterio. Un grade arco triunfal da acceso a a gran nave, que se cobre con cimbros de madeira. Aos p\u00e9s aparece un coro alto de madeira, hoxe en estado ruinoso. No exterior da fachada destaca pola s\u00faa composici\u00f3n asim\u00e9trica ao presentar no muro norte, dentro do mesmo plano que a fachada unha torre-campanario formada por dous corpos. o primeiro, de planta cadrada con arcos de medio punto sobre mach\u00f3ns achafranados e decorado con cornixas moi sa\u00edntes. O segundo corpo, tam\u00e9n con catro baleiros, cor\u00f3anse cunha c\u00fapula semiesf\u00e9rica ornamentada cun pequeno acroterio con bola. A porta principal, alintelada, esta cuberta por un arco de medio punto que crea un t\u00edmpano no que se sit\u00faa unha imaxe da santa titular. Os retablos, hoxe desmontados e gardados en espera de que alg\u00fan d\u00eda se poidan restaurar conxuntamente coa edificaci\u00f3n p\u00e9trea, pertencen a segunda metade do XVIII e te\u00f1en a graza e a elegancia propia do rococ\u00f3. Conserva o adro, o cemiterio e as ru\u00ednas da casa reitoral.\nNa parroquia houbo un poboado castrexo, o castro da Pena dos Mouros.\nPreto da ermida de Santa Leocadia e San Brais, no bosque de Augabril, nace o r\u00edo Nosi\u00f1o, creando unha fervenza."}
{"id": "24108", "revid": "85894", "url": "https://gl.wikipedia.org/wiki?curid=24108", "title": "Coiro, Mazaricos", "text": "Santa Mar\u00eda de Coiro \u00e9 unha parroquia que se localiza no norte do concello de Mazaricos. Segundo o IGE en 2018 ti\u00f1a 399 habitantes (190 homes e 209 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 710 habitantes."}
{"id": "24109", "revid": "85894", "url": "https://gl.wikipedia.org/wiki?curid=24109", "title": "Col\u00fans, Mazaricos", "text": "San Salvador de Col\u00fans \u00e9 unha parroquia que se localiza no norte do concello de Mazaricos. Segundo o IGE en 2018 ti\u00f1a 321 habitantes (169 mulleres e 152 homes) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 542 habitantes.\nPatrimonio.\nNo lugar de Monteagudo at\u00f3pase en situaci\u00f3n ruinosa o castelo de Brandufe, tam\u00e9n co\u00f1ecido como castelo Grande."}
{"id": "24110", "revid": "5863", "url": "https://gl.wikipedia.org/wiki?curid=24110", "title": "Corz\u00f3n, Mazaricos", "text": "San Cristovo de Corz\u00f3n \u00e9 unha parroquia que se localiza no norte do concello de Mazaricos. Segundo o IGE en 2018 ti\u00f1a 244 habitantes (120 homes e 124 mulleres) distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 443 habitantes."}
{"id": "24111", "revid": "5863", "url": "https://gl.wikipedia.org/wiki?curid=24111", "title": "As Maro\u00f1as, Mazaricos", "text": "Santa Mari\u00f1a das Maro\u00f1as \u00e9 unha parroquia que se localiza no leste do concello de Mazaricos. Segundo o IGE en 2018 ti\u00f1a 300 habitantes (160 mulleres e 140 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 489 habitantes. Ten unha igrexa do s\u00e9culo XII."}
{"id": "24112", "revid": "89787", "url": "https://gl.wikipedia.org/wiki?curid=24112", "title": "Mazaricos, Mazaricos", "text": "San Xo\u00e1n de Mazaricos \u00e9 unha parroquia do concello de Mazaricos. Segundo o IGE en 2018 ti\u00f1a 577 habitantes (292 mulleres e 285 homes) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 738 habitantes.\nPatrimonio.\nNo 2009 fix\u00e9ronse obras de rehabilitaci\u00f3n na igrexa de San Xo\u00e1n de Mazaricos. Durante as obras, promovidas polo arcebispo de Santiago, apareceron os restos dun antigo templo baixo o chan do edificio. O arque\u00f3logo \u00c1ngel Concheiro, que acudiu a inspeccionar os achados, conclu\u00edu que a antiga construci\u00f3n data do s\u00e9culo IX ou X. Os restos consist\u00edan en muros de metro e medio de ancho, pertencentes a unha construci\u00f3n de planta bas\u00edlica con cabeza cadrada. Decidiuse manter as paredes no seu lugar natural, a\u00ednda que estivesen cubertas cun material xeot\u00e9xtil.."}
{"id": "24113", "revid": "25871", "url": "https://gl.wikipedia.org/wiki?curid=24113", "title": "San Fins de Eir\u00f3n, Mazaricos", "text": "San Fins de Eir\u00f3n \u00e9 unha parroquia que se localiza no leste do concello de Mazaricos. Segundo o IGE en 2009 ti\u00f1a 365 habitantes (188 mulleres e 177 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 497 habitantes. \nFestas.\nPos\u00fae unha romar\u00eda dedicada \u00e1 Virxe do Perpetuo Socorro no \u00faltimo domingo de agosto, \u00e1 cal acoden moitos devotos \u00e1s celebraci\u00f3ns tanto relixiosas como festivas."}
{"id": "24114", "revid": "85894", "url": "https://gl.wikipedia.org/wiki?curid=24114", "title": "Os Vaos, Mazaricos", "text": "San Tom\u00e9 dos Vaos \u00e9 unha parroquia que se localiza no norte do concello de Mazaricos. Segundo o IGE en 2018 ti\u00f1a 103 habitantes (51 mulleres e 52 homes) distribu\u00eddos en 3 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 136 habitantes.\nVarias aldeas da parroquia dos Vaos como A Pesqueira, O Ribeiro, O Cot\u00f3n, Pazos ou Castrer\u00f3n quedaron somerxidas en 1966 pola construci\u00f3n do encoro da Fervenza."}
{"id": "24115", "revid": "98629", "url": "https://gl.wikipedia.org/wiki?curid=24115", "title": "Ethernet", "text": "A ethernet ou est\u00e1ndar IEEE 802.3 determina a forma de env\u00edo e recepci\u00f3n nun medio f\u00edsico compartido que se comporta como bus l\u00f3xico, independentemente da s\u00faa configuraci\u00f3n f\u00edsica. Orixinalmente foi dese\u00f1ada para enviar datos a 10Mbps, a\u00ednda que posteriormente foi mellorada para que funcionase a 100Mbps, 1Gbps ou 10Gbps e xa se est\u00e1 traballando en futuras versi\u00f3ns a 40Gbps e a 100Gbps.\nNas versi\u00f3n de 10Mbps a 1Gbps utiliza o protocolo de aceso ao medio CSMA/CD (acceso m\u00faltiple con detecci\u00f3n portadora e detecci\u00f3n de colisi\u00f3ns). Actualmente Ethernet \u00e9 a est\u00e1ndar m\u00e1is utilizada nas rede locais ou LAN.\nAs redes Ethernet son de car\u00e1cter non determinista, na que os \"host\" poden transmitir en calquera momento. Antes de envialos escoitan o medio de transmisi\u00f3n para determinar se se atopa en uso. Se o est\u00e1, ent\u00f3n esperan. No caso contrario, os \"host\" comezan a transmitir. No caso de que dous o m\u00e1is \"hosts\" comecen a transmitir tramas \u00e1 vez produciranse encontr\u00f3ns ou choques entre tramas diferentes que queiran pasar polo mesmo sitio \u00e1 vez. Este fen\u00f3meno denom\u00ednase colisi\u00f3n e \u00e1 porci\u00f3n dos medios de rede onde se producen denom\u00ednase dominio de colisi\u00f3n."}
{"id": "24116", "revid": "22570", "url": "https://gl.wikipedia.org/wiki?curid=24116", "title": "Abeancos, Melide", "text": "San Salvador de Abeancos \u00e9 unha parroquia que se localiza no leste do concello de Melide. Segundo o padr\u00f3n municipal de 2018 ti\u00f1a 147 habitantes (72 mulleres e 75 homes) distribu\u00eddos en 15 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 239 habitantes."}
{"id": "24117", "revid": "22570", "url": "https://gl.wikipedia.org/wiki?curid=24117", "title": "Os \u00c1nxeles, Melide", "text": "Santa Mar\u00eda dos \u00c1nxeles \u00e9 unha parroquia que se localiza no centro do concello de Melide. Segundo o padr\u00f3n municipal de 2018 ti\u00f1a 512 habitantes (259 mulleres e 253 homes) distribu\u00eddos en 11 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 395 habitantes.\nAntigamente cham\u00e1base \"Santa Mar\u00eda de Malos\", mud\u00e1ndoselle o nome no s\u00e9culo XVI."}
{"id": "24118", "revid": "55340", "url": "https://gl.wikipedia.org/wiki?curid=24118", "title": "Baltar, Melide", "text": "Santiago de Baltar \u00e9 unha parroquia que se localiza no norte do concello de Melide. Segundo o padr\u00f3n municipal de 2018 ti\u00f1a 56 habitantes (29 mulleres e 27 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 72 habitantes."}
{"id": "24119", "revid": "22570", "url": "https://gl.wikipedia.org/wiki?curid=24119", "title": "O Barreiro, Melide", "text": "San Mamede do Barreiro \u00e9 unha parroquia que se localiza no oeste do concello de Melide. Segundo o IGE en 2018 ti\u00f1a 97 habitantes (49 homes e 48 mulleres) distribu\u00eddos en 7 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 118 habitantes."}
{"id": "24120", "revid": "22570", "url": "https://gl.wikipedia.org/wiki?curid=24120", "title": "Campos, Melide", "text": "Santa Mar\u00eda de Campos \u00e9 unha parroquia que se localiza no sur do concello de Melide. Segundo o padr\u00f3n municipal de 2018 ti\u00f1a 101 habitantes (50 mulleres e 51 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 138 habitantes."}
{"id": "24121", "revid": "22570", "url": "https://gl.wikipedia.org/wiki?curid=24121", "title": "Castro, Melide", "text": "San Tom\u00e9 de Castro \u00e9 unha parroquia que se localiza no centro do concello de Melide. Segundo o padr\u00f3n municipal de 2018 ti\u00f1a 53 habitantes (25 mulleres e 28 homes) distribu\u00eddos en 3 entidades de poboaci\u00f3n, o que sup\u00f3n un aumento en relaci\u00f3n ao ano 2004 cando ti\u00f1a 50 habitantes."}
{"id": "24122", "revid": "22570", "url": "https://gl.wikipedia.org/wiki?curid=24122", "title": "Folladela, Melide", "text": "San Pedro de Folladela \u00e9 unha parroquia que se localiza no norte do concello de Melide. Segundo o padr\u00f3n municipal de 2018 ti\u00f1a 103 habitantes (49 mulleres e 54 homes) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 148 habitantes."}
{"id": "24123", "revid": "22570", "url": "https://gl.wikipedia.org/wiki?curid=24123", "title": "Furelos, Melide", "text": "San Xo\u00e1n de Furelos \u00e9 unha parroquia que se localiza no sur do concello de Melide na comarca da Terra de Melide. Segundo o IGE en 2018 ti\u00f1a 196 habitantes (102 mulleres e 94 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 275 habitantes."}
{"id": "24124", "revid": "5863", "url": "https://gl.wikipedia.org/wiki?curid=24124", "title": "Gol\u00e1n, Melide", "text": "San Xo\u00e1n de Gol\u00e1n \u00e9 unha parroquia que se localiza no oeste do concello de Melide. Segundo o padr\u00f3n municipal de 2018 ti\u00f1a 47 habitantes (23 mulleres e 24 homes) distribu\u00eddos en 5 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 87 habitantes."}
{"id": "24125", "revid": "1131", "url": "https://gl.wikipedia.org/wiki?curid=24125", "title": "Monte Pel\u00e9e", "text": "O Monte Pel\u00e9e ou Monte Pelair, volc\u00e1n novo situado en Saint Pierre, na Martinica, causou en 1903 a m\u00e1is devastadora erupci\u00f3n volc\u00e1nica da que se ten co\u00f1ecemento.\nS\u00e1bese que preto de 30 mil persoas morreron por causa desta erupci\u00f3n que deu unha completa nova concepci\u00f3n aos estudos volc\u00e1nicos. O fluxo pirocl\u00e1stico, unha cinza volc\u00e1nica con preto de 300\u00a0\u00b0C, cubriu 20\u00a0km ao longo de toda a cidade de Saint Pierre seguida pola lava, de aproximadamente 1000\u00a0\u00b0C.\nO efecto do fluxo pirocl\u00e1stico \u00e9 tan devastador que en tres minutos exterminou a vila, e derreteu casas e predios. As persoas foron encontradas queimadas, e mortas debido \u00e1s explosi\u00f3ns.\nEn verdade, dous meses antes da erupci\u00f3n xa se comezaba a percibir que houbera erros con respecto ao volc\u00e1n, mentres, unha mestura de ignorancia e euforia impediran a evacuaci\u00f3n da cidade, a saber:\nPara se ter noci\u00f3n da forza volc\u00e1nica, rex\u00edstrase que conseguiu lanzar pedras do tama\u00f1o dunha casa. Ningu\u00e9n na cidade sobreviviu, con excepci\u00f3n dun \u00fanico home, Ludger Cilbaris. Tratouse dun preso no c\u00e1rcere e, xustamente por iso, zafouse da morte. De feito, as varias capas de parede que constitu\u00edron a s\u00faa \"cela\" filtraron as part\u00edculas de magma que forman parte do fluxo pirocl\u00e1stico. A\u00ednda as\u00ed, o \"home marabilloso\" (como ficou co\u00f1ecido) sufriu serias queimaduras e, antes de ser encontrado, pasou catro d\u00edas de agon\u00eda, fame e medo at\u00e9 ser encontrado por catro estudantes.\nEste evento foi un punto de inflexi\u00f3n nos estudos volc\u00e1nicos e s\u00e1bese que, pola idade xeol\u00f3xica do Monte Pel\u00e9e, se produciron outras erupci\u00f3ns de iguais proporci\u00f3ns.\nHoxe, a pesar dos 30.000 habitantes de 1903, Saint Pierre conta con apenas 5.000 habitantes e o famoso monte \u00e9 monitorado regularmente. No museo da cidade a\u00ednda se poden atopar varios obxectos que foron completamente deformados polo efecto da calor."}
{"id": "24126", "revid": "1131", "url": "https://gl.wikipedia.org/wiki?curid=24126", "title": "Grobas, Melide", "text": "Santa Mar\u00eda de Grobas \u00e9 unha parroquia que se localiza no oeste do concello de Melide. Segundo o padr\u00f3n municipal de 2018 ti\u00f1a 39 habitantes (22 homes e 17 mulleres) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 66 habitantes."}
{"id": "24127", "revid": "1131", "url": "https://gl.wikipedia.org/wiki?curid=24127", "title": "Directorio Revolucionario Ib\u00e9rico de Liberaci\u00f3n", "text": "O Directorio Revolucionario Ib\u00e9rico de Liberaci\u00f3n (DRIL) foi unha organizaci\u00f3n armada formada en 1959 por exiliados espa\u00f1ois, sobre todo galegos, e portugueses para loitar contra as ditaduras salazarista e franquista.\nHistoria e caracter\u00edsticas.\nO DRIL ti\u00f1a dous secretarios xerais: Humberto Delgado e Xos\u00e9 Velo e entre os seus membros destacaron Henrique Galv\u00e3o e Jos\u00e9 Fernando Fern\u00e1ndez V\u00e1zquez (\"Xos\u00e9 de Soutomaior\"). As primeiras acci\u00f3ns armadas realizounas en febreiro de 1960 contra a casa do concello de Madrid e os locais da FET de las JONS, tam\u00e9n en Madrid, acci\u00f3n na que morre o membro do DRIL Jos\u00e9 Ram\u00f3n P\u00e9rez Jurado. En xu\u00f1o de 1960 o DRIL atentou contra as estaci\u00f3ns do tren de Barcelona, Donostia e Bilbao e contra o aeroporto de Madrid. Como consecuencia do atentado de Donostia, onde estivo implicado o vigu\u00e9s Guillermo Santoro, morreu unha nena de 22 meses.\nA acci\u00f3n m\u00e1is co\u00f1ecida do DRIL foi a Opera\u00e7\u00e3o Dulcineia, consistente no secuestro do Santa Mar\u00eda (buque portugu\u00e9s que fac\u00eda a li\u00f1a Caracas-Lisboa-Vigo), entre o 22 de xaneiro e o 4 de febreiro de 1961. Nela un comando composto por 24 membros do DRIL, coordenados por Henrique Galv\u00e3o e Humberto Delgado, secuestrou o buque, no que viaxaban 586 pasaxeiros. A pretensi\u00f3n era denunciar a situaci\u00f3n que se viv\u00eda en Portugal e Espa\u00f1a. Na decurso do secuestro morreu un oficial do Santa Mar\u00eda. Tras conversas co goberno brasileiro, os membros do DRIL depuxeron as armas e conduciron o nav\u00edo cara a Recife a cambio de recibir o status de refuxiados pol\u00edticos. Este feito foi narrado no documental \"Santa Liberdade\" (2004), de Margarita Ledo Andi\u00f3n, que recupera a memoria do secuestro do buque \u201cSanta Mar\u00eda\u201d.\nTras o secuestro o DRIL entrou en crise interna polas liortas internas sobre quen liderara a operaci\u00f3n e sobre todo por outro problema m\u00e1is de fondo entre os que concib\u00edan ao DRIL como un grupo que realizase grandes golpes de efecto e outro que o concib\u00edan nunha estratexia de insurrecci\u00f3n armada contra o franquismo e o salazarismo, malia iso o DRIL continuou realizando acci\u00f3ns espor\u00e1dicas ata 1964."}
{"id": "24128", "revid": "1131", "url": "https://gl.wikipedia.org/wiki?curid=24128", "title": "Pitons", "text": "As monta\u00f1as Pitons son dous picos volc\u00e1nicos no suroeste da illa de Santa Luc\u00eda, unha das Pequenas Antillas das Cara\u00edbas, e que se sit\u00faan ao norte da Venezuela. As Pitons foron inclu\u00eddas nunha \u00e1rea de conservaci\u00f3n multiuso para protexer, non s\u00f3 o bosque que os cobre e que, para al\u00e9n da beleza visual, ten grande importancia ecol\u00f3xica, mais tam\u00e9n a \u00e1rea mari\u00f1a pr\u00f3xima, con arrecifes de coral moi saud\u00e1beis. Esta \u00e1rea de conservaci\u00f3n foi recentemente (2004) declarada pola UNESCO como Patrimonio da Humanidade.\nFormaci\u00f3n e caracter\u00edsticas.\nOs Pitons, chamados Gros Piton e Petit Piton (con 770 e 743 m de altitude respectivamente) son dous conos volc\u00e1nicos erosionados ligados por unha crista chamada Piton Mitan. O volc\u00e1n composto incl\u00fae un campo xeot\u00e9rmico con fumarolas e fontes termais, co\u00f1ecido polos xe\u00f3logos como Centro Volc\u00e1nico de Soufri\u00e8re (do franc\u00e9s para xofre), para al\u00e9n de cr\u00e1teres de explosi\u00f3n e dep\u00f3sitos pirocl\u00e1sticos (pedra p\u00f3mez e cinza), as\u00ed como fluxos de lava. Este conxunto ilustra a historia dun volc\u00e1n andes\u00edtico asociado a unha zona de subducci\u00f3n.\nGran parte do sistema de arrecifes de coral no sop\u00e9 do Gros Piton declarouse reserva mari\u00f1a en 1986 e, en 1994 considerouse unha \u00c1rea de Xesti\u00f3n Mari\u00f1a; en 2002, foi estabelecida a \u00c1rea de Xesti\u00f3n Ambiental dos Pitons, comprendendo unha \u00e1rea total de 2909 hect\u00e1reas, inclu\u00edndo 875 ha de \u00e1rea mari\u00f1a, unha \u00e1rea de conservaci\u00f3n terrestre con 467 ha (341 ha, p\u00fablicos e 126 ha privados) e a\u00ednda unha \u00e1rea de utilizaci\u00f3n m\u00faltipla de 1567 ha (80% privada, 20% p\u00fablica).\nA \u00c1rea de Xesti\u00f3n Mari\u00f1a ten 11\u00a0km de li\u00f1a de costa e un km de largura e incl\u00fae unha parte da plataforma continental de gran declive que descende at\u00e9 75 m, con arrecifes de franxa, que cobren case o 60% da area e manchas illadas de coral, rochedos e zonas de area. Un reco\u00f1ecemento revelou 168 especies de peixes, 60 de Cnidar\u00eda, inclu\u00edndo os corais, oito moluscos, 14 esponxas, 11 equinodermos, 15 artr\u00f3podos e oito anel\u00eddeos. Na costa enc\u00f3ntranse tartarugas Hawksbill e, ao largo, tibur\u00f3ns-balea e baleas-piloto (todas especies protexidas).\nA vexetaci\u00f3n terrestre \u00e9 t\u00edpica da selva tropical, con pequenas \u00e1reas de bosque seco e de monta\u00f1a nos picos. Foron rexistradas 148 especies de plantas en Gros Piton e 97 en Petit Piton e na crista intermedia, entre elas oito especies raras de \u00e1rbores, inclu\u00edndo os arbustos end\u00e9micos Acalypha elizabethae e Bernardia laurentii, que s\u00f3 se encotraron no cume do Petit Piton. Os Pitons albergan 27 especies de aves (cinco das cales end\u00e9micas), tres de roedores ind\u00edxenas, unha sariguea, tres morcegos, oito r\u00e9ptiles e tres anfibios."}
{"id": "24130", "revid": "5312", "url": "https://gl.wikipedia.org/wiki?curid=24130", "title": "Carlos III", "text": "O nome de Carlos III pode referirse a diversos reis e pretendentes:"}
{"id": "24131", "revid": "336", "url": "https://gl.wikipedia.org/wiki?curid=24131", "title": "Patrimonio da humanidade", "text": ""}
{"id": "24132", "revid": "336", "url": "https://gl.wikipedia.org/wiki?curid=24132", "title": "Patrimonio Mundial", "text": ""}
{"id": "24133", "revid": "98629", "url": "https://gl.wikipedia.org/wiki?curid=24133", "title": "Lobo prehist\u00f3rico", "text": "O lobo prehist\u00f3rico (\"Canis dirus\") \u00e9 un mam\u00edfero extinto da familia Canidae que habitou a Am\u00e9rica do Norte no Plistoceno at\u00e9 hai cerca de 10.000 anos atr\u00e1s. A pesar de estar relacionado co lobo gris (e por consecuencia co can) e de ser o seu contempor\u00e1neo, non se considera antepasado de ningunha destas especies.\nO lobo prehist\u00f3rico era semellante ao lobo cincento en tama\u00f1o e aspecto xeral, medindo cerca de 1,5 metros de longo con cerca de 50\u00a0kg de peso. \u00c9 prob\u00e1bel que vivise en mandas unidas por lazos familiares e que cazase en grupo. A principal diferenza entre as especies enc\u00f3ntrase na estrutura do esqueleto, m\u00e1is masivo e pesado no lobo prehist\u00f3rico. Esta especie ti\u00f1a patas proporcionalmente m\u00e1is curtas, cabeza maior e m\u00e1is pesada, mais menor capacidade cranial. Os dentes do lobo prehist\u00f3rico eran tam\u00e9n maiores e m\u00e1is fortes que os do lobo cincento, capaces de esmagar \u00f3sos. Estas caracter\u00edsticas suxiren que non fose un bo corredor e que se alimentase \u00e1 base de animais lentos e de gran porte, de presas incapacitadas e carcasas, un pouco como as hienas actualmente, mais tam\u00e9n como outros predadores seus contempor\u00e1neos, os felinos de dentes de sabre como o Smilodon, que tam\u00e9n presentaban adaptaci\u00f3ns evolutivas para a caza activa de animais de gran porte.\nO lobo prehist\u00f3rico evolucionou probabelmente na Am\u00e9rica do Sur e xorde no rexistro f\u00f3sil da Am\u00e9rica do Norte hai cerca de 100.000 anos. A especie axi\u00f1a se tornou nun predador importante, mais entrou en declinio hai 16.000 anos atr\u00e1s, coincidindo coa chegada dos primeiros humanos ao continente americano a trav\u00e9s do Estreito de Bering. As causas para a extinci\u00f3n do lobo prehist\u00f3rico non son co\u00f1ecidas con toda a clareza, mais suponse que estean relacionadas co impacto do ser humano na megafauna da Am\u00e9rica do Norte. \u00c1 medida que as s\u00faas presas tradicionais, como os megaterios, \u00edan desaparecendo, o lobo prehist\u00f3rico empurrouse para unha dieta esencialmente necr\u00f3faga e extinguiuse hai 10.000 atr\u00e1s. En contraste, o lobo cincento que se alimentaba de animais m\u00e1is pequenos e veloces que sobreviviron \u00e1 chegada do home, non sufriu ning\u00fan impacto e mantense at\u00e9 aos d\u00edas de hoxe.\nOs primeiros f\u00f3siles de lobos prehist\u00f3ricos foron descubertos por Francis Lick nas marxes do r\u00edo Ohio en 1854, mais o principal lugar con esqueletos desta especie son os pozos de betume de La Brea, na California, onde se descubriron m\u00e1is de 3.600 exemplares."}
{"id": "24134", "revid": "336", "url": "https://gl.wikipedia.org/wiki?curid=24134", "title": "Patrimonio mundial", "text": ""}
{"id": "24135", "revid": "98629", "url": "https://gl.wikipedia.org/wiki?curid=24135", "title": "Carlos III de Espa\u00f1a", "text": "Carlos III (\"Carlos Sebasti\u00e1n de Borb\u00f3n y Farnesio),\" nado en Madrid o 20 de xaneiro de 1716 e finado o 14 de decembro de 1788, foi rei de N\u00e1poles e Sicilia entre 1734 e 1759 e de Espa\u00f1a entre 1759 e 1788, pertencente \u00e1 Casa de Borb\u00f3n.\nEra o terceiro fillo home de Filipe V, o primeiro que tivo coa s\u00faa segunda muller, Isabel de Farnesio, polo que foi o seu irm\u00e1n paterno Fernando VI quen sucedeu ao seu pai no trono espa\u00f1ol. Carlos serviu \u00e1 pol\u00edtica familiar como unha peza na loita por recuperar a influencia espa\u00f1ola en Italia: herdou inicialmente da s\u00faa nai os ducados de Parma, Piacenza e Toscana (1731); pero m\u00e1is tarde, ao conquistar Filipe V o Reino de N\u00e1poles e Sicilia no curso da Guerra de Sucesi\u00f3n de Polonia (1733-1735), pasou a ser rei daqueles territorios co nome de Carlos VII. Contraeu matrimonio en 1729 con Mar\u00eda Amalia de Saxonia, filla do Rei de Polonia.\nRei de N\u00e1poles e Sicilia.\nDurante o seu reinado en N\u00e1poles e Sicilia, soubo gobernar, reformar e modernizar o reino, unific\u00e1ndoo, conquistando o amor dos cidad\u00e1ns xunto coa s\u00faa amada esposa Mar\u00eda Amalia de Saxonia, continuou as s\u00faas guerras contra Austria e participou xunto con Francia e Espa\u00f1a nos chamados \"Pactos de Familia\"\nLogo da modernizaci\u00f3n do estado, dedicouse a explorar as artes, protexeu os pensadores cient\u00edficos, comezou as escavaci\u00f3ns das ru\u00ednas de Pompeia. A morte sen descendencia de Fernando VI de Espa\u00f1a, fixo recaer en Carlos a Coroa de Espa\u00f1a, que pasou a ocupar en 1759, deixando con gran tristeza tanto dos reis como do pobo, a coroa do Reino de N\u00e1poles e Sicilia ao seu terceiro fillo, Fernando I.\nRei de Espa\u00f1a.\nTralos falecementos de Lu\u00eds I e de Fernando VI sen descendencia, o trono de Espa\u00f1a pasou a Carlos III, fillo m\u00e1is vello de Filipe V e Isabel de Farnesio, con grande experiencia de goberno como rei de N\u00e1poles.\nPol\u00edtica exterior.\nA Guerra dos Sete Anos (1756 a 1763).\nO primeiro asunto que o Rei tivo que tratar foi a Guerra dos Sete Anos. O monarca espa\u00f1ol viuse obrigado a tomar parte na guerra trala ocupaci\u00f3n brit\u00e1nica de Honduras e a perda da colonia francesa do Quebec, o que requiriu a intervenci\u00f3n espa\u00f1ola no conflito para frear o expansionismo brit\u00e1nico por Am\u00e9rica.\nEn 1761 asinarase o Terceiro Pacto de Familia e Espa\u00f1a entrou no conflito b\u00e9lico. A guerra terminou coa Paz de Par\u00eds de 1763. Espa\u00f1a cedeu a Gran Breta\u00f1a a Florida e territorios de golfo de M\u00e9xico, a cambio da Habana e Manila, conquistadas polos brit\u00e1nicos, e a Luisiana francesa. Portugal, aliado brit\u00e1nico, recuperou Colonia de Sacramento.\nGuerra de independencia dos Estados Unidos (1776 a 1783).\nEspa\u00f1a continuou a alianza francesa. As\u00ed, na guerra de independencia dos Estados Unidos, interveu xunto a Francia contra Gran Breta\u00f1a en apoio \u00e1 emancipaci\u00f3n das trece colonias brit\u00e1nicas. O Tratado de Versalles de 1783 puxo fin \u00e1 guerra. Espa\u00f1a recuperou Florida, os territorios do golfo de M\u00e9xico, a\u00ednda que non puido facer o mesmo con Xibraltar. Espa\u00f1a, desta forma, contribu\u00edu \u00e1 independencia dos Estados Unidos, feito que creou un precedente para a emancipaci\u00f3n das colonias espa\u00f1olas no s\u00e9culo XIX.\nMediterr\u00e1neo.\nO monarca interveu no norte de \u00c1frica co dobre obxectivo de conseguir liberar o mar de piratas berberiscos e obter concesi\u00f3ns econ\u00f3micas.\nPol\u00edtica interior.\nEn pol\u00edtica interior, o intento de modernizar a sociedade utilizando o poder absoluto do monarca baixo un programa Ilustrado denominouse despotismo ilustrado.\nDespotismo Ilustrado.\nNa li\u00f1a do despotismo ilustrado propio da s\u00faa \u00e9poca, Carlos III realizou importantes reformas -sen crebar a orde social, pol\u00edtica e econ\u00f3mica b\u00e1sica- con axuda dun equipo de ministros e colaboradores ilustrados como Esquilache, Aranda, Campomanes, Floridablanca, Wall e Grimaldi.\nPromulgaci\u00f3n da Pragm\u00e1tica.\nEn 1783 Carlos III promulga a pragm\u00e1tica que recolle os seguintes aspectos:\nAs\u00ed a todo, para que o xitano poida gozar destas igualdades, debe de cumprir unhas condici\u00f3ns:\nAs reformas de Esquilache.\nO monarca nomeou a marqu\u00e9s de Esquilache Secretario de Facenda. Este incorporou se\u00f1or\u00edos \u00e1 Coroa, controlou os sectores eclesi\u00e1sticos e reorganizou as Forzas Armadas. O seu programa de reformas e a intervenci\u00f3n espa\u00f1ola na guerra dos Sete Anos provocaron que se necesitasen m\u00e1is ingresos, que se conseguiron cun aumento da presi\u00f3n fiscal e novas f\u00f3rmulas, como a creaci\u00f3n da Loter\u00eda Nacional. Ao mesmo tempo liberalizou o comercio dos cereais, o que orixinou unha subida dos prezos dos produtos de primeira necesidade por mor das especulaci\u00f3ns dos acaparadores e das malas colleitas dos \u00faltimos anos.\nEn marzo de 1766 produciuse o Mot\u00edn de Esquilache. O seu detonante foi a orde de cambiar a capa longa e o chapeu de \u00e1 ancha dos madrile\u00f1os pola capa curta e o chapeu de tres picos. A manipulaci\u00f3n realizada por sectores nobiliarios e eclesi\u00e1sticos converteuno nun ataque directo \u00e1 pol\u00edtica reformista levada a cabo por ministros estranxeiros do goberno do Rei. De Madrid, trasladouse \u00e1s provincias afectando a cidades como Cuenca, Zaragoza, A Coru\u00f1a, Oviedo, Santander, Bilbao, Barcelona, C\u00e1diz e Cartaxena entre outras moitas. O aglutinador com\u00fan foi a protesta pola escaseza e a suba dos prezos dos alimentos ocasionados pola liberalizaci\u00f3n do comercial.\nOs amotinados esixiron a reduci\u00f3n do prezo dos alimentos e a supresi\u00f3n da Xunta de Abastos, a derrogaci\u00f3n da orde sobre a vestimenta, o cesamento de ministros estranxeiros de Carlos III e a s\u00faa substituci\u00f3n por espa\u00f1ois e un perd\u00f3n xeral. O monarca desterrou a Esquilache e nomeou no seu lugar ao conde de Aranda.\nA pol\u00edtica relixiosa.\nDesaparecidos os ministros estranxeiros, o Rei apoiouse nos reformistas espa\u00f1ois como Pedro Rodr\u00edguez de Campomanes, o conde de Aranda ou o conde de Floridablanca. Campomanes, nomeado fiscal do Consello de Castela tratou de demostrar que os verdadeiros indutores do mot\u00edn de Esquilache foran os xesu\u00edtas. Nomeouse unha comisi\u00f3n de investigaci\u00f3n e as s\u00faas principais acusaci\u00f3ns foron:\nSectores da nobreza e diversas ordes relixiosas estiveron claramente en contra. Por todo iso, mediante o decreto real do 27 de febreiro de 1767, foron expulsados de Espa\u00f1a e t\u00f3dolos seus dominios e posesi\u00f3ns foron confiscadas.\nA expulsi\u00f3n dos xesu\u00edtas qu\u00edxose aproveitar para realizar unha reforma do ensino que deb\u00eda fundamentarse nas disciplinas cient\u00edficas e na investigaci\u00f3n. Someteu as universidades ao padroado real e creou en Madrid os \"Estudos de San Isidro\" (1770) como centro moderno de ensino medio destinado a servir de modelo e tam\u00e9n as \"Escolas de Artes e Oficios\", que perduraron ata o s\u00e9culo XX (cando pasaron a chamarse Escolas de Formaci\u00f3n Profesional, EFP). As propiedades dos xesu\u00edtas foron utilizadas para a creaci\u00f3n de novos centros de ensino e residencias universitarias. As s\u00faas riquezas, para beneficiar os sectores m\u00e1is necesitados, dedic\u00e1ronse \u00e1 creaci\u00f3n de hospitais e hospicios.\nAs reformas econ\u00f3micas.\nO impulso cara \u00e1 reforma da agricultura durante o reinado de Carlos III foi impulsado polas Sociedades Econ\u00f3micas de Amigos do Pa\u00eds. Campomanes, influ\u00eddo pola fisiocracia centrou a atenci\u00f3n nos problemas da agricultura. No seu \"Tratado da Regal\u00eda da Amortizaci\u00f3n\", defendeu a importancia desta para conseguir o benestar do Estado e dos cidad\u00e1ns e a necesidade dunha m\u00e1is equitativa distribuci\u00f3n da terra.\nEn 1787, Campomanes elaborou un proxectou de repoboaci\u00f3n das zonas deshabitadas das terras de reguengo de Serra Morena e do val medio do Guadalquivir. Para iso, e supervisado por Pablo de Olavide, intendente real de Andaluc\u00eda, troux\u00e9ronse inmigrantes centroeuropeos. Trat\u00e1base principalmente de cat\u00f3licos alem\u00e1ns e flamengos, para fomentar a agricultura e a industria nunha zona despoboada e ameazada polo bandoleirismo. O proxecto foi financiado polo Estado. Fund\u00e1ronse as\u00ed novos asentamentos como A Carolina, A Carlota ou A Luisiana, nas actuais provincias de Xa\u00e9n, C\u00f3rdoba e Sevilla.\nReorganizouse o ex\u00e9rcito, ao que dotou dunhas Ordenanzas en 1768 destinadas a perdurar ata o s\u00e9culo XX e impulsouse o comercio colonial: formando compa\u00f1\u00edas como a de Filipinas e liberalizando o comercio con Am\u00e9rica en 1778. Tam\u00e9n destaca o Decreto de libre comercio de grans de 1765.\nEntre as formulaci\u00f3ns te\u00f3ricas para o desenvolvemento da industria destacou o Discurso sobre o fomento da industria popular de Campomanes, para complementar con ela a econom\u00eda das zonas rurais e facer posible o seu autofornecemento. As Sociedades Econ\u00f3micas de Amigos do Pa\u00eds encarg\u00e1ronse da industria e a s\u00faa teor\u00eda nesta \u00e9poca.\nOutras medidas reformistas do reinado foron a creaci\u00f3n do Banco de San Carlos, en 1782 e a construci\u00f3n de obras p\u00fablicas, como a Canle Imperial de Arag\u00f3n e un plan de cami\u00f1os reais de car\u00e1cter radial, con orixe en Madrid e destino Valencia, Andaluc\u00eda, Catalu\u00f1a e Galicia.\nA herdanza: unha Naci\u00f3n.\nCando o rei morreu en 1788 terminou a historia do reformismo ilustrado en Espa\u00f1a, pois o estoupido case inmediato da Revoluci\u00f3n Francesa no ano seguinte provocou unha reacci\u00f3n de terror que converteu o reinado do seu fillo e sucesor, Carlos IV, nun per\u00edodo moito m\u00e1is conservador. Axi\u00f1a, a invasi\u00f3n francesa arrastrar\u00eda o pa\u00eds a un ciclo de revoluci\u00f3n e reacci\u00f3n que marcar\u00eda o s\u00e9culo seguinte, sen deixar espazo para continuar un reformismo sereno como o que desenvolvera Carlos III.\nEntre os aspectos m\u00e1is duradeiros da s\u00faa herdanza quizabes haxa que destacar o avance cara \u00e1 configuraci\u00f3n de Espa\u00f1a como naci\u00f3n, \u00e1 que dotou dalg\u00fans s\u00edmbolos de identidade (como o himno e a bandeira) e ata dunha capital digna de tal nome, pois se esforzou por modernizar Madrid (coa construci\u00f3n de paseos e traballos de saneamento e iluminaci\u00f3n p\u00fablica) e engrandecela con monumentos (da s\u00faa \u00e9poca datan a Porta de Alcal\u00e1, o Museo do Prado -concibido como Gabinete de Historia Natural- ou a inauguraci\u00f3n do novo Xard\u00edn Bot\u00e1nico, en substituci\u00f3n do antigo de Migas Quentes) e con edificios representativos destinados a albergar os servizos da crecente administraci\u00f3n p\u00fablica. O impulso aos transportes e comunicaci\u00f3ns interiores (coa organizaci\u00f3n do Correo como servizo p\u00fablico e a construci\u00f3n dunha rede radial de estradas que cubr\u00edan todo o territorio espa\u00f1ol converxendo sobre a capital) foi, sen d\u00fabida, outro factor pol\u00edtico que actuou no mesmo sentido, acrecentando a cohesi\u00f3n das diversas rexi\u00f3ns espa\u00f1olas."}
{"id": "24136", "revid": "408", "url": "https://gl.wikipedia.org/wiki?curid=24136", "title": "John Fitzgerald Kennedy", "text": ""}
{"id": "24137", "revid": "75439", "url": "https://gl.wikipedia.org/wiki?curid=24137", "title": "Johnny Weissm\u00fcller", "text": " \nPeter Johann Wei\u00dfm\u00fcller, co\u00f1ecido como Johnny Weissm\u00fcller, nado en Freidorf (ent\u00f3n no Imperio Austro-H\u00fangaro) o 2 de xu\u00f1o de 1904 e finado en Acapulco (M\u00e9xico) o 20 de xaneiro de 1984, foi un nadador e actor estadounidense.\nTraxectoria.\nNado na Roman\u00eda no seo dunha familia de orixe xud\u00eda-asquenac\u00ed, moi axi\u00f1a a s\u00faa familia emigrar\u00eda a Windber, EEUU, onde m\u00e1is adiante conseguir\u00eda a nacionalidade norteamericana.\nExcelente nadador, comezou a s\u00faa pr\u00e1ctica deportiva con 15 anos, sendo naquela \u00e9poca o seu adestrador Big Bill Bagrach. Axi\u00f1a destacou como gran nadador, chegando o 9 de xullo de 1922 a bater a marca do mundo dos 100 m libres cun tempo de 58,6 segundos, baixando as\u00ed por primeira vez do minuto, e dos 400 libres con 4 minutos e 57 segundos no ano 1923, baixando dos cinco minutos. Participa nos Xogos Ol\u00edmpicos de Par\u00eds 1924 e Xogos Ol\u00edmpicos de Amsterdam 1928 e conseguiu un total de cinco medallas de ouro en 100 e 400 m libres e 4 x 200 nos de 100 m e 4 x 200 respectivamente, batendo novamente as s\u00faas propias marcas. Ser\u00e1 precisamente nos Xogos Ol\u00edmpicos de Par\u00eds 1924 onde ademais participou no torneo de w\u00e1ter-polo conseguindo a medalla de bronce. En toda a s\u00faa carreira alcanzou 52 veces o posto de campi\u00f3n dos Estados Unidos, e 67 marcas mundiais.\nTarz\u00e1n.\nAxi\u00f1a a Metro-Goldwyn-Mayer inter\u00e9sase nel para interpretar o personaxe de Tarz\u00e1n no cine. A primeira pel\u00edcula foi \"Tarzan the Ape Man\" (1932), adaptaci\u00f3n da novela de Edgar Rice Burroughs, \u00e1 que seguir\u00edan vinte e tres m\u00e1is, entre elas \"Tarzan and His Mate\" (1934), \"Tarzan Escapes\" (1936), \"Tarzan Finds a Son!\" (1939), \"O tesouro secreto de Tarz\u00e1n\" (1941), \"Tarzan's New York Adventure\" (1942) e \"Tarzan and the Mermaids\" (1948). Tam\u00e9n foi protagonista, dende 1948, da serie para televisi\u00f3n \"Jungle Jim\".\nChegou a contraer matrimonio un total de cinco veces: coa cantante Bobby Arnst, coa actriz Lupe V\u00e9lez e con Beryel Scott Ginter, Allenne Gates e Maria Brock Mandel. Tras dous derrames cerebrais entre 1976 e 1978, estableceu a s\u00faa residencia definitiva en Acapulco, onde logo de diversas desavinzas morreu \u00e1 idade de 79 anos."}
{"id": "24138", "revid": "5312", "url": "https://gl.wikipedia.org/wiki?curid=24138", "title": "Vicente Rojo", "text": "Vicente Rojo Lluch, nado en La Font de la Figuera (Valencia) en 1894 e finado en Madrid en 1966, foi un militar espa\u00f1ol, fillo p\u00f3stumo dun militar que combateu contra os carlistas e nas campa\u00f1as de Cuba, de onde volveu doente. A pesar de permanecer sempre leal ao bando republicano, el mesmo definiuse como \u00abcat\u00f3lico, apost\u00f3lico e romano\u00bb.\nTraxectoria.\nFormaci\u00f3n e docencia.\nEn 1911 ingresa na Academia de Infanter\u00eda de Toledo, da que sae en 1914 co grao de subtenente, obtendo o n\u00famero 4 nunha promoci\u00f3n de 390 cadetes. Logo de estar destinado en Barcelona pasou ao Grupo de Regulares de Ceuta e posteriormente de novo a Barcelona e a La Seu d'Urgell.\nEn 1922, xa como capit\u00e1n, volve \u00e1 Academia de Infanter\u00eda, onde ocupa diversos postos docentes e de administraci\u00f3n. Foi un dos redactores dos plans de estudo das materias de T\u00e1ctica, Armamento e Tiro para a nova etapa da Academia de Zaragoza. \u00c9 neste per\u00edodo na Academia cando colabora na fundaci\u00f3n e direcci\u00f3n da \"Colecci\u00f3n Bibliogr\u00e1fica Militar\", colecci\u00f3n sobre temas militares que acadou ampla difusi\u00f3n en Espa\u00f1a e no estranxeiro, xunto co tam\u00e9n capit\u00e1n Emilio Alam\u00e1n. En agosto de 1932, abandona a Academia para ingresar na Escola Superior de Guerra co obxectivo de realizar o curso de Estado Maior.\nDurante a s\u00faa estancia na Escola deuse a circunstancia curiosa de que se propuxo aos alumnos da s\u00faa promoci\u00f3n que desenvolvesen un suposto t\u00e1ctico que consist\u00eda no paso do r\u00edo Ebro para establecerse na rota Reus-Granadella, operaci\u00f3n moi similar \u00e1 que uns anos despois, durante a guerra civil, haber\u00eda de levar \u00e1 pr\u00e1ctica na soada batalla do Ebro no tramo comprendido entre Mequinenza e Amposta. Noutra faceta da s\u00faa biograf\u00eda, a s\u00faa preocupaci\u00f3n e implicaci\u00f3n pola formaci\u00f3n dos mozos conduciu, igualmente, a que por estas datas (1931-1933) fose nomeado Comisario Xeral de Instruci\u00f3n dos \"Exploradores de Espa\u00f1a\".\nGuerra civil.\nAscendido a comandante o 25 de febreiro de 1936, ao estalar a guerra civil, en xullo de 1936, mant\u00edvose leal ao goberno da Rep\u00fablica, e foi un dos militares profesionais que participou na reorganizaci\u00f3n das forzas republicanas.\nEn outubro de 1936 foi ascendido a tenente coronel sendo designado xefe do Estado Maior das Forzas de Defensa, mandadas polo xeneral Miaja, xefe da Xunta de Defensa de Madrid, creada para defender a capital custe o que custe despois do traslado do goberno da Rep\u00fablica a Valencia. Neste posto preparou un eficac\u00edsimo plan de protecci\u00f3n da cidade, que evitou a s\u00faa ca\u00edda. A partir de ent\u00f3n, a s\u00faa fama como organizador non fixo sen\u00f3n aumentar. Xefe do Estado Maior do Ex\u00e9rcito do Centro, tivo unha destacada actuaci\u00f3n na planificaci\u00f3n das principais operaci\u00f3ns desenvolvidas polo citado Ex\u00e9rcito, no Jarama, Guadalaxara, Brunete e Belchite.\nCun prestixio acrecentado, en marzo de 1937 foi nomeado coronel e en maio, trala formaci\u00f3n do goberno Negr\u00edn, Xefe do Estado Maior Central das Forzas Armadas e xefe do Estado Maior do Ex\u00e9rcito de Terra. Dende este novo emprego encargouse de dirixir a expansi\u00f3n do Ex\u00e9rcito Popular, e creou o denominado Ex\u00e9rcito de Manobra, que deb\u00eda servir de ofensiva do Ex\u00e9rcito Republicano. Ao longo de 1937 proxectou as ofensivas de Huesca, Brunete, Belchite, Zaragoza e Teruel.\nAscendido a xeneral en outubro de 1937 \u00e9 xa un dos militares m\u00e1is prestixiosos da Rep\u00fablica. A operaci\u00f3n m\u00e1is ambiciosa que levou a cabo ao longo de 1938 foi a ofensiva do Ebro, que deu lugar a longo prazo batalla do Ebro desenvolvida dende o 25 de xullo ao 16 de novembro de 1938, e na cal a Rep\u00fablica se xogaba o seu prestixio internacional, a s\u00faa capacidade de resistencia e a posibilidade de poder dar un xiro favorable ao curso da guerra.\nExilio.\nTrala ca\u00edda de Catalu\u00f1a, en febreiro de 1939, pasou a Francia e logo dunha breve estancia neste pa\u00eds o Servizo de Emigraci\u00f3n dos Republicanos Espa\u00f1ois (SERE) abooulle a pasaxe para trasladarse a Bos Aires (Arxentina). Pouco tempo despois o goberno de Bolivia ofreceulle a posibilidade de que organizase e dirixise a c\u00e1tedra de Historia Militar e Arte da Guerra na s\u00faa Escola de Estado Maior, tarefa esta que desenvolveu entre 1943 e 1945, s\u00e9ndolle reco\u00f1ecido o seu emprego de xeneral do Ex\u00e9rcito espa\u00f1ol e condecorado co m\u00e1ximo galard\u00f3n.\nRetorno e xu\u00edzo.\nEn febreiro de 1957 regresou a Espa\u00f1a, grazas \u00e1s xesti\u00f3ns dun xesu\u00edta que co\u00f1eceu durante a s\u00faa estad\u00eda en Bolivia e avalado tam\u00e9n polo bispo de Cochabamba, antigo capel\u00e1n castrense \u00e1s ordes de Rojo. A\u00ednda que ao principio non foi molestado polas autoridades franquistas, o 16 de xullo de 1957 o \"Xulgado Especial para os Delitos de Espionaxe e Comunismo\" comun\u00edcalle que \u00e9 procesado polo delito de \"rebeli\u00f3n militar\", na s\u00faa calidade de ex-comandante do Ex\u00e9rcito, paradoxalmente polo feito de non rebelarse contra o goberno lex\u00edtimo da Rep\u00fablica. Ao parecer a s\u00faa volta non gustara a certos sectores militares, polo que Franco tivo que resolver a situaci\u00f3n dun xeito salom\u00f3nico: Rojo ser\u00eda condenado e despois indultado. O 18 de xaneiro de 1958 recibe a sentenza de cadea perpetua, interdici\u00f3n civil e inhabilitaci\u00f3n absoluta. Coa sentenza recibiu o indulto condicional a calquera reincidencia. Rojo comentou: \"\"Se me ha reducido a la muerte civil\".\"\nPasamento.\nVicente Rojo faleceu en Madrid o 15 de xu\u00f1o de 1966. As axencias de prensa deron de forma moi concisa a noticia, os diarios \"ABC\" e \"Ya\" lembraron o seu grao de xeneral e unicamente o diario \"El Alc\u00e1zar\", \u00f3rgano dos ex-combatentes franquistas, destacou o prestixio de que gozaba entre os militares pola s\u00faa capacidade profesional.\nObra escrita.\nEscribiu varios libros, onde se recollen as s\u00faas experiencias militares na guerra civil, as\u00ed publicou \"\u00a1Alerta los pueblos!\" (1939), \"\u00a1Espa\u00f1a heroica!\" (1961) e \"As\u00ed fue la defensa de Madrid\" (1967)."}
{"id": "24139", "revid": "98629", "url": "https://gl.wikipedia.org/wiki?curid=24139", "title": "Jutta Kleinschmidt", "text": "Jutta Kleinschmidt, nada en Colonia o 29 de agosto de 1962, \u00e9 unha xornalista e piloto de rallys alem\u00e1, co\u00f1ecida por ser a primeira e \u00fanica muller que conseguiu ga\u00f1ar o Rally Dakar, ao logralo en 2001.\nTraxectoria.\nEstudou f\u00edsica e enxe\u00f1er\u00eda ata 1986, realizando a tese en BMW. Desde 1987 ata 1992, traballou para esta mesma empresa, no departamento de dese\u00f1o de veh\u00edculos. Desde 1993, compaxina os traballos de piloto e instrutora.\nCarreira deportiva.\n1987\n1988\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2005"}
{"id": "24140", "revid": "98451", "url": "https://gl.wikipedia.org/wiki?curid=24140", "title": "Juan Negr\u00edn", "text": "Juan Negr\u00edn L\u00f3pez, nado en Las Palmas de Gran Canaria o 3 de febreiro de 1889 e finado en Par\u00eds o 12 de novembro de 1956, foi un fisi\u00f3logo e pol\u00edtico espa\u00f1ol. Catedr\u00e1tico de Fisiolox\u00eda, como eminente investigador nese \u00e1mbito chegou a ser considerado un precursor da bioqu\u00edmica. Mestre, entre outros, dos profesores Severo Ochoa (galardoado co premio Nobel de Fisiolox\u00eda e Medicina) e Grande Covi\u00e1n. Presidente (1937-1945) do Goberno da Segunda Rep\u00fablica Espa\u00f1ola.\nTraxectoria.\nNomeado ministro de Facenda en setembro de 1936 no goberno de Largo Caballero.\nMembro do PSOE, trala dimisi\u00f3n de Largo Caballero en maio de 1937 o Presidente da Rep\u00fablica Manuel Aza\u00f1a nomeouno Presidente do Goberno, coa esperanza de fortalecer o poder central fronte a sindicatos e anarquistas, ali\u00e1ndose coa burgues\u00eda e clases medias, po\u00f1endo as\u00ed fin ao movemento revolucionario e creando unha econom\u00eda de guerra. Todo iso coa intenci\u00f3n de enlazar o conflito espa\u00f1ol coa segunda guerra mundial, que cr\u00eda inminente, a\u00ednda que o pacto de M\u00fanic fixo esvaecer definitivamente toda esperanza de axuda exterior.\nConvenceu a Aza\u00f1a para que autorizase o env\u00edo de parte do tesouro do Banco de Espa\u00f1a a Moscova a fin de poder pagar o armamento que a Rep\u00fablica se v\u00eda obrigada a comprar \u00e1 Uni\u00f3n Sovi\u00e9tica, xa que esta esix\u00eda o pago por adiantado. Esta fonte de fornecemento era a \u00fanica alternativa viable ante a negativa das potencias democr\u00e1ticas a vender armas a Espa\u00f1a, ampar\u00e1ndose na pol\u00edtica do \"Pacto de non intervenci\u00f3n\" do que, paradoxalmente, Alema\u00f1a e Italia, principais subministradores dos nacionalistas, tam\u00e9n eran signatarios.\nNo plano militar lanzou unha serie de ofensivas (Brunete, Belchite, Teruel e Ebro).\nAnte o derrubamento de Catalu\u00f1a, propuxo na reuni\u00f3n das Cortes en Figueres (Catalu\u00f1a) a rendici\u00f3n coa soa condici\u00f3n do respecto \u00e1s vidas dos perdedores, pero ao non poder atinxir este obxectivo trasladouse en febreiro de 1939 \u00e1 zona centro coa intenci\u00f3n de lograr a evacuaci\u00f3n co mesmo \u00e9xito con que se realizou en Catalu\u00f1a, pero a rebeli\u00f3n de Segismundo Casado frustrou este \u00faltimo plan.\nPresidente do Goberno da Rep\u00fablica no exilio ata 1945, organizou o SERE para axudar aos exiliados."}
{"id": "24141", "revid": "23204", "url": "https://gl.wikipedia.org/wiki?curid=24141", "title": "Evo Morales", "text": "Juan Evo Morales Ayma, nado en Orinoca, Oruro, o 26 de outubro de 1959, \u00e9 un pol\u00edtico boliviano, representante durante moitos anos do sector agrario do pa\u00eds, en especial dos cocaleiros, foi electo ao Congreso en 1997, dando inicio a unha mete\u00f3rica carreira pol\u00edtica. En 2002 resultou segundo nas elecci\u00f3ns presidenciais por escasa marxe, e triunfou nas elecci\u00f3ns de 2005 (domingo 18 de decembro). Asume o poder o 22 de xaneiro de 2006 como o primeiro mandatario boliviano en ser electo Presidente da Rep\u00fablica en primeira volta en m\u00e1is de 30 anos. Volveu ga\u00f1ar as elecci\u00f3ns en 2009 e 2014.\nDe orixe amerindia, da etnia aimar\u00e1, Morales \u00e9 o representante do sector campesi\u00f1o da rexi\u00f3n do Chapare boliviano e dirixente do Movemento ao Socialismo (MAIS) - IPSP Instrumento Pol\u00edtico pola Soberan\u00eda dos Pobos. \u00c9 xunto a Felipe Quispe, un dos ind\u00edxenas m\u00e1is famosos da historia actual do seu pa\u00eds.\nTraxectoria.\nInicios.\nNado nun poboado mineiro do Departamento de Oruro, Morales fala como lingua materna o aimar\u00e1 e de segundo o castel\u00e1n, do mesmo xeito que moitos dos habitantes do altiplano occidental boliviano. A principios dos '80, a s\u00faa familia emigrou cara ao leste de Bolivia en busca dunha mellor calidade de vida.\nTras establecerse en Chapare, dedic\u00e1ronse \u00e1 agricultura, que tam\u00e9n inclu\u00eda os cultivos de coca. Morales terminou a s\u00faa educaci\u00f3n secundaria e atrib\u00fae a s\u00faa educaci\u00f3n posterior ao que chamou a \"Universidade da vida\", inclu\u00edndo o seu servizo militar aos 17 anos de idade. Durante a d\u00e9cada de 1990, os cocaleiros enfront\u00e1ronse en repetidas ocasi\u00f3ns co goberno do presidente Hugo Banzer Su\u00e1rez, quen prometera aos Estados Unidos a erradicaci\u00f3n total dos cultivos de coca do pa\u00eds. Morales forma parte dunha federaci\u00f3n de campesi\u00f1os plantadores de coca, que se resiste aos plans gobernamentais para a erradicaci\u00f3n deses cultivos, considerando que son parte da cultura ancestral dos ind\u00edxenas.\nComo l\u00edder dos cocaleiros da rexi\u00f3n, Evo Morales foi electo membro do Congreso en 1997 en representaci\u00f3n da provincias de Chapare e de Jos\u00e9 Carrasco de Cochabamba, co 70% dos votos do distrito, m\u00e1is que ning\u00fan outro dos parlamentarios electos nesa ocasi\u00f3n.\nElecci\u00f3ns de 2002.\nEn xaneiro de 2002, Evo Morales foi relevado da s\u00faa banca no Congreso debido a unha acusaci\u00f3n de terrorismo relacionada cunha alzamento anti-erradicaci\u00f3n ocorrido ese mes (no cal morreron catro cocaleiros, tres militares e un polic\u00eda), a\u00ednda que tam\u00e9n pola presi\u00f3n da embaixada estadounidense.\nMalia iso, Morales presentou a s\u00faa candidatura para as elecci\u00f3ns presidenciais e lexislativas que se realizar\u00edan o 27 de xu\u00f1o. En marzo, o seu relevo do Congreso foi declarado inconstitucional, a\u00ednda que Morales non reclamou a s\u00faa banca sen\u00f3n ata despois de que os novos lexisladores asumiron, en agosto de 2002.\nMalia que segundo as enquisas o partido rexistraba un 4% de intenci\u00f3n de voto, o MAIS utilizou os seus recursos nunha campa\u00f1a imaxinativa, que inclu\u00edu remeiras, gorras, pelotas de b\u00e9isbol... Un controvertido aviso televisivo do partido mostraba a unha boliviana que exhortaba a \"votar segundo a conciencia de cada un, e non segundo o que indique o xefe de cada un\", ademais de inclu\u00edr en varios outros a xenu\u00ednos campesi\u00f1os, mestizos e orixinarios que afirmaban \"Imos votar por n\u00f3s mesmos. Votaremos polo MAIS\", capitalizando a condici\u00f3n de ser o primeiro candidato presidencial ind\u00edxena a favor de Morales. O slogan oficial da campa\u00f1a foi \"Somos Pobo, Somos MAIS\", nun xogo de palabras logrado coas siglas do partido pol\u00edtico que acubillaba a Morales; isto, xunto \u00e1 cr\u00edtica do embaixador estadounidense nesa ocasi\u00f3n e o chamamento a non votar por Morales, converteuse sen querer nun levantamento, pola hostilidade existente entre as clases populares bolivianas e Estados Unidos.\nNas elecci\u00f3ns presidenciais, o MAIS obtivo un sorprendente segundo lugar, deixando a Morales moi preto de converterse en presidente de Bolivia.\nElecci\u00f3ns de 2005.\nNas elecci\u00f3ns presidenciais de decembro de 2005 Morales resultou ganador ao obter o 53,74% dos votos, fronte ao 28,59% do seu principal opositor, Jorge Quiroga. Por primeira vez en Bolivia un ind\u00edxena accede ao poder mediante o voto popular do pobo por unha marxe considerable sobre o segundo postulante.\nNos seus primeiros discursos declarou a necesidade da nacionalizaci\u00f3n dos hidrocarburos, cuxas explotaci\u00f3ns se atop\u00e1n en propiedade das petroleiras transnacionais, a trav\u00e9s de concesi\u00f3ns que catalogou como nulas de pleno dereito.\nAos poucos d\u00edas logo das elecci\u00f3ns foi v\u00edtima dunha broma do Grupo Risa, un de cuxos compo\u00f1entes usurpou a identidade do presidente do Goberno espa\u00f1ol Jos\u00e9 Luis Rodr\u00edguez Zapatero para felicitalo por unirse ao \"eixe cos irm\u00e1ns cubanos e o irm\u00e1n Ch\u00e1vez\". A broma foi retransmitida no espazo \"A Ma\u00f1\u00e1\" da emisora de radio cat\u00f3lica COPE, dirixido polo xornalista Federico Jim\u00e9nez Losantos.\nMorales declarou o seu apoio \u00e1s pol\u00edticas dos presidentes de esquerda de Am\u00e9rica Latina: Fidel Castro, Luiz In\u00e1cio Lula da Silva, N\u00e9stor Kirchner e en especial do presidente venezolano Hugo Ch\u00e1vez.\nPresidencia de Bolivia.\nDurante os seus gobernos, Bolivia promoveu a inversi\u00f3n dos recursos do pa\u00eds en pol\u00edticas de redistribuci\u00f3n e programas sociais, sanitarios e educativos. Nacionalizou numerosos recursos naturais coma o gas e as minas de esta\u00f1o, enfront\u00e1ndose en longas batallas legais coas compa\u00f1\u00edas multinacionais. A pobreza reduciuse nun 42% e a pobreza extrema nun 60%. Os seus gobernos introduciron o reco\u00f1ecemento da plurinacionalidade de Bolivia, as\u00ed coma o ensino das linguas propias coma o aimar\u00e1, o quechua ou o guaran\u00ed. No 2006 nomeou a Casimira Rodr\u00edguez ministra de Xustiza, sendo a primeira muller de orixe quechua e campesi\u00f1a en exercer de ministra no seu pa\u00eds.\nPol\u00edtica exterior.\nEvo Morales gozou do apoio pol\u00edtico de l\u00edderes de Suram\u00e9rica e o Caribe como Fidel Castro, Hugo Ch\u00e1vez, Lula d\u00e1 Silva e aceptou antes da s\u00faa posesi\u00f3n o 22 de xaneiro invitaci\u00f3ns estendidas a el por l\u00edderes destas e outras naci\u00f3ns como Espa\u00f1a, Francia, ou China entre outras.\nXira mundial.\nEvo Morales levou a cabo unha xira internacional entre o 29 de decembro de 2005 e o 13 de xaneiro de 2006, cualificada polos medios como \"excepcional\". Durante d\u00faas semanas, Morales fixo un percorrido por varios pa\u00edses en busca de apoio pol\u00edtico e econ\u00f3mico para os seus plans de transformaci\u00f3n da econom\u00eda boliviana. Esta xira mundial constitu\u00edu ademais unha ruptura cunha tradici\u00f3n de varias d\u00e9cadas segundo a cal a primeira sa\u00edda internacional dun presidente electo era cara a Washington.\nCronolox\u00eda da xira mundial de Evo Morales previa \u00e1 s\u00faa posesi\u00f3n no cargo de presidente o 22 de xaneiro de 2006:"}
{"id": "24142", "revid": "1131", "url": "https://gl.wikipedia.org/wiki?curid=24142", "title": "Jos\u00e9 Luis Garci", "text": "Jos\u00e9 Luis Garc\u00eda Mu\u00f1oz, m\u00e1is co\u00f1ecido como Jos\u00e9 Luis Garci, nado en Madrid o 20 de xaneiro de 1944, \u00e9 un produtor, cr\u00edtico, presentador de televisi\u00f3n, autor literario, guionista e director de cine espa\u00f1ol.\nBiograf\u00eda.\nDebutou na industria cinematogr\u00e1fica como guionista a comezos da d\u00e9cada dos '70, escribindo para xente como Antonio Gim\u00e9nez Rico, Le\u00f3n Klimovsky, Pedro Olea, Eloy de la Iglesia, Antonio Drove ou Roberto Bodegas.\nEn 1977 debutar\u00eda dirixindo longametraxes con \"Asignatura pendiente\" (pel\u00edcula protagonizada por Jos\u00e9 Sacrist\u00e1n e Fiorella Faltoyano). En 1982 rodou \"Volver a empezar\", pel\u00edcula coa que conseguir\u00eda o \u00d3scar \u00f3 mellor filme estranxeiro. O seu \u00faltimo traballo \u00e9 \"Tiovivo c. 1950\" (2004)."}
{"id": "24143", "revid": "25871", "url": "https://gl.wikipedia.org/wiki?curid=24143", "title": "Refracci\u00f3n", "text": "Refracci\u00f3n \u00e9 a mudanza de velocidade dunha onda debido a unha mudanza de medio de propagaci\u00f3n. Normalmente ocorre o desv\u00edo da onda incidente, mais, tam\u00e9n, ocorre refracci\u00f3n sen desv\u00edo. Acontece cando as ondas pasan dun medio cun dado \u00edndice de refracci\u00f3n para un medio onde este par\u00e1metro difire. Na fronteira entre os dous medios, a onda muda de direcci\u00f3n, aumentando ou diminu\u00edndo o seu lonxitude de onda, mantendo, no entanto, a s\u00faa frecuencia constante. Por exemplo, un raio de luz ser\u00e1 refractado ao pasar por vidro, lentes ou pola auga. A comprensi\u00f3n deste concepto permitiu, por exemplo, a invenci\u00f3n do telescopio de refracci\u00f3n.\nO \u00cdndice de refracci\u00f3n \u00e9 unha relaci\u00f3n entre a velocidade da luz nun determinado medio e a velocidade da luz no baleiro (c). En medios con \u00edndices de refracci\u00f3n m\u00e1is baixos (pr\u00f3ximos a 1) a luz ten velocidade maior (ou sexa, pr\u00f3ximo a velocidade da luz no baleiro). A relaci\u00f3n pode ser descrita pola f\u00f3rmula:\nformula_1\nOnde: c \u00e9 a velocidade da luz no baleiro (c = 3 x formula_2 m/s); \"v\" \u00e9 a velocidade da luz no medio;"}
{"id": "24145", "revid": "5729347", "url": "https://gl.wikipedia.org/wiki?curid=24145", "title": "Difracci\u00f3n", "text": "A difracci\u00f3n \u00e9 un fen\u00f3meno que ocorre cando as ondas pasan por un orificio ou contornan un obxecto cuxa dimensi\u00f3n \u00e9 da mesma orde de magnitude que a s\u00faa lonxitude de onda.\nComo este desv\u00edo na traxectoria da onda, causado pola difraci\u00f3n, depende directamente da lonxitude de onda, este fen\u00f3meno \u00fasase para dividir, nos seus compo\u00f1entes, ondas vidas de fontes que producen varias lonxitudes de onda.\nPara a luz vis\u00edbel \u00fasase unha rede de difracci\u00f3n formada por unha superficie reflectiva ou transparente na que se marcan varios sulcos, ben pr\u00f3ximos uns dos outros (d\u00e9cimas ou cent\u00e9simas de mil\u00edmetro). Alg\u00fans exemplos destas redes e as s\u00faas propiedades poden ser o que ocorre cando se olla un tecido de trama fina contra unha l\u00e1mpada distante, cando ollamos o reflexo nun CD ou cando ollamos a L\u00faa a trav\u00e9s dunha nube: vemos faixas ou halos coloridos, debido \u00e1 difracci\u00f3n da luz por pequenos obst\u00e1culos (a trama, os sulcos do CD ou as got\u00edculas de auga na nube).\nPara os Raios X \u00fasanse cristais como rede de difracci\u00f3n.\nExplicaci\u00f3n te\u00f3rica.\nO fen\u00f3meno da difracci\u00f3n est\u00e1 relacionado coas propiedades das ondas ao transportaren enerx\u00eda dun punto ao outro do espazo. Est\u00e1 intimamente relacionado co fen\u00f3meno da interferencia.\nComo as ondas se caracterizan por unha variaci\u00f3n peri\u00f3dica dunha propiedade calquera, poden interactuar entre si cando d\u00faas ou m\u00e1is ondas atravesan a mesma rexi\u00f3n do espazo. Pode acontecer tam\u00e9n que unha onda te\u00f1a a s\u00faa velocidade e/ou direcci\u00f3n mudadas, ao interactuar cun obxecto ou medio material interposto no seu cami\u00f1o.\nA difracci\u00f3n, como quedou dito enriba, est\u00e1 relacionada coa interacci\u00f3n dunha onda cun obst\u00e1culo, ou cando atopa un orificio a trav\u00e9s do cal poida atravesar un obst\u00e1culo. A onda ent\u00f3n, ao contornar ou atravesar un obst\u00e1culo, toma diferentes cami\u00f1os, diferentes traxectorias, cuxas lonxitudes totais poden variar. Por mor da variaci\u00f3n das lonxitudes totais atravesadas, as diversas ondas ori\u00fandas da orixinal (segundo o Principio de Huygens-Fresnel) acaban por se recombinar ao pasar por un punto dado do espazo.\nAo pasaren por ese punto do espazo, as ondas difractadas dunha mesma orixe te\u00f1en a mesma fase e por iso poden interactuar unha coa outra naquel punto. A recombinaci\u00f3n prod\u00facese porque as ondas, exhibindo propiedades peri\u00f3dicas ao longo do espazo e ao longo do tempo combinan os seus m\u00e1ximos e m\u00ednimos de amplitude dunha maneira que depende do total de ondas que interactuan e das distancias totais percorridas.\nO resultado diso var\u00eda entre dous extremos: nun caso, nun punto dado, un m\u00e1ximo de amplitude comb\u00ednase cun m\u00ednimo, producindo unha anulaci\u00f3n parcial ou total da enerx\u00eda da onda. Por outro lado, cando dous ou m\u00e1is m\u00e1ximos ou m\u00ednimos se atopan, a enerx\u00eda observada \u00e9 maior.\nN\u00f3tese que a \"amplitude\" non corresponde directamente \u00e1 intensidade da onda, xa que a segunda magnitude depende do cadrado da primeira. As magnitudes que se suman son as amplitudes, a\u00ednda que as enerx\u00edas totais dunha e outra onda que se \"interfiren\" sexa a suma das enerx\u00edas individuais.\nIso d\u00e1se porque, se se activar \u00e1 definici\u00f3n estrita de onda como fen\u00f3meno peri\u00f3dico e na ausencia de dispersi\u00f3n (que \u00e9 a variaci\u00f3n da velocidade das ondas en funci\u00f3n das s\u00faas lonxitudes de onda), unha onda pode representarse por unha funci\u00f3n senoidal do tempo e do espazo."}
{"id": "24146", "revid": "72012", "url": "https://gl.wikipedia.org/wiki?curid=24146", "title": "Polarizaci\u00f3n", "text": "En f\u00edsica, polarizaci\u00f3n \u00e9 unha propiedade de ondas, tales como a luz e outra radiaci\u00f3n electromagn\u00e9tica. Ao contrario de ondas m\u00e1is familiares como as ondas acu\u00e1ticas ou sonoras, as ondas electromagn\u00e9tcas son tridimensionais e a polarizaci\u00f3n \u00e9 unha medida da variaci\u00f3n do vector do campo el\u00e9ctrico desas ondas co decorrer do tempo.\nTeor\u00eda.\nPrincipios - ondas planas.\nA manifestaci\u00f3n m\u00e1is simple, para visualizaci\u00f3n, \u00e9 a dunha onda plana, que \u00e9 unha boa aproximaci\u00f3n para a maior\u00eda das ondas luminosas. Nunha onda plana as direcci\u00f3ns dos campos magn\u00e9tico e el\u00e9ctrico est\u00e1n, en calquera punto, perpendiculares \u00e1 direcci\u00f3n de propagaci\u00f3n. Simplemente porque o plano \u00e9 bidimensional, o vector el\u00e9ctrico no plano nun dado punto do espazo pode ser decomposto en d\u00faas compo\u00f1entes ortogonais. Cham\u00e9moslles as compo\u00f1entes \"x\" e \"y\" (segu\u00edndo as convenci\u00f3ns da xeometr\u00eda anal\u00edtica). Para unha onda harm\u00f3nica, onde a amplitude do vector do campo el\u00e9ctrico var\u00eda sinusoidalmente, as d\u00faas compo\u00f1entes te\u00f1en exactamente a mesma frecuencia. Con todo, estas d\u00faas compo\u00f1entes te\u00f1en d\u00faas outras caracter\u00edsticas que poden diferir. En primeiro lugar, as d\u00faas compo\u00f1entes poden non ter a mesma amplitude. En segundo, as d\u00faas compo\u00f1entes poden non ter a mesma fase, \u00e9 dicir, poden non alcanzar os seus m\u00e1ximos e m\u00ednimos ao mesmo tempo, no plano fixo que temos por base.\nConsiderando a forma trazada nun plano fixado polo vector do campo el\u00e9ctrico \u00e1 medida que unha onda plana o percorre, obtemos a descrici\u00f3n do estado de polarizaci\u00f3n.\nAs imaxes seguintes corresponden a alg\u00fans exemplos da propagaci\u00f3n do vector do campo el\u00e9ctrico (azul) no tempo, coas s\u00faas compo\u00f1entes \"x\" e \"y\" (vermella/esquerda e verde/dereita, respectivamente) e a forma dese\u00f1ada polo vector no plano (p\u00farpura):\n\u2018\u2018Lineal\u2019\u2018\n\u2018\u2018Circular\u2019\u2018\n\u2018\u2018El\u00edptica\u2019\u2018\nConsidere en primeiro lugar o caso especial (esquerda), onde as d\u00faas compo\u00f1entes ortogonais est\u00e1n en fase. Neste caso a forza das d\u00faas compo\u00f1entes \u00e9 sempre igual ou proporcional a unha constante, de a\u00ed que a direcci\u00f3n do vector do campo el\u00e9ctrico (a vector que resulta da suma destas d\u00faas compo\u00f1entes) ir\u00e1 sempre redundar nun segmento de recta no plano. Designamos este caso especial de polarizaci\u00f3n lineal. A direcci\u00f3n desta li\u00f1a ir\u00e1 depender da amplitude relativa destas d\u00faas compo\u00f1entes. A direcci\u00f3n pode ser en calquera \u00e1ngulo sobre o plano.\nAgora considere outro caso especial (no centro), onde as d\u00faas compo\u00f1entes ortogonais te\u00f1en exactamente a mesma amplitude que \u00e9 de 90\u00ba en fase. Neste caso unha compo\u00f1ente \u00e9 igual a cero cando a outra compo\u00f1ente est\u00e1 na amplitude m\u00e1xima ou m\u00ednima. Neste caso especial o vector do campo el\u00e9ctrico no plano formado pola suma dos dous compo\u00f1entes vai rodar nun c\u00edrculo. Chamamos a este caso especial de polarizaci\u00f3n circular. A direcci\u00f3n de rotaci\u00f3n ir\u00e1 depender da relaci\u00f3n entre as fases. Chamamos a estes casos de polarizaci\u00f3n circular dereita e polarizaci\u00f3n circular esquerda, dependendo da rotaci\u00f3n do vector.\nTodos os outros casos, en que as d\u00faas compo\u00f1entes nin est\u00e1n en fase nin te\u00f1en a mesma amplitude, ou non est\u00e1n con 90\u00b0F\u00f3ra de fase, encaixan na designaci\u00f3n de polarizaci\u00f3n el\u00edptica.\nRadiaci\u00f3n incoherente.\nNa natureza, a radiaci\u00f3n electromagn\u00e9tica \u00e9 frecuentemente producida por un largo grupo de radiadores individuais, producindo ondas que son independentes entre si. Este tipo de luz des\u00edgnase incoherente. En xeral non existe unha frecuencia \u00fanica (mais si un espectro que comprende varias frecuencias presentes) e mesmo filtrando por unha escala de frecuencia arbitraria pode non haber un estado consistente de polarizaci\u00f3n. Con todo isto non significa que a polarizaci\u00f3n sexa s\u00f3 unha caracter\u00edstica da radiaci\u00f3n coherente. Radiaci\u00f3n incoherente pode mostrar correlaci\u00f3n estat\u00edstica entre as compo\u00f1entes do campo el\u00e9ctrico, o que pode interpretarse como polarizaci\u00f3n parcial. En xeral \u00e9 pos\u00edbel describir un campo de onda observado como a suma completa da parte incoherente e dunha parte completamente polarizada. Podemos as\u00ed describir a luz en termos do seu grao de polarizaci\u00f3n e dos par\u00e1metros da polarizaci\u00f3n el\u00edptica.\nPolarizaci\u00f3n na natureza, ciencia e tecnolox\u00eda.\nQu\u00edmica.\nA importancia principal da polarizaci\u00f3n na qu\u00edmica reside no diacronismo circular e na \"rotaci\u00f3n\" feita por actividade \u00f3ptica das mol\u00e9culas. Pode ser medida usando un polarizador.\nAstronom\u00eda.\nEn moitas \u00e1reas da astronom\u00eda, o estudo da radiaci\u00f3n electromagn\u00e9tica polarizada que chega do espazo \u00e9 de grande importancia. A\u00ednda que non sexa usualmente un factor na radiaci\u00f3n t\u00e9rmica das estrelas, a polarizaci\u00f3n est\u00e1 tam\u00e9n presente en fonte astron\u00f3micas de radiaci\u00f3n coherente e en fontes incoherentes tales como grandes lobos radiais de galaxias activas. \u00c1 parte de fornecer informaci\u00f3n sobre as fontes de radiaci\u00f3n, a polarizaci\u00f3n tam\u00e9n proba o campo magn\u00e9tica interestelar pola rotaci\u00f3n de Faraday. A polarizaci\u00f3n da radiaci\u00f3n c\u00f3smica de fondo de microondas est\u00e1 a estudarse para percibir a f\u00edsica do Universo temper\u00e1n."}
{"id": "24147", "revid": "3576", "url": "https://gl.wikipedia.org/wiki?curid=24147", "title": "Reflexi\u00f3n (f\u00edsica)", "text": "En f\u00edsica o fen\u00f3meno da reflexi\u00f3n consiste na mudanza da direcci\u00f3n de propagaci\u00f3n da enerx\u00eda . Consiste no retorno da enerx\u00eda incidente en direcci\u00f3n \u00e1 rexi\u00f3n de onde procede, despois de entrar en contacto cunha superficie reflectora.\nA enerx\u00eda pode tanto estar manifestada na forma de ondas como transmitida a trav\u00e9s de part\u00edculas. Por iso, a reflexi\u00f3n \u00e9 un fen\u00f3meno que se pode dar por un car\u00e1cter electromagn\u00e9tico, \u00f3ptico ou sonoro.\nA reflexi\u00f3n difire da refracci\u00f3n porque nesta segunda hai desv\u00edo da enerx\u00eda para un medio distinto do medio de onde se orixinou.\nLeis da reflexi\u00f3n.\nA reflexi\u00f3n pode explicarse totalmente con base a d\u00faas leis, de cu\u00f1o xeral.\nPara enuncialas, \u00e9 preciso antes definir alg\u00fans conceptos.\nAs\u00ed, as d\u00faas leis da reflexi\u00f3n poden ser expresas da seguinte maneira:\nExplicaci\u00f3n te\u00f3rica.\nSendo un fen\u00f3meno que atopa exemplos tanto en f\u00edsica ondulatoria como na f\u00edsica de corpos materiais, \u00e9 natural desconfiar que te\u00f1a unha explicaci\u00f3n com\u00fan aos dous tipos de comportamento.\nHistoricamente, o primeiro en formular unha explicaci\u00f3n para a reflexi\u00f3n (especificamente, a da luz) foi Her\u00f3n de Alexandr\u00eda. Utiliz\u00e1ndo o principio aristot\u00e9lico que di que a natureza nada fai de modo m\u00e1is dif\u00edcil, argumentou que a luz percorre o menor cami\u00f1o entre dous puntos calquera. Ora, se se obrigase \u00e1 luz a desviarse durante o percorrido, a\u00ednda as\u00ed percorre o menor cami\u00f1o entre a fonte e o branco. A ese principio de \u00f3ptica xeom\u00e9trica damos o nome de principio de Heron.\nMoito m\u00e1is tarde Fermat enunciou outro principio semellante. Por\u00e9n asinalaba que o tempo era m\u00ednimo e non a distancia percorrida. Ese principio co\u00f1\u00e9cese como principio de Fermat.\nA\u00ednda m\u00e1is tarde, Maupertuis formulou pola primeira vez o principio da menor acci\u00f3n, onde ent\u00f3n xorde a noci\u00f3n de acci\u00f3n. Entre tanto, dentro do punto de vista do c\u00e1lculo das variaci\u00f3ns, mellor ser\u00eda chamar ese principio de principio da acci\u00f3n estacionaria, xa que na verdade a condici\u00f3n \u00e9 de se achar un extremante para a funcional acci\u00f3n.\nM\u00e1is tarde, sir Hamilton enunciou a forma moderna do principio variacional.\nUtilizaci\u00f3n.\nA reflexi\u00f3n luminosa \u00e9 a base da construci\u00f3n e utilizaci\u00f3n dos espellos.\nOs espellos, tanto planos canto os esf\u00e9ricos, son a base dos telescopios \"reflectores\", que sofren de menos restrici\u00f3ns que os telescopios \"refratores\"."}
{"id": "24148", "revid": "56817", "url": "https://gl.wikipedia.org/wiki?curid=24148", "title": "Interferencia", "text": "A interferencia \u00e9 a recepci\u00f3n de dous ou m\u00e1is sinais de fontes diferentes, isto \u00e9, a sobreposici\u00f3n de d\u00faas ou m\u00e1is ondas no mesmo punto no espazo, formando un novo padr\u00f3n de onda. O termo ref\u00e9rese, usualmente, para a interferencia de ondas mutuamente coherentes, sexa porque te\u00f1en a mesma orixe ou porque te\u00f1an frecuencia igual ou semellante. D\u00faas ondas non monocrom\u00e1ticas ser\u00e1n apenas totalmente coherentes unha coa outra se tiveren exactamente o mesmo espectro de lonxitude de onda e a mesma diferenza de fase en cada unha das lonxitudes de onda que as constit\u00faen.\nA interferencia pode ser tanto construtiva como destrutiva, dependendo da fase dos sinais que se atopan. Se as ondas chegan en fase, a sobreposici\u00f3n \u00e9 construtiva; en oposici\u00f3n de fase, a interferencia ser\u00e1 destrutiva, levando \u00e1 anulaci\u00f3n da onda, se as amplitudes foren iguais."}
{"id": "24149", "revid": "98629", "url": "https://gl.wikipedia.org/wiki?curid=24149", "title": "Radiaci\u00f3n electromagn\u00e9tica", "text": "A radiaci\u00f3n electromagn\u00e9tica \u00e9 unha combinaci\u00f3n de campos el\u00e9ctricos e magn\u00e9ticos oscilantes e perpendiculares entre si que se propagan a trav\u00e9s do espazo transportando enerx\u00eda dun lugar a outro. A luz vis\u00edbel \u00e9 unha das partes da radiaci\u00f3n electromagn\u00e9tica. A diferenza doutros tipos de onda, como o son, que necesitan dun medio material para propagarse, a radiaci\u00f3n electromagn\u00e9tica p\u00f3dese propagar no baleiro. No s\u00e9culo XIX pens\u00e1base que exist\u00eda unha substancia indetectable chamada \u00e9ter que ocupaba o baleiro e serv\u00eda de medio de propagaci\u00f3n das ondas electromagn\u00e9ticas. James Clerk Maxwell desenvolveu as s\u00faas ecuaci\u00f3ns das que se desprende que un campo el\u00e9ctrico variante no tempo xera un campo magn\u00e9tico e viceversa, a variaci\u00f3n temporal do campo magn\u00e9tico xera un campo el\u00e9ctrico. P\u00f3dese visualizar a radiaci\u00f3n electromagn\u00e9tica como dous campos que se xeran mutuamente, por iso non necesitan ning\u00fan medio material para propagarse. As ecuaci\u00f3ns de Maxwell tam\u00e9n pred\u00edn a velocidade de propagaci\u00f3n no baleiro (que se representa c e ten un valor de 299.792,458\u00a0km/s), e a s\u00faa direcci\u00f3n de propagaci\u00f3n (perpendicular \u00e1s oscilaci\u00f3ns do campo el\u00e9ctrico e magn\u00e9tico, que \u00e1 s\u00faa vez son perpendiculares entre si). Heinrich Rudolf Hertz demostrouno experimentalmente en 1888.\nO estudo te\u00f3rico da radiaci\u00f3n electromagn\u00e9tica denom\u00ednase electrodin\u00e1mica e \u00e9 un subcampo do electromagnetismo.\nDependendo do fen\u00f3meno estudado, a radiaci\u00f3n electromagn\u00e9tica p\u00f3dese considerar, no canto de como unha serie ondas, como un chorro de part\u00edculas, chamadas fot\u00f3ns. Esta dualidade onda-corp\u00fasculo fai que cada fot\u00f3n te\u00f1a unha enerx\u00eda proporcional \u00e1 frecuencia da onda asociada, dada pola relaci\u00f3n de Planck:\nformula_1, onde \nE \u00e9 a enerx\u00eda do fot\u00f3n, h \u00e9 a Constante de Planck e formula_2 \u00e9 a frecuencia da onda.\nAs\u00ed mesmo, considerando a radiaci\u00f3n electromagn\u00e9tica como onda, a lonxitude de onda formula_3 e a frecuencia de oscilaci\u00f3n formula_2 est\u00e1n relacionadas por unha constante, a velocidade da luz no medio (\"c\" no baleiro):\nformula_5\nA maior lonxitude de onda menor frecuencia (e menor enerx\u00eda segundo a relaci\u00f3n de Plank).\nHistoria do descubrimento.\nAs radiaci\u00f3ns electromagn\u00e9ticas con lonxitudes de onda distintas \u00e1s da luz vis\u00edbel, foron descubertas nos comezos do s\u00e9culo XIX. O descubrimento dos raios infravermellos d\u00e9bese ao astr\u00f3nomo William Herschel, quen publicou os seus resultados en 1800 para a Royal Society de Londres.\nHerschel usou un prisma triangular de cristal para refractar a luz solar e detectar coa axuda dun term\u00f3metro, un aumento da temperatura m\u00e1is al\u00e1 da parte vermella do espectro. Atribu\u00edu este fen\u00f3meno \u00e1 existencia duns \"raios calor\u00edficos\" invis\u00edbeis que m\u00e1is tarde ser\u00edan denominados raios infravermellos.\nEn 1801, o f\u00edsico alem\u00e1n Johann Wilhelm Ritter descubriu os raios ultravioleta nun experimento similar ao de Hershel, usando tam\u00e9n un prisma triangular polo que fixo pasar a luz solar; ao dispersarse esta, observou que raios invis\u00edbeis pr\u00f3ximos ao bordo ultravioleta do espectro solar obscurec\u00edan preparados de cloruro de prata m\u00e1is rapidamente do que o fac\u00edan nas proximidades da luz violeta. O experimento de Ritter foi un precursor temper\u00e1n da fotograf\u00eda. Ritter decatouse que os raios ultravioleta (que foron chamados inicialmente \"raios qu\u00edmicos\") eran capaces de causar reacci\u00f3ns qu\u00edmicas.\nEntre 1862 e 1864, James Clerk Maxwell desenvolveu as s\u00faas ecuaci\u00f3ns para o campo electromagn\u00e9tico, as cales suxer\u00edan que as ondas no campo trasladar\u00edanse a unha velocidade que estaba moi pr\u00f3xima \u00e1 co\u00f1ecida velocidade da luz. Xa que logo, Maxwell fixo a suxesti\u00f3n de que a luz vis\u00edbel e, por inferencia, tam\u00e9n os invis\u00edbeis raios infravermellos e ultravioleta, consist\u00edan en perturbaci\u00f3ns (ou radiaci\u00f3ns) que se propagaban no campo electromagn\u00e9tico.\nAs ondas de radio foron producidas deliberadamente por primeira vez en 1887 por Heinrich Hertz usando circu\u00edtos el\u00e9ctricos calculados para producir cargas oscilantes e correntes que suxer\u00edan as ecuaci\u00f3ns de Maxwell. Hertz tam\u00e9n desenvolveu m\u00e9todos para detectar esas ondas, e produciu e caracterizou as que m\u00e1is tarde ser\u00edan chamadas microondas.\nWilhelm R\u00f6ntgen descubriu e deulle nome aos raios X. O 8 de novembro de 1895despois de estar experimentando con altas voltaxes aplicadas a un tubo de baleiro, observou unha fluorescencia nun prato pr\u00f3ximo de vidro revestido. Nun mes descubriu as propiedades m\u00e1is importantes dos raios X.\nO \u00faltimo tramo do espectro electromagn\u00e9tico en ser descuberto est\u00e1 asociado coa radioactividade.Henri Becquerel achou que, dun xeito similar ao que fac\u00edan os raios X, sales de uranio causaban unha especie de n\u00e9boa nunha placa fotogr\u00e1fica non exposta directamente, a trav\u00e9s dun papel que a cubr\u00eda; e Marie Curie deuse conta que s\u00f3 certos elementos produc\u00edan estes raios de enerx\u00eda, descubrindo pronto a intensa radiaci\u00f3n do radio. En 1899, a trav\u00e9s da simple experimentaci\u00f3n, Ernest Rutherford diferenciou a radiaci\u00f3n da pechblenda entre raios alfa e raios beta, probando as\u00ed a existencia deste tipo de radiaci\u00f3n de part\u00edculas cargadas. Por\u00e9n, en 1900, o cient\u00edfico franc\u00e9s Paul Villard descubriu outro tipo de radiaci\u00f3n do radio con carga neutra e especialmente penetrante e, despois de que a describira, Rutherford deuse conta que ti\u00f1a que ser un terceiro tipo de radiaci\u00f3n que denominou raios gamma en 1903. En 1910, o f\u00edsico William Henry Bragg demostrou que os raios gamma son radiaci\u00f3n electromagn\u00e9tica, non part\u00edculas, e en 1914 Rutherford e Edward Andrade mediron a s\u00faa lonxitude de onda, encontrando que era similar \u00e1 dos raios X pero m\u00e1is curta e, xa que logo, con m\u00e1is alta frecuencia, a\u00ednda que un 'cruzamento' entre os raios X e os gamma permite que os raios X sexan m\u00e1is longos (e, polo tanto, a lonxitude de onda m\u00e1is curta) que os raios gamma e viceversa. A orixe do raio difer\u00e9nciaos, os raios gamma tenden a ser un fen\u00f3meno natural orixinado no n\u00facleo inestable dun \u00e1tomo e os raios X son xerados el\u00e9ctricamente (e, polo tanto, artificiais) a menos que sexan un resultado da radiaci\u00f3n de freada dos raios X bremsstrahlung, causada pola interacci\u00f3n de part\u00edculas de r\u00e1pido movemento (como as part\u00edculas beta) colisionando con determinados materiais, xeralmente de n\u00fameros at\u00f3micos m\u00e1is elevados.\nEspectro electromagn\u00e9tico.\nA radiaci\u00f3n electromagn\u00e9tica (a designaci\u00f3n \"radiaci\u00f3n\" excl\u00fae a electricidade est\u00e1tica e magn\u00e9tica e os campos pr\u00f3ximos) clasif\u00edcase segundo a lonxitude de onda en ondas de radio, microondas, Radiaci\u00f3n infravermella, espectro vis\u00edbel, radiaci\u00f3n ultravioleta, raios X e raios gamma. As ondas electromagn\u00e9ticas arbitrarias poden ser expresadas mediante a an\u00e1lise de Fourier en termos de ondas monocrom\u00e1ticas sinusoidales, cada unha das cales pode \u00e1 s\u00faa vez ser clasificada nunha destas rexi\u00f3ns do espectro electromagn\u00e9tico.\nPara determinadas clases de ondas electromagn\u00e9tica, \u00e9 m\u00e1is \u00fatil tratar a forma da onda coma \"aleatoria\", e ent\u00f3n a an\u00e1lise espectral debe realizarse mediante t\u00e9cnicas matem\u00e1ticas lixeiramente diferentes apropiadas para procesos aleatorios ou estoc\u00e1sticos. Nestes casos, os compo\u00f1entes individuais da frecuencia est\u00e1n representados en termos do seu contido de \"poder\", e a informaci\u00f3n de fase non se conserva. Esta representaci\u00f3n ch\u00e1mase densidade espectral de potencia do proceso aleatorio. A radiaci\u00f3n electromagn\u00e9tica aleatoria que require este tipo de an\u00e1lise \u00e1chase, por exemplo, no interior das estrelas e noutras outras formas de radiaci\u00f3n de banda moi ancha coma no campo de onda de punto cero do baleiro electromagn\u00e9tico.\nO comportamento da radiaci\u00f3n electromagn\u00e9tica depende da s\u00faa frecuencia. As frecuencias m\u00e1is baixas te\u00f1en lonxitudes de onda m\u00e1is longas, e as frecuencias m\u00e1is elevadas te\u00f1en lonxitudes de onda m\u00e1is curtas, e est\u00e1n asociadas con fot\u00f3ns de alta enerx\u00eda. Non hai un l\u00edmite fundamental co\u00f1ecido para estas lonxitudes de onda ou enerx\u00edas a cada extremo do espectro, a\u00ednda que os fot\u00f3ns con enerx\u00edas pr\u00f3ximas \u00e1 enerx\u00eda de Planck ou super\u00e1ndoa (demasiado altas para teren sido observadas) requirir\u00e1n novas teor\u00edas f\u00edsicas para describirlas.\nAs ondas de son non son radiaci\u00f3ns electromagn\u00e9ticas. No extremo inferior do espectro electromagn\u00e9tico, desde preto de 20\u00a0Hz ata aproximadamente 20\u00a0kHz, est\u00e1n frecuencias que poden considerarse no rango de son. Por\u00e9n, as ondas electromagn\u00e9ticas non poden ser percibidas directamente polos o\u00eddos humanos. As ondas sonoras son, pola contra, a compresi\u00f3n oscilante das mol\u00e9culas. Para ser o\u00edda, a radiaci\u00f3n electromagn\u00e9tica debe converterse en ondas de presi\u00f3n do flu\u00eddo no que se atopa o o\u00eddo (sexa o flu\u00eddo aire, auga ou alg\u00fan outro).\nTipos de radiaci\u00f3n electromagn\u00e9tica e propiedades.\nPor orde de frecuencia ascendente, dist\u00ednguense os seguintes tipos de radiaci\u00f3n electromagn\u00e9tica:\nOndas de radio.\nAs ondas de radio son o tipo de radiaci\u00f3n electromagn\u00e9tica de m\u00e1is baixa frecuencia (entre 3 Hz e 3\u00a0GHz) e enerx\u00eda. Xa que logo \u00e9 a que ten as m\u00e1is altas lonxitudes de onda (desde 1 dm ata 100.000\u00a0km).\nNas frecuencias de radio, a radiaci\u00f3n electromagn\u00e9tica interact\u00faa amplamente coa materia como unha gran colecci\u00f3n de cargas que se espallan por grandes cantidades de \u00e1tomos afectados. Nos condutores el\u00e9ctricos, o movemento masivo inducido de carga (correntes el\u00e9ctricas) orixina a absorci\u00f3n da radiaci\u00f3n electromagn\u00e9tica, ou a separaci\u00f3n de cargas que causan a xeraci\u00f3n dunha nova radiaci\u00f3n electromagn\u00e9tica (reflexi\u00f3n efectiva da radiaci\u00f3n electromagn\u00e9tica). Un exemplo disto \u00e9 a absorci\u00f3n ou emisi\u00f3n de ondas de radio por antenas. Estes efectos poden abarcar distancias macrosc\u00f3picas nos condutores debido \u00e1 s\u00faa gran lonxitude de onda.\nMicroondas.\nAs microondas son unha forma de radiaci\u00f3n electromagn\u00e9tica con lonxitudes de onda que var\u00edan desde un decimetro a un mil\u00edmetro; con frecuencias entre 3 e 300\u00a0GHz.\nAs radiaci\u00f3ns de microondas, ao entraren en contacto coa materia e, en particular, cun condutor el\u00e9ctrico, comp\u00f3rtanse dun xeito an\u00e1logo a como o fan as ondas de radio. Por exemplo, cando se produce a absorci\u00f3n de microondas por auga ou outras mol\u00e9culas cun momento dipolar el\u00e9ctrico; fen\u00f3meno que se aplica para producir calor dentro dun forno microondas.\nInfravermellas.\nSon radiaci\u00f3ns electromagn\u00e9ticas de frecuencias comprendidas entre 300\u00a0GHz e 300 THz, e lonxitudes de onda de 1\u00a0mm ata 1 \u03bcm.\nDo mesmo xeito que as onda de radio e as microondas, os infravermellos tam\u00e9n se ven reflectidos polos metais (como tam\u00e9n a maior\u00eda das radiaci\u00f3ns electromagn\u00e9ticas ultravioletas). Non obstante, a diferenza das ondas de radio de frecuencia baixa e da radiaci\u00f3n de microondas, a radiaci\u00f3n infravermella interact\u00faa comunmente cos dipolos presentes en mol\u00e9culas sinxelas, que cambian a medida que os \u00e1tomos vibran nos extremos dun \u00fanico v\u00ednculo qu\u00edmico. En consecuencia, \u00e9 absorbida por unha gran variedade de substancias, \u00e1s que fai aumentar a temperatura a medida que as vibraci\u00f3ns se disipan como calor. O mesmo proceso, que se executa en sentido inverso, fai que as substancias a granel irradien de forma espont\u00e1nea en frecuencias infravermellas (ver \"radiaci\u00f3n t\u00e9rmica\").\nLuz vis\u00edbel.\nFontes naturais producen radiaci\u00f3n electromagn\u00e9tica. As de lonxitude de onda entre, aproximadamente, 400\u00a0nm e 700\u00a0nm \u00e9 detectada directamente polo ollo humano e percibida como luz vis\u00edbel. Outras lonxitudes de onda, especialmente infravermellos (m\u00e1is de 700\u00a0nm) e ultravioleta (m\u00e1is curtos que 400\u00a0nm) pr\u00f3ximos, tam\u00e9n se refiren \u00e1s veces como luz.\nA medida que a frecuencia aumenta no rango vis\u00edbel, os fot\u00f3ns te\u00f1en enerx\u00eda suficiente para cambiar a estrutura de uni\u00f3ns dalgunhas mol\u00e9culas individuais. Non \u00e9 casualidade que isto ocorra no \"alcance visible\", xa que o mecanismo de visi\u00f3n implica o cambio no enlace dunha \u00fanica mol\u00e9cula (retinal) que absorbe a luz na rodopsina da retina do ollo humano. A fotos\u00edntese tam\u00e9n se fai posible neste rango por motivos similares, xa que unha soa mol\u00e9cula de clorofila est\u00e1 excitada por un s\u00f3 fot\u00f3n. Os animais que detectan infravermellos, como as serpes, utilizan pequenos paquetes de auga que cambian a temperatura, nun proceso esencialmente t\u00e9rmico que implica moitos fot\u00f3ns. Por este motivo, crese que as radiaci\u00f3ns infravermellas, as microondas e as ondas de radio danan as mol\u00e9culas e os tecidos biol\u00f3xicos s\u00f3 mediante o quecemento a granel, e non pola excitaci\u00f3n dos fot\u00f3ns individuais da radiaci\u00f3n.\nA luz vis\u00edbel pode afectar a algunhas mol\u00e9culas con simples fot\u00f3ns, pero normalmente non de forma permanente ou prexudicial, pola ausencia da suficiente alta enerx\u00eda para aumentar a temperatura a niveis dani\u00f1os. Por\u00e9n, nos tecidos vexetais que realizan a fotos\u00edntese, os carotenoides act\u00faan para extinguir a clorofila excitada electr\u00f3nicamente producida pola luz visible nun proceso chamado extinci\u00f3n non fotoqu\u00edmica, a fin de evitar reacci\u00f3ns que interferir\u00edan coa fotos\u00edntese a altos niveis luminosos. Evidencias limitadas indican que algunhas especies reactivas de os\u00edxeno son creadas por luz vis\u00edbel na pel, e que estas poden desenvolver alg\u00fan papel no fotoenvellecemento, do mesmo xeito que a radiaci\u00f3n ultravioleta A.\nRadiaci\u00f3n ultravioleta.\nA medida que a frecuencia aumenta no ultravioleta (UV), os fot\u00f3ns adquiren suficiente enerx\u00eda (uns tres electr\u00f3ns voltios ou m\u00e1is) para excitar certas mol\u00e9culas con enlace dobre nunha reorganizaci\u00f3n qu\u00edmica permanente. No ADN, isto causa danos duradeiros. O ADN tam\u00e9n \u00e9 danado indirectamente por especies reactivas do os\u00edxeno producidas pola radiaci\u00f3n ultravioleta A (UVA), que ten enerx\u00eda demasiado baixa para danar o ADN directamente. \u00c9 por iso que a radiaci\u00f3n ultravioleta en todas as s\u00faas lonxitudes de onda pode danar o ADN, e \u00e9 capaz de causar cancro e (para UVB) as queimaduras da pel (queimaduras solares) que son moito peores cas producidas por efectos de quecemento simple (aumento de temperatura). Esta propiedade de causar danos moleculares, desproporcionada cos efectos do quecemento, \u00e9 caracter\u00edstica de todas as radicaci\u00f3ns electromagn\u00e9ticas con frecuencias no rango da luz vis\u00edbel e superiores. Estas propiedades das radiaci\u00f3ns de alta frecuencia d\u00e9bense a efectos cu\u00e1nticos que danan permanentemente materiais e tecidos a nivel molecular.\nNo extremo m\u00e1is alto do rango ultravioleta, a enerx\u00eda dos fot\u00f3ns chega a ser o suficientemente grande como para transmitir a enerx\u00eda suficiente aos electr\u00f3ns para que se liberen do \u00e1tomo, nun proceso chamado fotoionizaci\u00f3n. A enerx\u00eda necesaria para iso \u00e9 sempre maior que aproximadamente 10 electr\u00f3n-volt (eV), correspondentes a lonxitudes de onda menores que 124\u00a0nm (algunhas fontes suxiren un corte m\u00e1is real de 33 eV, que \u00e9 a enerx\u00eda necesaria para ionizar auga). Este extremo alto do espectro ultravioleta con enerx\u00edas no rango de ionizaci\u00f3n aproximado, \u00e1s veces \u00e9 chamado \"UV extrema\". O UV ionizante \u00e9 filtrado fortemente pola atmosfera da Terra).\nA radiaci\u00f3n electromagn\u00e9tica composta por fot\u00f3ns que transportan a m\u00ednima enerx\u00eda de ionizaci\u00f3n ou superior, que incl\u00fae todo o espectro con lonxitudes de onda m\u00e1is curtas, denom\u00ednase radiaci\u00f3n ionizante. Existen outros tipos de radiaci\u00f3n ionizante producidos por part\u00edculas non electromagn\u00e9ticas. A radiaci\u00f3n ionizante de tipo electromagn\u00e9tico est\u00e9ndese desde a ultravioleta extrema ata todas as frecuencias m\u00e1is altas e as lonxitudes de onda m\u00e1is curtas, o que significa que todos os raios X e os raios gamma son deste tipo. Estas radiaci\u00f3ns son capaces de producir os tipos m\u00e1is severos de dano molecular, como por exemplo en biolox\u00eda as alteraci\u00f3ns nas biomol\u00e9culas, inclu\u00edndo mutaci\u00f3ns e cancro, moitas veces a grandes profundidades por debaixo da pel. As radiaci\u00f3ns desde o extremo m\u00e1is alto do espectro de raios X, e todo do espectro de raios gamma, te\u00f1en capacidade penetrante na materia.\nRaios X.\nDespois dos UV, ve\u00f1en no espectro os raios X, con frecuencias comprendidas entre os 30 PHz e os 30 EHz e lonxitudes de onda no rango de 10 pm ata 10\u00a0nm.\nOs raios X tam\u00e9n se ionizan como os rangos superiores do UV. Non obstante, debido \u00e1s s\u00faas enerx\u00edas m\u00e1is altas, os raios X tam\u00e9n poden interactuar coa materia mediante o efecto Compton. Os raios X fortes te\u00f1en lonxitudes de onda m\u00e1is curtas que os raios X brandos e poden atravesar moitas substancias con pouca absorci\u00f3n, o que os fai \u00fatiles para \"ver a trav\u00e9s de\" obxectos con \"espesores\" inferiores a o equivalente a uns poucos metros de auga. Un uso notable \u00e9 o diagn\u00f3stico pola imaxe de raios X na medicina (un proceso co\u00f1ecido como radiograf\u00eda). Os raios X son \u00fatiles como sondas na f\u00edsica de alta enerx\u00eda. En astronom\u00eda, os discos de acreci\u00f3n ao redor das estrelas de neutr\u00f3ns e os buracos negros emiten raios-X, permitindo o estudo destes fen\u00f3menos. Os raios X tam\u00e9n son emitidos polas coroas das estrelas e son fortemente emitidos por alg\u00fans tipos de nebulosas. Por\u00e9n, os telescopios de raios X deben situarse f\u00f3ra da atmosfera da Terra para ver raios X astron\u00f3micos, xa que a gran profundidade da atmosfera da Terra faina opaca aos raios X (con densidade de \u00e1rea de 1.000 gramos por cm2), equivalente a un espesor de 10 metros de auga, cantidade suficiente para bloquear case todos os raios X e raios gamma astron\u00f3micos.\nRaios gamma.\nSon os de menor lonxitude de onda (menor que 10 pm) e m\u00e1is alta frecuencia (maior que 30 EHz) e enerx\u00eda.\nForon descubertos por Paul Ulrich Villard en 1900. Son os fot\u00f3ns m\u00e1is enerx\u00e9ticos, que non te\u00f1en un l\u00edmite inferior definido para a s\u00faa lonxitude de onda. Na astronom\u00eda son valiosos para o estudo de obxectos ou rexi\u00f3ns de alta enerx\u00eda pero, como ocorre con raios X, s\u00f3 se poden observar con telescopios f\u00f3ra da atmosfera terrestre. Os raios gamma (\u03b3) son utilizados experimentalmente en f\u00edsica pola s\u00faa capacidade penetrante e son producidos por unha serie de radiois\u00f3topos. Son utilizados para a irradiaci\u00f3n de alimentos e sementes para a esterilizaci\u00f3n, e na medicina \u00fasanse ocasionalmente na terapia do cancro por radiaci\u00f3n. M\u00e1is comunmente, os raios gamma util\u00edzanse para a imaxe diagn\u00f3stica na medicina nuclear, sendo un exemplo os escaneos PET. A lonxitude de onda dos raios gamma pode ser medida con gran precisi\u00f3n a trav\u00e9s dos efectos da dispersi\u00f3n de Compton.\nA radiaci\u00f3n t\u00e9rmica electromagn\u00e9tica como unha forma de calor.\nA estrutura b\u00e1sica da materia implica part\u00edculas cargadas ligadas. Cando a radiaci\u00f3n electromagn\u00e9tica incide na materia, fai oscilar e ga\u00f1ar enerx\u00eda \u00e1s part\u00edculas cargadas. O destino final desta enerx\u00eda depende do contexto. Pode ser inmediatamente re-radiada e aparecer como radiaci\u00f3n dispersa, reflectida ou transmitida. P\u00f3dese disipar noutros movementos microsc\u00f3picos dentro da materia, chegando ao equilibrio t\u00e9rmico e manifest\u00e1ndose como enerx\u00eda t\u00e9rmica, ou mesmo transformarse en enerx\u00eda cin\u00e9tica no material. Cunhas poucas excepci\u00f3ns relacionadas con fot\u00f3ns de alta enerx\u00eda (como a fluorescencia, a xeraci\u00f3n harm\u00f3nica, as reacci\u00f3ns fotoqu\u00edmicas, o efecto fotovoltaico das radiaci\u00f3ns ionizantes en radiaci\u00f3n ultravioleta, a radiaci\u00f3n X e a radiaci\u00f3n gamma), a radiaci\u00f3n electromagn\u00e9tica absorbida simplemente deposita a s\u00faa enerx\u00eda quentando o material. Isto ocorre para a radiaci\u00f3n de infravermellos, microondas e ondas de radio. As ondas de radio intensas poden queimar t\u00e9rmicamente o tecido vivo e poden coci\u00f1ar os alimentos. Ademais dos l\u00e1seres de infravermellos, os l\u00e1seres suficientemente intensos de luz vis\u00edbel e ultravioleta poden queimar facilmente un papel.\nA radiaci\u00f3n ionizante crea electr\u00f3ns de alta velocidade nun material e rompe enlaces qu\u00edmicos, pero despois de que estes electr\u00f3ns choquen moitas veces con outros \u00e1tomos, eventualmente a maior parte da enerx\u00eda conv\u00e9rtese en enerx\u00eda t\u00e9rmica. Todo isto ocorre nunha pequena fracci\u00f3n de segundo. Este proceso fai que a radiaci\u00f3n ionizante sexa moito m\u00e1is perigosa por unidade de enerx\u00eda que a radiaci\u00f3n non ionizante. Esta advertencia tam\u00e9n se aplica \u00e1 radiaci\u00f3n UV, a\u00ednda que case toda ela non \u00e9 ionizante, porque a UV pode danar as mol\u00e9culas por excitaci\u00f3n electr\u00f3nica, que \u00e9 moito maior por unidade de enerx\u00eda unitaria que os efectos de quecemento.\nA radiaci\u00f3n infravermella na distribuci\u00f3n espectral dun corpo negro adoita considerarse unha forma de calor, xa que ten unha temperatura equivalente e est\u00e1 asociada cun cambio de entrop\u00eda por unidade de enerx\u00eda t\u00e9rmica. Non obstante, \"calor\" \u00e9 un termo t\u00e9cnico en f\u00edsica e termodin\u00e1mica, e moitas veces conf\u00fandese coa enerx\u00eda t\u00e9rmica. Calquera tipo de enerx\u00eda electromagn\u00e9tica pode transformarse en enerx\u00eda t\u00e9rmica en interacci\u00f3n coa materia. As\u00ed, calquera radiaci\u00f3n electromagn\u00e9tica pode \"quentar\" (no sentido de aumentar a enerx\u00eda t\u00e9rmica) dun material, cando \u00e9 absorbida\nO proceso inverso, ou reversible no tempo, da absorci\u00f3n \u00e9 a radiaci\u00f3n t\u00e9rmica. Gran parte da enerx\u00eda t\u00e9rmica na materia consiste nun movemento aleatorio de part\u00edculas cargadas, e esta enerx\u00eda pode irradiarse f\u00f3ra da materia. A radiaci\u00f3n resultante pode ser posteriormente absorbida por outra peza de materia, coa enerx\u00eda depositada que quenta o material.\nA radiaci\u00f3n electromagn\u00e9tica nunha cavidade opaca no equilibrio t\u00e9rmico \u00e9 efectivamente unha forma de enerx\u00eda t\u00e9rmica, cunha radiaci\u00f3n de entrop\u00eda m\u00e1xima."}
{"id": "24151", "revid": "1822", "url": "https://gl.wikipedia.org/wiki?curid=24151", "title": "CSMA/CD", "text": "CSMA/CD (Carrier Sense Multiple Access with Collision Detection, posible traduci\u00f3n Acceso M\u00faltiple con Escoita de Portadora e Detecci\u00f3n de Colisi\u00f3ns), \u00e9 unha t\u00e9cnica usada nas redes Ethernet para mellorar as s\u00faas prestaci\u00f3ns. Anteriormente a esta t\u00e9cnica us\u00e1ronse as t\u00e9cnicas Aloha puro e Aloha ranurado, pero \u00e1mbalas d\u00faas presentaban unhas prestaci\u00f3ns baixas que deron lugar \u00e1 t\u00e9cnica CSMA, que foi posteriormente mellorada coa aparici\u00f3n da CSMA/CD.\nNo m\u00e9todo de acceso CSMA/CD, os dispositivos da rede que te\u00f1en datos para transmitir funcionan no modo \"escoitar antes de transmitir\".\nCSMA.\nA t\u00e9cnica CSMA emprega un medio de acceso m\u00faltiple, e a estaci\u00f3n que desexa emitir previamente escoita a canle antes de emitir. Se a canle est\u00e1 ocupada espera un tempo aleatorio e volve a escoitar. Cando detecta que a canle est\u00e1 libre pode actuar de d\u00faas formas distintas: emitindo de inmediato ou esperando un tempo aleatorio antes de emitir.\nSe emite cunha probabilidade p, dise que \u00e9 un sistema \"CSMA p-persistente\", mentres que se emite de immediato dise que \u00e9 un sistema \"CSMA 1-persistente\".\nUnha vez comezado a emitir, non para ata que remata de enviar a trama completa. Isto sup\u00f3n que se pode producir unha colisi\u00f3n se d\u00faas estaci\u00f3ns intentan transmitir ao mesmo tempo, de forma que as tramas emitidas por ambas ser\u00e1n incompresibles para as outras estaci\u00f3ns e a transmisi\u00f3n fallar\u00e1.\nCSMA/CD.\nA t\u00e9cnica CSMA/CD sup\u00f3n unha mellora sobre a CSMA, pois a estaci\u00f3n est\u00e1 a escoita ao mesmo tempo que emite, de forma que se detecta unha colisi\u00f3n det\u00e9n inmediatamente a trasmisi\u00f3n.\nA ganancia obtida \u00e9 o tempo que non se contin\u00faa utilizando o medio para realizar unha transmisi\u00f3n que resultar\u00e1 err\u00f3nea, e que poder\u00e1 aproveitar outra estaci\u00f3n para transmitir."}
{"id": "24152", "revid": "56817", "url": "https://gl.wikipedia.org/wiki?curid=24152", "title": "Transmisi\u00f3n", "text": "En F\u00edsica, a transmisi\u00f3n \u00e9 o fen\u00f3meno complementario da reflexi\u00f3n, da absorci\u00f3n e da dispersi\u00f3n. Manif\u00e9stase tanto no tr\u00e1nsito de enerx\u00eda ou radiaci\u00f3n de diferentes tipos, dun medio a outro ou por un medio non homox\u00e9neo (complementaria \u00e1 reflexi\u00f3n), como no tr\u00e1nsito por un medio homox\u00e9neo (complementaria \u00e1 absorci\u00f3n e \u00e1 dispersi\u00f3n (en ingl\u00e9s \"scattering\"). As\u00ed ch\u00e1mase enerx\u00eda transmitida \u00e1 parte da enerx\u00eda incidente que non \u00e9 absorbida, nin reflictida, nin dispersada.\nTransmisi\u00f3n de informaci\u00f3n (ou de sinais).\nO medio de transmisi\u00f3n de datos serve para ofrecer soporte ao fluxo de datos entre dous puntos. Usamos o termo \"li\u00f1a\" para designar o medio de transmisi\u00f3n usado entre eses puntos. Esa li\u00f1a pode ser dun par de f\u00edos, un cabo coaxial, fibra \u00f3ptica, comunicaci\u00f3n por radio frecuencia ou ata mesmo por sat\u00e9lites. Desta forma, podemos afirmar que o ar \u00e9 tam\u00e9n un medio de transmisi\u00f3n."}
{"id": "24153", "revid": "69467", "url": "https://gl.wikipedia.org/wiki?curid=24153", "title": "Raios X", "text": "Os raios X son emisi\u00f3ns electromagn\u00e9ticas de natureza semellante \u00e1 luz vis\u00edbel. A s\u00faa lonxitude de onda vai de 0,05 \u00e1ngstrom ata centenas de \u00e1ngstroms.\nO espectro de lonxitudes de onda utiliz\u00e1bel \u00e9 o correspondente a aproximadamente entre 5 pic\u00f3metros e 10 nan\u00f3metros. A enerx\u00eda dos fot\u00f3ns \u00e9 da orde do keV (quilo electr\u00f3n-volt), entre alg\u00fans keV e algunhas centenas de keV. A xeraci\u00f3n desta enerx\u00eda electromagn\u00e9tica d\u00e9bese \u00e1 transici\u00f3n de electr\u00f3ns nos \u00e1tomos, ou da desaceleraci\u00f3n de part\u00edculas cargadas.\nComo toda enerx\u00eda electromagn\u00e9tica de natureza ondulatoria, os raios X sofren interferencia, polarizaci\u00f3n, refracci\u00f3n, difracci\u00f3n e reflexi\u00f3n, entre outros efectos. A\u00ednda que de lonxitude de onda moito maior, a s\u00faa natureza electromagn\u00e9tica \u00e9 id\u00e9ntica \u00e1 da luz.\nHistoria.\nA busca.\nO escoc\u00e9s James Clerk Maxwell, no s\u00e9culo XIX, previu a existencia e a natureza das ondas electromagn\u00e9ticas, que incl\u00faen ata a luz vis\u00edbel.\nEn 1887, o alem\u00e1n Heinrich Rudolf Hertz, produciu as primeiras ondas electromagn\u00e9ticas artificiais (ondas de radio), usando consellos de Hermann von Helmholtz. Entre outras cousas, Helmholtz suxeriu que unha radiaci\u00f3n electromagn\u00e9tica de alta frecuencia deber\u00eda interactuar fortemente coa materia, \u00e1 semellanza das ondas sonoras nun instrumento de cordas. Suxeriu tam\u00e9n que estas ondas poder\u00edan ser moi penetrantes.\nHelmholtz chegou a indicar o instrumento adecuado para producir esas ondas penetrantes: a ampola de Crookes, chamada na \u00e9poca tubo de Crookes, onde eran xerados os misteriosos \"raios cat\u00f3dicos\".\nMoitos cient\u00edficos en Europa comezaron a procurar ese tipo de radiaci\u00f3n. Entre eles, o maior especialista en raios cat\u00f3dicos de Alema\u00f1a, Philipp Lenard.\nA dificultade na \u00e9poca era que non se dispu\u00f1a dun m\u00e9todo de detecci\u00f3n que mostrase se de feito exist\u00edan tales radiaci\u00f3ns.\nO descubrimento.\nFoi Wilhelm Conrad R\u00f6ntgen quen descubriu e bautizou os raios X, al\u00e9n de facer a primeira radiograf\u00eda da historia. Isto ocorreu cando R\u00f6ntgen estudaba o fen\u00f3meno da luminescencia producida por raios cat\u00f3dicos nun tubo de Crookes. Este dispositivo, foi envolto cunha caixa de papel negro e gardado nunha c\u00e1mara escura. Pr\u00f3ximo \u00e1 caixa, hab\u00eda un pedazo de papel recuberto de platinocianeto de bario.\nConrad R\u00f6ntgen percibiu que, cando fornec\u00eda corrente el\u00e9ctrica aos electr\u00f3ns do tubo, este, emit\u00eda unha radiaci\u00f3n que velaba a chapa fotogr\u00e1fica, intrigado, resolveu intercalar entre o dispositivo e o papel fotogr\u00e1fico, corpos opacos \u00e1 luz vis\u00edbel. Desta forma obtivo probas de que varios materiais opacos \u00e1 luz diminu\u00edan, mais non eliminaban a emisi\u00f3n desta estra\u00f1a irradiaci\u00f3n inducida polo raio de luz invis\u00edbel, ent\u00f3n desco\u00f1ecido.\nIsto indicaba que a enerx\u00eda atravesaba facilmente os obxectos, e se comportaba como a luz vis\u00edbel. Despois de exhaustivas experiencias con obxectos inanimados, R\u00f6ntgen resolveu pedir \u00e1 s\u00faa esposa p\u00f3r a man entre o dispositivo e o papel fotogr\u00e1fico. A foto revelou a estrutura \u00f3sea interna da man humana, con todas as s\u00faas formaci\u00f3ns \u00f3seas, foi a primeira imaxe de raios X, nome dado polo cient\u00edfico \u00e1 s\u00faa descuberta o 8 de novembro de 1895.\nCaracter\u00edsticas.\nProduci\u00f3n.\nO dispositivo que xera os raios X ch\u00e1mase de tubo de Coolidge. Da mesma forma que unha v\u00e1lvula termi\u00f3nica, este compo\u00f1ente \u00e9 un tubo oco e evacuado, a\u00ednda pos\u00fae un c\u00e1todo incandescente que xera un fluxo de electr\u00f3ns de alta enerx\u00eda. Estes acel\u00e9ranse por unha grande diferenza de potencial e atinxen ao \u00e1nodo.\nO \u00e1nodo \u00e9 oco e confeccionado en tungsteno. A raz\u00f3n deste tipo de construci\u00f3n \u00e9 a xeraci\u00f3n de calor polo proceso de creaci\u00f3n dos raios X. Para non fundir, o dispositivo necesita de arrefriamento a trav\u00e9s da circulaci\u00f3n de aceite.\nAo acelerarse, os electr\u00f3ns ga\u00f1an enerx\u00eda e direcci\u00f3nanse contra un branco, ao atinxilo son bruscamente freados perdendo unha parte da enerx\u00eda adquirida durante a aceleraci\u00f3n. O resultado das colisi\u00f3ns e do freo \u00e9 a enerx\u00eda transferida dos electr\u00f3ns aos \u00e1tomos do elemento branco. Este aqu\u00e9cese bruscamente, pois en torno do 99% da enerx\u00eda do feixe electr\u00f3nico dis\u00edpase nel.\nA brusca desaceleraci\u00f3n dunha carga electr\u00f3nica xera a emisi\u00f3n dun pulso de radiaci\u00f3n electromagn\u00e9tica. A este efecto d\u00e1selle o nome de \"Bremsstrahlung\", que significa radiaci\u00f3n de freo.\nAs formas de colisi\u00f3n do feixe electr\u00f3nico no branco danse en diferentes niveis enerx\u00e9ticos debido \u00e1s variaci\u00f3ns nas colisi\u00f3ns ocorridas. Como existen varias formas pos\u00edbeis de colisi\u00f3n debidas \u00e1 angulaci\u00f3n da traxectoria, o electr\u00f3n non chega a perder a totalidade da enerx\u00eda adquirida nun \u00fanico choque, ocorrendo ent\u00f3n a xeraci\u00f3n dun amplo espectro de radiaci\u00f3n nunha gama de frecuencias bastante longa, ou en diversas lonxitudes de onda. Estas dependen da enerx\u00eda inicial do feixe electr\u00f3nico incidente. Este \u00e9 o motivo polo cal existe a necesidade de millares de voltios de potencial de aceleraci\u00f3n para a produci\u00f3n dos raios X.\nDetecci\u00f3n.\nA detecci\u00f3n dos raios X pode facerse de diversas maneiras, a principal \u00e9 a impresi\u00f3n de chapas fotogr\u00e1ficas que permite o uso medicinal e industrial a trav\u00e9s das \"radiograf\u00edas\". Outras formas de detecci\u00f3n son polo quecemento de elementos a base de chumbo, que xeran imaxes termogr\u00e1ficas, o quecemento de l\u00e1minas de chumbo para medir a s\u00faa intensidade, al\u00e9n de elementos que pos\u00faen gases no seu interior a exemplo da v\u00e1lvula Geiger-M\u00fcller utilizada para a detecci\u00f3n de radiaci\u00f3n ionizante e radiaci\u00f3n non ionizante.\nUsos.\nMedicina.\nNa medicina os raios X util\u00edzanse nas an\u00e1lises das condici\u00f3ns dos \u00f3rganos internos, investigaci\u00f3ns de fracturas, tratamento de tumores, cancro, doenzas \u00f3seas etc.\nCon finalidades terap\u00e9uticas os raios X util\u00edzanse cunha irradiaci\u00f3n aproximada de cinco mil r\u00f6ntgens, sobre pequenas \u00e1reas do corpo, por pequeno espazo de tempo.\nExposici\u00f3n.\nA tolerancia do organismo humano \u00e1 exposici\u00f3n aos raios X \u00e9 de 0,1 r\u00f6ntgen por d\u00eda no m\u00e1ximo en toda a superficie corp\u00f3rea. A radiaci\u00f3n dun r\u00f6ntgen produce en formula_1 gramos de ar, a liberaci\u00f3n por ionizaci\u00f3n, dunha carga el\u00e9ctrica de formula_2C.\nNo ser humano a exposici\u00f3n prolongada aos raios X poder\u00e1 arrubiar a pel, crear ulceraci\u00f3ns e dar lugar \u00e1 aparici\u00f3n de ampolas. En casos m\u00e1is graves de exposici\u00f3n poder\u00e1 causar serias lesi\u00f3ns cancer\u00edxenas, morte das c\u00e9lulas e leucemia.\nInvestigaci\u00f3n de materiais.\nNa industria, os raios X util\u00edzanse no exame de fracturas de pezas, condici\u00f3ns de fundici\u00f3n, al\u00e9n doutros empregos relacionados. Nos laboratorios de an\u00e1lises f\u00edsico-qu\u00edmicas os raios X te\u00f1en un amplo rango de utilizaci\u00f3n.\nNatureza electromagn\u00e9tica.\nOs raios X prop\u00e1ganse \u00e1 velocidade da luz, como calquera radiaci\u00f3n electromagn\u00e9tica est\u00e1n suxeitos aos fen\u00f3menos de refracci\u00f3n, difracci\u00f3n, reflexi\u00f3n, polarizaci\u00f3n, interferencia e atenuaci\u00f3n. A s\u00faa penetrancia nos materiais \u00e9 relevante, pois todas as substancias son transparentes aos raios X en maior ou menor grao.\nNalgunhas substancias como compostos de calcio e platinocianeto de bario, os raios X xeran luminescencia.\nEsta radiaci\u00f3n ioniza os gases por onde pasa. Igual que a luz vis\u00edbel, non se desv\u00eda pola acci\u00f3n de campos el\u00e9ctricos ou magn\u00e9ticos. Despr\u00e1zase en li\u00f1a recta, vela placas fotogr\u00e1ficas, al\u00e9n de descargar os obxectos cargados electricamente, calquera que sexa a polaridade."}
{"id": "24154", "revid": "205", "url": "https://gl.wikipedia.org/wiki?curid=24154", "title": "Microonda", "text": ""}
{"id": "24155", "revid": "5913266", "url": "https://gl.wikipedia.org/wiki?curid=24155", "title": "Microondas", "text": "Microondas (tam\u00e9n designadas SHF- \"Super High Frequency\") son ondas electromagn\u00e9ticas con lonxitudes de onda maiores que os dos raios infravermellos, mais menores que a lonxitude de onda das ondas de radio. Esta magnitude var\u00eda, consoante os autores, de 30\u00a0cm (1 GHz de frecuencia) ata 1\u00a0cm (30\u00a0GHz de frecuencia).\n\"Nota:\" enriba dos 300\u00a0GHz, a absorci\u00f3n da radiaci\u00f3n electromagn\u00e9tica pola atmosfera da Terra \u00e9 tan grande que esta \u00e9 practicamente opaca para as frecuencias m\u00e1is altas, ata que se torna novamente transparente na, as\u00ed chamada, \"fiestra\" do infravermello ata a luz vis\u00edbel.\nXeraci\u00f3n.\nAs microondas poden xerarse por varios dispositivos, xeralmente divididos en d\u00faas categor\u00edas: dispositivos de estado s\u00f3lido e dispositivos a v\u00e1lvulas. Os dispostivos de estado s\u00f3lido son constitu\u00eddos por semicondutores tales como silicio ou arseniato de galio, e incl\u00faen o transistor de efecto de campo (co\u00f1ecido pola sigla en ingl\u00e9s FET: \"Field Effect Transistor\"), o transistor de xunci\u00f3n bipolar (co\u00f1ecido pola sigla en ingl\u00e9s BXT \"Bipolar Junction Transistor\"), o d\u00edodo Gunn e o d\u00edodo IMPATT, entre outros. Os dispositivos a v\u00e1lvula funcionan con base no movemento bal\u00edstico dos electr\u00f3ns no baleiro, baixo a influencia de campos de control el\u00e9ctricos ou magn\u00e9ticos, e incl\u00faen o \"magnetr\u00f3n\", o \"klystron\", o \"TWT\" e o \"xirotr\u00f3n\"."}
{"id": "24156", "revid": "205", "url": "https://gl.wikipedia.org/wiki?curid=24156", "title": "Laser", "text": ""}
{"id": "24157", "revid": "197", "url": "https://gl.wikipedia.org/wiki?curid=24157", "title": "Visible", "text": ""}
{"id": "24158", "revid": "205", "url": "https://gl.wikipedia.org/wiki?curid=24158", "title": "Infravermella", "text": ""}
{"id": "24159", "revid": "736", "url": "https://gl.wikipedia.org/wiki?curid=24159", "title": "Vis\u00edbel", "text": ""}
{"id": "24160", "revid": "89787", "url": "https://gl.wikipedia.org/wiki?curid=24160", "title": "Mata Amritanandamayi", "text": "M\u0101t\u0101 Amritanandamay\u012b Devi (Devanagiri: \u092e\u093e\u0924\u093e \u0905\u092e\u0943\u0924\u093e\u0928\u0928\u094d\u200d\u0926\u092e\u092f\u0940, Malayalam: \u0d2e\u0d3e\u0d24\u0d3e \u0d05\u0d2e\u0d43\u0d24\u0d3e\u0d28\u0d28\u0d4d\u0d26\u0d2e\u0d2f\u0d3f), nada o 27 de setembro de 1953, \u00e9 unha l\u00edder espiritual hind\u00fa considerada como unha santa polos seus seguidores, m\u00e1is co\u00f1ecida como \"Amma\" (que significa nai), \"Ammachi\" ou \"Mai\".\nTraxectoria.\nAmma naceu o 27 de setembro de 1953 nunha pequena vila de Kerala (ao Sur da India). Recibiu o nome de Sudhamani e, xa durante a s\u00faa infancia, segundo os seus pais v\u00edana moitas veces nun estado de profunda meditaci\u00f3n. Era unha gran devota de Krishna e aos cinco anos xa compu\u00f1a pequenos cantos devocionais.\nCando Sudhamani ti\u00f1a nove anos, s\u00faa nai enfermou e ela tivo que ser a encargada da coci\u00f1a e da casa. Tivo que deixar a escola, a pesar de que era unha boa estudante. Ela ofrec\u00edalle ao Se\u00f1or cada minuto da s\u00faa xornada de traballo, mais os membros da familia non entend\u00edan tanta m\u00edstica e a nena aguantaba malos tratos. Ao acabar o traballo, contra a noite, Sudhamani po\u00f1\u00edase a meditar, cantar ou rezar, e as\u00ed pasaba a noite.\nEla observaba moita dor e sufrimento ao seu redor, e a resposta que recib\u00eda era que ti\u00f1an que pagar o seu \"karma\", mais esta resposta non a contentaba. A crueldade e o ego\u00edsmo do mundo s\u00f3 fac\u00edan acrecentar o amor que Sudhamani lle ti\u00f1a a Deus. A s\u00faa procura da Divindade ti\u00f1a agora o obxectivo de consolar o sufrimento e a dor de todos os seres. As\u00ed, comezou a doar alimentos da s\u00faa propia casa aos veci\u00f1os e pobres que v\u00eda, a pesar dos castigos que recib\u00eda por facelo.\nAos vinte e dous anos, Amma (nome que emprega desde ent\u00f3n) difunde a s\u00faa mensaxe espiritual, de maneira que inn\u00fameras persoas foron ao seu lado para recibir a s\u00faa bendici\u00f3n. Ela aceptou un grupo de disc\u00edpulos que comezou a formar segundo a tradici\u00f3n dos monxes da India. A partir de 1987, tam\u00e9n comeza unha xira anual por todo o mundo, ademais dos seus xa habituais desprazamentos pola India. Desde o principio, a humildade e a compaix\u00f3n, expresadas en silencio e con amor, impresionaron e conmoveron os occidentais que se acercaban a ela.\nEnsinanzas.\nA s\u00faa figura converteuse nun foco de peregrinaci\u00f3n ao que acoden os seus seguidores para recibiren as s\u00faas bendici\u00f3ns, e a casa onde naceu ficou transformada nun ashram, pois Amma aceptou un grupo de disc\u00edpulos que viven segundo as regras do sanyasa, propias da vida tradicional dos monxes da India. Realizou tam\u00e9n numerosas viaxes pola India e desde 1987 xiras mundiais nas que transmite a s\u00faa mensaxe.\nEn 1995 foi invitada para falar nas celebraci\u00f3ns ecum\u00e9nicas que tiveron lugar en Nova York ao se conmemorar o cincuenta aniversario das Naci\u00f3ns Unidas. En agosto de 2000 foi invitada polo Secretario da ONU para participar e intervir no Cume do Milenio pola Paz Mundial. En outubro de 2002 a ONU concedeulle o Premio \u00e1 Non-Violencia Gandhi King e en xullo de 2004 clausurou cun discurso o Parlamento Mundial das Relixi\u00f3ns, celebrado no Forum de Barcelona.\nAs s\u00faas ensinanzas son unha chamada para que as persoas volvan a s\u00faa mirada cara as nobres cualidades na vida coti\u00e1. Ela afirma que o ser humano non pode progresar espiritualmente se non desenvolve un esp\u00edrito altru\u00edsta.\nDesta maneira, creou numerosas obras caritativas co obxectivo constante do desenvolvemento da persoa en todas as s\u00faas dimensi\u00f3ns: escolas, hospitais, campamentos m\u00e9dicos, vivendas, pensi\u00f3ns para mulleres sen recursos, orfanatos e centros de ensino superior (inform\u00e1tica, medicina, enfermar\u00eda, enxe\u00f1ar\u00eda etc).\nAmma obtivo a\u00ednda m\u00e1is proxecci\u00f3n en 2004, ao ser a maior doadora particular na traxedia da tsunami que aflixiu boa parte do sur da Asia, pois doou 23 mill\u00f3ns de d\u00f3lares. Doou tam\u00e9n un mill\u00f3n para o \"Fondo das V\u00edtimas do Furac\u00e1n Katrina.\""}
{"id": "24161", "revid": "69467", "url": "https://gl.wikipedia.org/wiki?curid=24161", "title": "Espectro visible", "text": "O Espectro visible (ou espectro \u00f3ptico) \u00e9 a porci\u00f3n do espectro electromagn\u00e9tico cuxa radiaci\u00f3n pode captarse pola vista humana. Identif\u00edcase esta radiaci\u00f3n como sendo a luz visible, ou simplemente luz. Esta faixa do espectro sit\u00faase entre a radiaci\u00f3n infravermella e a ultravioleta. Para cada frecuencia da luz visible as\u00f3ciase unha cor.\nO espectro visual var\u00eda moito dunha especie animal para a outra. Os cans e os gatos, por exemplo, non ven cores, vendo todo en negro e branco. N\u00f3s, os humanos vemos nunha faixa que vai do vermello ao violeta, pasando polo verde, o amarelo e o azul; outras especies como as cobras ven no infravermello, e as abellas no ultravioleta, cores para as cales somos cegos. Mesmo entre os humanos pode haber grandes variaci\u00f3ns de percepci\u00f3n. Por isto, os l\u00edmites do espectro \u00f3ptico non est\u00e1n ben definidos dende un punto de vista biol\u00f3xico. Dende o punto de vista f\u00edsico, en cambio, v\u00e9n limitado pola lonxitude de onda da cor."}
{"id": "24163", "revid": "98629", "url": "https://gl.wikipedia.org/wiki?curid=24163", "title": "Radar", "text": "O radar (), do ingl\u00e9s Radio Detection And Ranging (Detecci\u00f3n e Telemetr\u00eda por Radio), \u00e9 un dispositivo que permite detectar obxectos a longas distancias.\nO radar emite ondas electromagn\u00e9ticas que son reflectidas por obxectos distantes. A detecci\u00f3n das ondas reflectidas, permite determinar a localizaci\u00f3n do obxecto.\nHistoria do radar.\nO primeiro radar foi constru\u00eddo en 1904, por C. H\u00fclsmeyer en Alema\u00f1a. Naquela \u00e9poca non houbo utilidade pr\u00e1ctica para o dispositivo, de baixa precisi\u00f3n, construci\u00f3n dif\u00edcil, e sistema de detecci\u00f3n de eco ineficiente.\nEn 1934, Pierre David, revisando a teor\u00eda electromagn\u00e9tica, atopou o estudo realizado polo alem\u00e1n. Iniciou ent\u00f3n experiencias para o desenvolvemento dun sistema de detecci\u00f3n por ondas de radio en alta frecuencia, eficiente para a localizaci\u00f3n de avi\u00f3ns. Simultaneamente, Henri Gutton e Maurice Ponte, conseguiron crear un dispositivo de detecci\u00f3n que funcionou con gran precisi\u00f3n.\nEn 1935, instalouse o primeiro sistema de Radiotelemetr\u00eda no nav\u00edo Normand\u00ede co obxectivo de localizar e previr a aproximaci\u00f3n de obst\u00e1culos.\nNo inicio da segunda guerra mundial, Watson Watt, mellorou e desenvolveu novas tecnolox\u00edas, utilizando o sistema de telemetr\u00eda fixa e rotatoria.\nEn funci\u00f3n da mellor\u00eda e da exactitude do procesamento de sinal e eco por radiofrecuencia, aprobouse un proxecto de instalaci\u00f3n piloto para detecci\u00f3n de aeronaves inimigas, na costa da Inglaterra. En funci\u00f3n do \u00e9xito alcanzado desta estaci\u00f3n, instal\u00e1ronse moitas outras en todo o Pa\u00eds.\nOs radares foron moi importantes na previsi\u00f3n de ataques inimigos, pois os ingleses sab\u00edan con precisi\u00f3n a distancia, velocidade e direcci\u00f3n do ataque, tendo tempo de dar a alarma para que a poboaci\u00f3n se protexera, diminu\u00edndo enormemente as baixas civ\u00eds, a pesar do bombardeo constante efectuado polos alem\u00e1ns.\nAs Potencias do Eixo tam\u00e9n estaban a desenvolver un sistema similar, por\u00e9n o seu uso era diferente. Os radares alem\u00e1ns buscaban aumentar a precisi\u00f3n de tiro, facilitando o direcionamento dos proxect\u00eds ao branco.\nFuncionamento do radar.\nO radar est\u00e1 composto por unha antena transmisora e receptora de sinais para Super Alta Frecuencia (SHF). A transmisi\u00f3n \u00e9 un pulso electromagn\u00e9tico de alta potencia, curto per\u00edodo e feixe moi estreito. Durante a propagaci\u00f3n polo espazo, o feixe se alarga en forma de cono, ata atinxir ao branco que est\u00e1 sendo monitorizado, sendo ent\u00f3n reflectido, retornando \u00e1 antena, que neste momento \u00e9 receptora de sinais.\nComo se sabe, pola velocidade de propagaci\u00f3n do pulso e polo tempo de chegada do eco, p\u00f3dese facilmente calcular a distancia do obxecto.\n\u00c9 pos\u00edbel, tam\u00e9n, saber se o branco se est\u00e1 afastando ou aproximando da estaci\u00f3n, grazas ao Efecto Doppler, isto \u00e9, pola defasaxe de frecuencia entre o sinal emitido e recibido.\nConstruci\u00f3n f\u00edsica do radar.\nO equipamento de radar est\u00e1 composto dunha antena transceptora, da li\u00f1a de transmisi\u00f3n, dun transmisor de alta potencia e alta frecuencia, do sistema de recepci\u00f3n, decodificaci\u00f3n, procesamento e visualizaci\u00f3n das informaci\u00f3ns colectadas, al\u00e9n da mesa de interface entre equipamento e operador.\nEmprego dos radares.\nMari\u00f1a.\nNa mari\u00f1a, os radares util\u00edzanse para a navegaci\u00f3n, detectando e monitorizando obst\u00e1culos que poden ofrecer riscos ata a distancia de douscentos quil\u00f3metros aproximadamente.\nNo caso de naves de guerra, existen radares para a detecci\u00f3n de brancos e direccionamento de tiro pasivo para facilitar o \u00e9xito dos proxect\u00eds disparados por can\u00f3ns, metralladoras, e para direccionamento de tiro activo foguetes, m\u00edsiles e torpedos.\nExisten os radares de defensa antia\u00e9rea con alcance de ata douscentos quil\u00f3metros para captar aeronaves inimigas orientando as defensas na s\u00faa direcci\u00f3n.\nNos portaavi\u00f3ns, existen radares semellantes aos dos aeroportos para orientar o tr\u00e1fico a\u00e9reo, desembarque e embarque de aeronaves con seguranza e en movemento.\nAeron\u00e1utica.\nO uso de radares na aeron\u00e1utica se d\u00e1 en aeroportos, bases a\u00e9reas, aeronaves civ\u00eds e militares, para monitorizar e orientaci\u00f3n de tr\u00e1fico a\u00e9reo.\nOs aeroportos m\u00e1is modernos pos\u00faen radares para \"voo cego\", isto \u00e9, para condici\u00f3ns de visibilidade moi baixa, servindo \u00e1 aterraxe e \u00e1 engalaxe con pouco teito baixo borraxeira leve e baixo horizonte.\nA defensa a\u00e9rea e vixilancia utiliza radares m\u00e1is espec\u00edficos con detecci\u00f3n de obxectivos ata trescentos quil\u00f3metros para avi\u00f3ns en grande altitude, e alcance de ata trinta quil\u00f3metros para aeronaves voando en baixa altitude.\nOs radares de direccionamento b\u00e9lico util\u00edzanse para orientar os m\u00edsis bal\u00edsticos no momento inicial de lanzamento, para despois da engalaxe, internamente estes artefactos pos\u00faen equipamentos de orientaci\u00f3n aut\u00f3nomos para dirixilos ata o seu branco.\nExisten tam\u00e9n radares de control de tr\u00e1fico e vixilancia a\u00e9rea de maior alcance. O sistema non utiliza unha \u00fanica estaci\u00f3n de vixilancia e rastreamento, sen\u00f3n moitas interligadas e cos sinais procesados de forma redundante con procesamento de todos os datos nunha central. No Brasil, o SICEAB (Sistema de Control do Espazo A\u00e9reo Brasileiro) pos\u00fae un sistema que funciona desta forma, onde existen radares con alcance de ata 4.000 quil\u00f3metros, que interligados cobren os 8,5 mill\u00f3ns de km\u00b2 do territorio nacional.\nAs aeronaves de combate pos\u00faen radares de interceptaci\u00f3n, radares de ataque con pulsos electromagn\u00e9ticos de alta definici\u00f3n que permiten o voo en baixa altitude sen visi\u00f3n directa do solo, al\u00e9n de radares nos m\u00edsis ar-ar e ar-terra, para busca de obxectivos por sistemas de detecci\u00f3n electromagn\u00e9tica, pois os sensores de calor son obsoletos e inseguros.\nEx\u00e9rcito.\nNa forza terrestre, o ex\u00e9rcito, temos os radares de patrulla a\u00e9rea, con alcance de ata trescentos quil\u00f3metros, radares de adquisici\u00f3n de alcance de ata cen quil\u00f3metros, de tiro e perseguci\u00f3n de m\u00edsis terra-ar, antiartillar\u00eda, para reconstituci\u00f3n das traxectorias dos proxect\u00eds, para localizaci\u00f3n das pezas de artillar\u00eda con alcance de ata dez quil\u00f3metros, e, radares de vixilancia terrestre para detectar obxectivos m\u00f3beis e regulaci\u00f3n de tiro de alta precisi\u00f3n.\nOs radares de pequeno alcance est\u00e1n sendo desenvolvidos para a guerra moderna. Entre eles destacan os \"Rasura\" con alcance de 5 quil\u00f3metros usados pola infantar\u00eda, o \"Rapace\" utilizado nos carros de combate blindados con alcance de ata cinco quil\u00f3metros, al\u00e9n do \"Ratac\" utilizado polas pezas de artillar\u00eda para detectar brancos \u00e1 trinta quil\u00f3metros.\nMeteorolox\u00eda.\nOs radares meteorol\u00f3xicos hoxe son de suma importancia para monitorizar a atmosfera, facilitando as\u00ed actividades como a agricultura, aeron\u00e1utica, entre outras actividades, pois detecta con precisi\u00f3n os movementos das masas de ar, proporcionando recursos aos meteor\u00f3logos para previr xeadas, vendavais e choivas de saraiba, entre outros fen\u00f3menos que poden rastrexarse.\nOutros.\nAs aplicaci\u00f3ns dos radares incl\u00faen outros moitos campos, como a detecci\u00f3n de exceso de velocidade nas estradas, que na actualidade se realiza mediante radares fixos ou m\u00f3biles."}
{"id": "24164", "revid": "69467", "url": "https://gl.wikipedia.org/wiki?curid=24164", "title": "Ondas de radio", "text": "As ondas de radio son un tipo de radiaci\u00f3n electromagn\u00e9tica con lonxitude de onda maior do que a radiaci\u00f3n infravermella. A frecuencia das ondas de radio ch\u00e1mase radiofrecuencia (RF) e \u00e9 a menor do espectro electromagn\u00e9tico. Estas ondas e frecuencias \u00fasanse para a comunicaci\u00f3n por medio de radios e antenas."}
{"id": "24165", "revid": "109216", "url": "https://gl.wikipedia.org/wiki?curid=24165", "title": "Choiva \u00e1cida", "text": "A choiva \u00e1cida ou chuvia \u00e1cida caracter\u00edzase por un pH inferior a 4,5 por conter \u00e1cidos, orixinados polo xofre proveniente das impurezas da queima dos combust\u00edbeis f\u00f3siles e polo nitr\u00f3xeno do aire, que se combinan co os\u00edxeno para formar di\u00f3xido de xofre e di\u00f3xido de nitr\u00f3xeno, os cales difunden pola atmosfera e reaccionan coa auga para formar \u00e1cido sulf\u00farico e \u00e1cido n\u00edtrico, que son sol\u00fabeis en auga. Tam\u00e9n se forma algo de \u00e1cido clorh\u00eddrico.\nAs choivas normais te\u00f1en un pH de aproximadamente 5,6, que \u00e9 levemente \u00e1cido. Esa acidez natural \u00e9 causada pola disociaci\u00f3n do di\u00f3xido de carbono na auga, formando o \u00e1cido carb\u00f3nico, segundo a reacci\u00f3n:\nOrixe.\nOs principais fen\u00f3menos naturais que contrib\u00faen \u00e1 produci\u00f3n de gases \u00e1cidos lanzados \u00e1 atmosfera son as emisi\u00f3ns dos volc\u00e1ns e procesos biol\u00f3xicos que ocorren nos solos, pantanos e oc\u00e9anos. Os efectos da deposici\u00f3n \u00e1cida foron detectados nos glaciares hai milleiros de anos en partes remotas da Terra.\nAs principais fontes humanas deses gases son as industrias, as centrais termoel\u00e9tricas e os veh\u00edculos de transporte. Os gases poden ser transportados milleiros de quil\u00f3metros na atmosfera antes de seren convertidos en \u00e1cidos e ent\u00f3n precipitados.\nA choiva \u00e1cida industrial \u00e9 un problema substancial na China, Europa Occidental, Rusia e en \u00e1reas baixo a influencia de correntes de aire provenientes deses pa\u00edses. Esas \u00e1reas queiman carb\u00f3n con xofre na s\u00faa composici\u00f3n para xerar calor e electricidade.\nFormaci\u00f3n.\nUnha posible reacci\u00f3n de formaci\u00f3n da choiva \u00e1cida \u00e9 a que segue:\nEvidencias dun crecente aumento nos niveis de choiva \u00e1cida ve\u00f1en da an\u00e1lise das capas de xeo procedentes de glaciares. Estas an\u00e1lises mostran unha repentina diminuci\u00f3n do pH a partir da Revoluci\u00f3n Industrial, de 6 a 4,5 ou 4. Outras informaci\u00f3ns foron colectadas a trav\u00e9s dos estudos de diatomeas que habitaban os lagos. Co trascurso dos anos, foron morrendo e resultaron depositadas en capas de sedimentos no fondo dos lagos. As diatomeas soportan certas variaci\u00f3ns de pH, logo o n\u00famero deses organismos atopados en capas de maior profundidade serve como indicador das mudanzas de pH ao longo dos anos.\nDesde a Revoluci\u00f3n Industrial as emisi\u00f3ns de \u00f3xidos de xofre e nitr\u00f3xeno na atmosfera aumentaron. As industrias e centrais termoel\u00e9tricas que queiman combustibles f\u00f3siles, principalmente o carb\u00f3n, son a principal fonte deses gases. Xa chegaron a rexistrarse variaci\u00f3ns de pH de 2,4 en \u00e1reas industriais. Eses contaminantes, m\u00e1is o sector de transportes, son os grandes respons\u00e1beis do aumento dos \u00f3xidos de nitr\u00f3xeno.\nO problema da choiva \u00e1cida non s\u00f3 aumentou co crecemento poboacional e industrial, sen\u00f3n que se espallou. O uso de grandes chemineas para reducir a contaminaci\u00f3n contribu\u00edu \u00e1 diseminaci\u00f3n da choiva \u00e1cida, liberando gases na atmosfera da rexi\u00f3n. Algunhas veces, a precipitaci\u00f3n ocorre a unha distancia considerable, e as rexi\u00f3ns monta\u00f1osas reciben a maior parte (debido \u00e1s chamadas choivas de monta\u00f1a). Un exemplo deste efecto \u00e9 o baixo pH das choivas da Escandinavia comparado cos niveis de \u00f3xidos que libera esta zona.\nHai unha forte relaci\u00f3n entre baixos niveis de pH e a perda de poboaci\u00f3ns de peixes en lagos. Cun pH menor de 4,5, practicamente ning\u00fan peixe sobrevive, mentres que os niveis iguais a 6 ou superiores promoven poboaci\u00f3ns saudables. Os \u00e1cidos na auga inhiben a produci\u00f3n das encimas que permiten que as larvas de troita escapen das s\u00faas ovas. O baixo pH tam\u00e9n fai circular metais pesados como o aluminio nos lagos. O aluminio fai que alg\u00fans peixes produzan moco en exceso ao redor das s\u00faas guerlas, prexudicando a respiraci\u00f3n. O crecemento de fitoplancto \u00e9 inhibido polos grandes niveis de acidez e perxud\u00edcanse os animais que se alimentan deles.\nMoitos lagos son afectados ao recibiren e concentraren o \u00e1cido proveniente de solos \u00e1cidos. Este fen\u00f3meno pode ser desencadeado por un patr\u00f3n de choiva que concentre o \u00e1cido. Un lago de augas \u00e1cidas, con peixes mortos recentemente, pode non ser proba de contaminaci\u00f3n extrema do ar.\nA choiva \u00e1cida prexudica as \u00e1rbores de varios modos. A superficie cerosa das s\u00faas follas \u00e9 rompida e p\u00e9rdense nutrientes, tornando as \u00e1rbores m\u00e1is susceptibles ao xeo, fungos e insectos. O crecemento das ra\u00edces t\u00f3rnase m\u00e1is lento e, en consecuencia, absorben menos nutrientes. Os i\u00f3ns t\u00f3xicos acum\u00falanse no solo e os minerais valiosos son dispersados ou (no caso dos fosfatos) t\u00f3rnanse pr\u00f3ximos \u00e1 arxila.\nOs i\u00f3ns t\u00f3xicos liberados debido \u00e1 choiva \u00e1cida constit\u00faen a maior ameaza para os seres humanos. O cobre mobilizado foi implicado nas epidemias de diarrea nas meni\u00f1as e meni\u00f1os , e considerase que existen ligaz\u00f3ns entre o abastecimento de auga contaminada con aluminio e a ocorrencia de casos da doenza de alzh\u00e9imer .\nHistoria.\nA ocorrencia de choiva \u00e1cida foi primeiro relatada en Manchester, en Inglaterra, un importante centro durante a Revoluci\u00f3n Industrial. En 1852, Robert Angus Smith identificou a correlaci\u00f3n entre a choiva \u00e1cida e a contaminaci\u00f3n atmosf\u00e9rica. A expresi\u00f3n \"choiva \u00e1cida\" foi empregada por el en 1872, e observou que esa choiva \u00e1cida pod\u00eda levar \u00e1 destruci\u00f3n da natureza. A\u00ednda que a choiva \u00e1cida xa se descubriu no 1852, non foi ata a d\u00e9cada de 1970 cando os cient\u00edficos comezaron a observala."}
{"id": "24167", "revid": "570", "url": "https://gl.wikipedia.org/wiki?curid=24167", "title": "Ant\u00f3n Rodr\u00edguez L\u00f3pez", "text": ""}
{"id": "24169", "revid": "181", "url": "https://gl.wikipedia.org/wiki?curid=24169", "title": "Rojo", "text": ""}
{"id": "24170", "revid": "336", "url": "https://gl.wikipedia.org/wiki?curid=24170", "title": "Luis Seoane", "text": ""}
{"id": "24172", "revid": "1131", "url": "https://gl.wikipedia.org/wiki?curid=24172", "title": "Cofre de Perote", "text": "O Cofre de Perote, orixinalmente Naupa-Tecut\u00e9petl (en n\u00e1huatl), tam\u00e9n co\u00f1ecido como Nauhcampat\u00e9petl \u00e9 un volc\u00e1n extinto de aproximadamente 4201 metros (cuberto por neve no inverno), que est\u00e1 no Estado de Veracruz, M\u00e9xico. \u00c9 unha das dez monta\u00f1as m\u00e1is altas de M\u00e9xico.\nCofre de Perote \u00e9 tam\u00e9n o nome do Parque nacional mexicano onde est\u00e1 situado este volc\u00e1n.\nO Nauhcampat\u00e9petl \u00e9 tam\u00e9n un excelente lugar para a pr\u00e1ctica do excursionismo."}
{"id": "24173", "revid": "56817", "url": "https://gl.wikipedia.org/wiki?curid=24173", "title": "Llullaillaco", "text": "O Llullaillaco, probabelmente do quechua: \"Llullaq yaku\" (\"auga mentirosa\"), \u00e9 un volc\u00e1n situado a 24\u00b0 43' de latitude Sur e 68\u00b0 33' de lonxitude Oeste na Cordilleira dos Andes, entre a Arxentina e Chile.\nCaracter\u00edsticas.\nCunha altitude de 6.723 m sobre o nivel do mar, \u00e9 a sexta monta\u00f1a m\u00e1is alta de Suram\u00e9rica. \u00c9 a monta\u00f1a de maior altura na provincia de Salta Arxentina, dunha altura de 6.739 metros, situado no l\u00edmite coa Rep\u00fablica de Chile. O volc\u00e1n est\u00e1 inactivo desde 1877, cando aconteceu a \u00faltima erupci\u00f3n.\nEn 1999 no seu cume achouse un cemiterio incaico do que se extraeron tres momias, corpos de nenos conxelados. Se non se ten veh\u00edculo para chegar at\u00e9 o p\u00e9 do Llullaillaco, \u00e9 necesario arrendar mulas a baqueanos ou poboadores do lugar, os cales poden encontrarse nas vilas pr\u00f3ximas."}
{"id": "24174", "revid": "1131", "url": "https://gl.wikipedia.org/wiki?curid=24174", "title": "Mauna Loa", "text": "Mauna Loa \u00e9 un volc\u00e1n activo nas Illas Hawaianas, un dos cinco picos volc\u00e1nicos que xuntos forman as Illas Hawai. En Hawaiano \"mauna loa\" significa \"alta monta\u00f1a\". \u00c9 o volc\u00e1n m\u00e1is grande da Terra.\nEn 1984 entrou en erupci\u00f3n."}
{"id": "24175", "revid": "1131", "url": "https://gl.wikipedia.org/wiki?curid=24175", "title": "Monte Mayon", "text": "O Monte Mayon, tam\u00e9n co\u00f1ecido como volc\u00e1n de Albay, est\u00e1 situado ao sueste da illa de Luz\u00f3n (Filipinas). Ten unha altura de 2.462 m.\nA primeira erupci\u00f3n rexistrada aconteceu en 1616, desde a cal xa se produciron m\u00e1is de trinta erupci\u00f3ns que causaron perdas humanas e econ\u00f3micas. C\u00f3mpre destacar a erupci\u00f3n de febreiro de 1993 pola enorme nube de cinzas que causou."}
{"id": "24176", "revid": "1822", "url": "https://gl.wikipedia.org/wiki?curid=24176", "title": "Imaginations from the Other Side", "text": "Imaginations from the Other Side \u00e9 o sexto \u00e1lbum oficial do grupo alem\u00e1n Blind Guardian. Editado e publicado en 1995, consta de 9 temas.\nO primeiro tema do \u00e1lbum, e que d\u00e1 nome \u00f3 \u00e1lbum, \"Imaginations from the Other Side\", \u00e9 un canto \u00e1 fantas\u00eda coma algo esquecido, e que debe ser procurado. Noutros temas, a dureza da realidade contrasta fortemente coa beldade e beatitude dos mundos de \"Fantas\u00eda\": as\u00ed \"I'm alive\" (\"Estou Vivo\"), \"The Mordrered Song\" ou \"Bright Eyes\" (\"Ollos Brillantes\"). O resto do disco mantense nas li\u00f1as tem\u00e1ticas cl\u00e1sicas de Blind Guardian: as cruzadas, o ciclo art\u00farico etc."}
{"id": "24177", "revid": "109216", "url": "https://gl.wikipedia.org/wiki?curid=24177", "title": "The Forgotten Tales", "text": "The Forgotten Tales \u00e9 o s\u00e9timo \u00e1lbum oficial do grupo alem\u00e1n Blind Guardian. Editado e publicado en 1996, constit\u00fae un recompilatorio de temas propios e de versi\u00f3ns doutros artistas, entre os cales at\u00f3panse a Chuck Berry, Queen e Mike Oldfield."}
{"id": "24178", "revid": "89787", "url": "https://gl.wikipedia.org/wiki?curid=24178", "title": "A night at the Opera (\u00e1lbum)", "text": "A night at the Opera \u00e9 o noveno \u00e1lbum oficial do grupo alem\u00e1n Blind Guardian. Foi editado e publicado no 2002. Foi producido por Charlie Bauerfeind, e gravouse no estudo de gravaci\u00f3n Twilight Hall Studios, en Grefrath.\nCaracter\u00edsticas.\nNeste \u00e1lbum o grupo engadiu instrumentaci\u00f3n, coros e arranxos m\u00e1is complexos nos temas. A cr\u00edtica e os fans recibiron cunha certa dose de escepticismo o novo traballo. Destacan temas como \"And then there was Silence\", de m\u00e1is de 14 minutos de duraci\u00f3n e baseada na guerra de Troia, ou \"Battlefield\".\nA tem\u00e1tica do \u00e1lbum variou un pouco en relaci\u00f3n \u00f3s traballos anteriores. Segue a haber canci\u00f3ns inspiradas na fantas\u00eda medieval como \"The Soulforged\", mais tam\u00e9n aparecen desta vez varios temas inspirados na tradici\u00f3n cristi\u00e1 como \"Precious Jerusalem\", \"Sadly Sings Destiny\" ou \"Age of False Innocence\".\nConta con colaboraci\u00f3ns de The Choir Company, Oliver Holzwarth, Mathias Wiesner e Michael Sch\u00fcren."}
{"id": "24179", "revid": "25871", "url": "https://gl.wikipedia.org/wiki?curid=24179", "title": "DivX", "text": "DivX (ou Digital Video Express) \u00e9 un formato de almacenamento de v\u00eddeo lanzado en 1998 co apoio da maior\u00eda das grandes produtoras de Hollywood, pero foi abandonado a finais de 1999. Actualmente util\u00edzase para denominar un sistema de codificaci\u00f3n de pel\u00edculas MPEG-4 modificado, pero relaccionase moito coa pirater\u00eda e cos programas P2P."}
{"id": "24180", "revid": "634", "url": "https://gl.wikipedia.org/wiki?curid=24180", "title": "Digital Video Express", "text": ""}
{"id": "24181", "revid": "2074", "url": "https://gl.wikipedia.org/wiki?curid=24181", "title": "AVI", "text": ""}
{"id": "24182", "revid": "22570", "url": "https://gl.wikipedia.org/wiki?curid=24182", "title": "Audio Video Interleave", "text": "Audio Video Interleaved ou AVI (traducible como \"son e video interlazados\") \u00e9 un formato multimedia de Microsoft, similar ao MPEG e ao Quick Time. Neste formato os segmentos de son e a imaxe alternanse en pequenos intervalos para poder reproducir unha animaci\u00f3n con son.\nAo ser un formato patentado por Microsoft s\u00f3 funciona co sistema operativo Windows."}
{"id": "24183", "revid": "5863", "url": "https://gl.wikipedia.org/wiki?curid=24183", "title": "O Leboreiro, Melide", "text": "Santa Mar\u00eda do Leboreiro \u00e9 unha parroquia que se localiza no sueste do concello de Melide. Segundo o padr\u00f3n municipal de 2018 ti\u00f1a 69 habitantes (34 homes e 35 mulleres) 34 menos ca en 1999. Ten 3 entidades de poboaci\u00f3n.\nPatrimonio.\nA igrexa de Santa Mar\u00eda do Leboreiro \u00e9 g\u00f3tica do s\u00e9culo XIV con moitas reminiscencias do rom\u00e1nico. Ten \u00e1bsida circular, no t\u00edmpano est\u00e1 esculpida unha figura da Virxe e no interior ten pinturas murais do s\u00e9culo XVI con escenas de San Sebasti\u00e1n, a flaxelaci\u00f3n e a Visitaci\u00f3n."}
{"id": "24184", "revid": "23204", "url": "https://gl.wikipedia.org/wiki?curid=24184", "title": "ActiveX", "text": "ActiveX \u00e9 un software desenvolvido por Microsoft que integra outras d\u00faas tecnolox\u00edas da empresa, OLE e COM. Util\u00edzase para crear p\u00e1xinas web interactivas que permitan usar programas desde a web, este sistema \u00e9 moi utilizado polos antivirus on-line.\nO activeX \u00e9 un software patentado de Microsoft, polo que para podelo usar debe empregarse o navegador web Internet Explorer ou outros que usen o motor deste navegador. Ao permitir usar programas desde a rede, este software tam\u00e9n pode ser \u00fatil para os creadores de virus, xa que poden introducir un virus mediante o ActiveX."}
{"id": "24185", "revid": "1131", "url": "https://gl.wikipedia.org/wiki?curid=24185", "title": "Maceda, Melide", "text": "San Pedro de Maceda \u00e9 unha parroquia que se localiza no norte do concello de Melide. Segundo o padr\u00f3n municipal de 2018 ti\u00f1a 129 habitantes (68 homes e 61 mulleres) distribu\u00eddos en 13 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 204 habitantes.\nO 1 de outubro de 1153 o Conde da Casa de Traba Fernando Arias subscribiu un preito que o mosteiro de Santa Mar\u00eda de Sobrado dos Monxes manti\u00f1a coa dona Lupa Fern\u00e1ndez pola posesi\u00f3n da vila de Penela, sita nesta parroquia."}
{"id": "24186", "revid": "785", "url": "https://gl.wikipedia.org/wiki?curid=24186", "title": "O Meire, Melide", "text": "San Pedro do Meire \u00e9 unha parroquia que se localiza no sueste do concello de Melide. Segundo o padr\u00f3n municipal en 2018 ti\u00f1a 37 habitantes (17 mulleres e 20 homes), 25 menos ca en 1999. Ten catro entidades de poboaci\u00f3n."}
{"id": "24187", "revid": "2445", "url": "https://gl.wikipedia.org/wiki?curid=24187", "title": "MIDI", "text": ""}
{"id": "24188", "revid": "22570", "url": "https://gl.wikipedia.org/wiki?curid=24188", "title": "Melide, Melide", "text": "San Pedro de Melide \u00e9 unha parroquia que se localiza no sur do concello de Melide. Segundo o IGE en 2018 ti\u00f1a 4.549 habitantes (2.347 mulleres e 2.202 homes) nunha soa entidade de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 4.683 habitantes."}
{"id": "24189", "revid": "22570", "url": "https://gl.wikipedia.org/wiki?curid=24189", "title": "Moldes, Melide", "text": "San Marti\u00f1o de Moldes \u00e9 unha parroquia que se localiza no sur do concello de Melide. Segundo o IGE en 2018 ti\u00f1a 69 habitantes (36 mulleres e 33 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 123 habitantes.\nPatrimonio.\nA igrexa rom\u00e1nica de San Marti\u00f1o de Moldes foi constru\u00edda no s\u00e9culo XII. A s\u00faa fachada principal \u00e9 de perpia\u00f1o, e os muros laterais de cachotar\u00eda. O retablo principal foi tra\u00eddo da parroquia de Santo Estevo de Pezobr\u00e9s (Santiso). O templo ten outros dous retablos: o das Angustias, baldaquino, e un retablo lateral de 1741. A s\u00faa portada occidental mostra un t\u00edmpano coa loita de Sans\u00f3n e o le\u00f3n.\nArredor da igrexa est\u00e1 o camposanto, e do outro lado da estrada hai un cruceiro de 1897."}
{"id": "24190", "revid": "22570", "url": "https://gl.wikipedia.org/wiki?curid=24190", "title": "Orois, Melide", "text": "Santa Cristina de Orois \u00e9 unha parroquia que se localiza no norte do concello de Melide. Segundo o padr\u00f3n municipal de 2018 ti\u00f1a 43 habitantes (25 homes e 18 mulleres) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 63 habitantes."}
{"id": "24191", "revid": "22570", "url": "https://gl.wikipedia.org/wiki?curid=24191", "title": "Musical Instrument Digital Interface", "text": "O formato MIDI (\"Musical Instrument Digital Interface\") \u00e9 un protocolo industrial est\u00e1ndar que permite aos ordenadores, sintetizadores, secuenciadores, controladores e outros dispositivos musicais electr\u00f3nicos comunicarse e compartir informaci\u00f3n para a reproduci\u00f3n e xeraci\u00f3n de sons.\nNa industria actual fabr\u00edcanse unidades de son MIDI conectables entre si ou a controladores tam\u00e9n MIDI\nO sistema MIDI permite, por exemplo:"}
{"id": "24192", "revid": "22570", "url": "https://gl.wikipedia.org/wiki?curid=24192", "title": "Pedrouzos, Melide", "text": "San Mari\u00f1a de Pedrouzos \u00e9 unha parroquia que se localiza no norte do concello de Melide. Segundo o padr\u00f3n municipal de 2018 ti\u00f1a 42 habitantes (18 mulleres e 24 homes) distribu\u00eddos en 4 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 57 habitantes."}
{"id": "24193", "revid": "22570", "url": "https://gl.wikipedia.org/wiki?curid=24193", "title": "San Cibrao, Melide", "text": "San Xo\u00e1n de San Cibrao \u00e9 unha parroquia que se localiza no centro do concello de Melide. Segundo o padr\u00f3n municipal de 2018 ti\u00f1a 379 habitantes (189 mulleres e 190 homes) distribu\u00eddos en 6 entidades de poboaci\u00f3n."}
{"id": "24194", "revid": "22570", "url": "https://gl.wikipedia.org/wiki?curid=24194", "title": "San Cosme de Abeancos, Melide", "text": "San Cosme de Abeancos \u00e9 unha parroquia que se localiza no sur do concello de Melide. Segundo o padr\u00f3n municipal de 2018 ti\u00f1a 102 habitantes (55 mulleres e 47 homes) distribu\u00eddos en 11 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 145 habitantes."}
{"id": "24196", "revid": "22570", "url": "https://gl.wikipedia.org/wiki?curid=24196", "title": "Santa Mar\u00eda de Melide, Melide", "text": "San Mar\u00eda de Melide \u00e9 unha parroquia que se localiza no centro do concello de Melide na comarca da Terra de Melide. Segundo o IGE en 2018 ti\u00f1a 205 habitantes (98 homes e 107 mulleres) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 264 habitantes."}
{"id": "24197", "revid": "1131", "url": "https://gl.wikipedia.org/wiki?curid=24197", "title": "Santalla de Agr\u00f3n, Melide", "text": "Santalla de Agr\u00f3n \u00e9 unha parroquia que se localiza no oeste do concello de Melide na comarca da Terra de Melide. Segundo o padr\u00f3n municipal de 2018 ti\u00f1a 61 habitantes (30 mulleres e 31 homes) distribu\u00eddos en 6 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 108 habitantes."}
{"id": "24199", "revid": "22570", "url": "https://gl.wikipedia.org/wiki?curid=24199", "title": "ATX", "text": "O AXT \u00e9 o formato usado polas placas base actuais.\nO conector coa fonte de alimentaci\u00f3n \u00e9 un conector s\u00f3, non esta dividido en d\u00faas como en formatos anteriores. A tarxeta de son e a tarxeta de rede est\u00e1n integradas na placa, e tam\u00e9n conta con numerosos portos de conexi\u00f3n con perif\u00e9ricos."}
{"id": "24204", "revid": "22570", "url": "https://gl.wikipedia.org/wiki?curid=24204", "title": "MP3", "text": "MP3 \u00e9 un dos formatos de compresi\u00f3n de son dixital con perda de calidade m\u00e1is estendidos e comercializados actualmente. Permite obter unha alta calidade \u00e1 vez que aforra moito espazo. Os ficheiros mp3, dependendo da relaci\u00f3n (proporci\u00f3n) de compresi\u00f3n, ocupan arredor dunha d\u00e9cima parte do que ocupa o mesmo ficheiro pero en formato .wav ou .aiff. O procedemento de compresi\u00f3n \u00e9 diferente \u00f3 procedemento de conversi\u00f3n de sinais anal\u00f3xicas a dixitais que rixe o est\u00e1ndar PCM, e a parte de aspectos f\u00edsicos relacionados co son dixital interve\u00f1en tam\u00e9n fen\u00f3menos psicoac\u00fasticos. Hoxe en d\u00eda presenta varias alternativas de c\u00f3digo aberto como poden ser o formato .ogg ou o formato .mpc."}
{"id": "24205", "revid": "26501", "url": "https://gl.wikipedia.org/wiki?curid=24205", "title": "PDF", "text": "PDF (\"Portable Document Format\", Formato de Documento Port\u00e1bel) \u00e9 un formato de ficheiro aberto creado por Adobe para crear documentos impresos como se se tratase dunha imaxe electr\u00f3nica que o usuario pode observala no PC, imprimila etc empregando un programa lector apropiado. O fundamental deste formato \u00e9 que o aspecto dos documentos \u00e9 independente do dispositivo electr\u00f3nico no que se visualice. O lector m\u00e1is co\u00f1ecido \u00e9 o Adobe Reader. Empr\u00e9gase cando se quere conservar un documento cunha aparencia determinada e non se pretende que se vaia editar.\nCada ficheiro PDF incl\u00fae unha descrici\u00f3n completa dun documento en 2D (e, co novo Acrobat 3D, tam\u00e9n documentos 3D, que incl\u00fae o texto, fontes, imaxes e gr\u00e1ficos vectoriais en 2D que compo\u00f1en o documento.\nEste formato creouse en 1993. Por\u00e9n, a aceptaci\u00f3n non foi inmediata, xa que a \u00fanica aplicaci\u00f3n inform\u00e1tica que os pod\u00eda crear, Adobe Acrobat, era cara e as primeiras versi\u00f3ns non pod\u00edan empregar ligaz\u00f3ns externas, o que reduc\u00eda a s\u00faa utilidade na web. Exist\u00edan tam\u00e9n outros formatos, como PostScript, tam\u00e9n da Adobe. Esta comezou a distribu\u00edr gratuitamente o lector Acrobat Reader (actualmente Adobe Reader) e continuou a apoiar este formato ata que se converteu no standard \"de facto\" dos documentos preparados para imprimir.\nTecnolox\u00eda.\nAdobe conserva moitas patentes relacionadas co PDF, pero permite o seu uso sen cargo para a creaci\u00f3n de software que siga a s\u00faa especificaci\u00f3n. Un exemplo notorio \u00e9 o paquete de ofim\u00e1tica OpenOffice.org.\nPDF \u00e9 fundamentalmente a combinaci\u00f3n de tres tecnolox\u00edas:\nExisten varios subconxuntos de PDF, alg\u00fans dos cales constit\u00faen un standard ISO:"}
{"id": "24207", "revid": "5863", "url": "https://gl.wikipedia.org/wiki?curid=24207", "title": "CD-ROM", "text": "O CD-Rom ou \"Compact Disc Read Only Memory\" \u00e9 un disco compacto de s\u00f3 lectura. Tr\u00e1tase dun CD utilizado para almacenar datos de ordenador, unha vez gravado os seus datos non se poden modificar nin alterar.\nDiferencianse dos CDs de son s\u00f3 polo contido que te\u00f1en: os discos compactos de son almacenan son, e estes almacenan datos."}
{"id": "24208", "revid": "181", "url": "https://gl.wikipedia.org/wiki?curid=24208", "title": "Adang", "text": ""}
{"id": "24210", "revid": "23204", "url": "https://gl.wikipedia.org/wiki?curid=24210", "title": "Lingua alor", "text": "O alor \u00e9 unha lingua malaio-polinesia que se fala en Indonesia. \nConta con 25.000 (1997)\nISO/DIS 639-3: aol\nDistribuci\u00f3n xeogr\u00e1fica.\nF\u00e1lase nas vilas de Dulolong, Ampera e Alor Besar na costa ao oeste e sur de Alor Kecil (onde tam\u00e9n se fala) na illa Alor, no norte da illa de Ternate, en zonas do norte e noroeste da illa de Pantar e nas illas de Tereweng e Buaya."}
{"id": "24211", "revid": "181", "url": "https://gl.wikipedia.org/wiki?curid=24211", "title": "Alor", "text": ""}
{"id": "24212", "revid": "181", "url": "https://gl.wikipedia.org/wiki?curid=24212", "title": "Al-Kindi - \u0623\u0628\u0648 \u064a\u0648\u0633\u0641 \u064a\u0639\u0642\u0648\u0628 \u0627\u0628\u0646 \u0625\u0633\u062d\u0627\u0642 \u0627\u0644\u0643\u0646\u062f\u064a", "text": ""}
{"id": "24215", "revid": "6", "url": "https://gl.wikipedia.org/wiki?curid=24215", "title": "Dmitri Mendeleyev", "text": ""}
{"id": "24216", "revid": "5467", "url": "https://gl.wikipedia.org/wiki?curid=24216", "title": "MPEG", "text": ""}
{"id": "24217", "revid": "98629", "url": "https://gl.wikipedia.org/wiki?curid=24217", "title": "Dmitri Mendeleiev", "text": "Dmitri Iv\u00e1novich Mendel\u00e9iev (ruso: \u0414\u043c\u0438\u0442\u0440\u0438\u0439 \u0418\u0432\u0430\u043d\u043e\u0432\u0438\u0447 \u041c\u0435\u043d\u0434\u0435\u043b\u0435\u0435\u0432), nado en Tobolsk o 8 de febreiro de 1834 e finado en San Petersburgo o 2 de febreiro de 1907, foi un qu\u00edmico ruso, co\u00f1ecido internacionalmente por ser o dese\u00f1ador da T\u00e1boa peri\u00f3dica dos elementos.\nTraxectoria.\nNado nunha familia numerosa, o menor de dezasete irm\u00e1ns, era fillo de Iv\u00e1n P\u00e1vlovich Mendel\u00e9yev e Mar\u00eda Dm\u00edtrievna Mendel\u00e9yeva. Ivan traballaba como director de escola e profesor de belas artes, pol\u00edtica e filosof\u00eda nos institutos de Tambov e Saratov. O mesmo ano do seu nacemento seu pai perdeu o sentido da vista, perdendo as\u00ed o seu traballo de director do colexio da vila, polo que s\u00faa nai tivo que facerse cargo do mantemento da familia e dirixir a f\u00e1brica de cristal que fundara o seu av\u00f3. Nesta f\u00e1brica foi onde Dmitri adquiriu o amor polas ciencias.\nAo pouco de rematar Mendeleiev o bacharelato morreu seu pai e incendiouse a f\u00e1brica da familia e s\u00faa nai decidiu investir os cartos aforrados na s\u00faa educaci\u00f3n no canto de reconstru\u00edr a f\u00e1brica, polo que se trasladou a Moscova con parte da familia para que Dmitri estudase na universidade; por\u00e9n, non foi admitido nin na de Moscova nin na de San Petersburgo, xa que non se aceptaba a ningu\u00e9n que non fose da capital do pa\u00eds. Tivo que completar os seus estudos no Instituto Pedag\u00f3xico de San Petersburgo.\nA pesar de pasar os \u00faltimos anos de estudos na enfermar\u00eda a causa dun diagn\u00f3stico de tuberculose graduouse en 1855 coma o primeiro da s\u00faa clase e presentando a s\u00faa primeira memoria sobre qu\u00edmica, \"O isomorfismo en relaci\u00f3n con outros puntos de contacto entre as formas cristalinas e a composici\u00f3n\".\nPresentou a tese \"Sobre volumes espec\u00edficos\" para acadar a praza de mestre de escola e a tese \"Sobre a estrutura das combinaci\u00f3ns sil\u00edceas\" para conseguir a de c\u00e1tedra de qu\u00edmica na Universidade de San Petersburgo, aos 23 anos xa ti\u00f1a ao seu cargo un curso en dita universidade.\nAnos despois grazas a unha bolsa puido trasladarse a cidade alem\u00e1 de Heidelberg para ampliar os seus estudos, onde co\u00f1eceu alg\u00fans dos qu\u00edmicos m\u00e1is destacados da \u00e9poca. Realizando estudos xunto a cient\u00edficos coma Kirchhoff ou Bunsen a ra\u00edz dos cales publicou un artigo, \"A cohesi\u00f3n dalg\u00fans l\u00edquidos e sobre o papel da cohesi\u00f3n molecular nas reacci\u00f3ns qu\u00edmicas dos corpos\". Puido realizar este traballo grazas a uns aparatos de precisi\u00f3n encargados en Par\u00eds cos que atopou a temperatura absoluta de ebulici\u00f3n e descubriu por que alg\u00fans gases non se pod\u00edan licuar, porque se atopaban por encima da temperatura de ebulici\u00f3n.\nParticipou no Congreso de Karsruhe onde quedou impresionado polas ideas sobre o peso dos elementos planteadas por Cannizzaro, ao seu regreso a San Petersburgo influir\u00edan fortemente nunha das s\u00faas principais obras desa prol\u00edfica \u00e9poca, \"Qu\u00edmica org\u00e1nica\".\nEn 1864 foi nomeado profesor de Tecnolox\u00eda e Qu\u00edmica no Instituto Tecnol\u00f3xico de San Petersburgo e tres anos despois ocupou a c\u00e1tedra de Qu\u00edmica na Universidade desa mesma cidade, onde estudou o isomorfismo, a compresi\u00f3n dos gases e as propiedades do aire enrarecido, permaneceu nesa c\u00e1tedra 23 anos.\nMendeleiev era partidario de reformas no sistema educativo ruso polo que se presentou \u00e1 presidencia da Academia Imperial de Ciencias, pero non sa\u00edu escollido a causa do seu liberalismo. Causa tam\u00e9n do fin da s\u00faa c\u00e1tedra, ao intervir en 1890 a favor dos estudantes entregar unha carta ao ministro de Instruci\u00f3n P\u00fablica dirixida ao tsar.\nTam\u00e9n foi o director da Oficina de Pesos e Medidas en 1893.\nVida persoal.\nCasou en 1862 con Feozva Nik\u00edtichna Lescheva, matrimonio do que tivo tres fillos: Olga, Vladimir e Iv\u00e1n, un dos cales faleceu. Pero non foi un matrimonio feliz, vivindo separados dende 1871. Tras anos de intentos conseguiu o divorcio da s\u00faa primeira muller, tendo as\u00ed liberdade para casar con Anna Iv\u00e1novna Popova, 26 anos m\u00e1is nova que el, superando tam\u00e9n as reticencias da familia dela.\nDo seu segundo matrimonio tivo dous xemelgos e unha filla, a maior, chamada Liubov que se converteu na esposa do famoso poeta ruso Aleksander Blok.\nTraballo cient\u00edfico.\nOcupouse de problemas qu\u00edmico-f\u00edsicos relacionados co espectro de emisi\u00f3n dos elementos, seguindo os traballos de an\u00e1lise espectral de Bunsen e Kirchoff. Determinou volumes espec\u00edficos e analizou as condici\u00f3ns de licuefaci\u00f3n dos gases, as\u00ed como a orixe dos petr\u00f3leos.\nA s\u00faa investigaci\u00f3n principal deu nacemento \u00f3 enunciado da lei peri\u00f3dica dos elementos, base do sistema peri\u00f3dico \u00f3 que se lle acostuma engadir o seu nome. En 1869 publicou o seu libro \"Principios de qu\u00edmica\", no que desenvolv\u00eda a lei e dese\u00f1aba a T\u00e1boa Peri\u00f3dica.\nA pesar de que este sistema de clasificaci\u00f3n non era o primeiro que se baseaba nas propiedades dos elementos qu\u00edmicos, coma a s\u00faa valencia, si que incorporaba notabeis melloras, como a combinaci\u00f3n dos pesos at\u00f3micos e as semellanzas entre elementos, ou o feito de reservar espazos en branco para elementos a\u00ednda non descubertos, coma o eka-aluminio ou galio (descuberto por Boisbaudran en 1875), o eka-boro ou escandio (Nilson, 1879) ou o eka-silicio ou xermanio (Winker, 1886).\nTotalmente convencido da validez da s\u00faa clasificaci\u00f3n e co fin de atopar acomodo na taboa a alg\u00fans elementos Mendel\u00e9iev alterou o valor do peso at\u00f3mico considerado correcto ata ent\u00f3n para estes elementos, modificaci\u00f3ns que con posterioridade a experimentaci\u00f3n confirmou.\nPoucos anos m\u00e1is tarde, en 1894, o descubrimento de certos gases nobres (neon, cripton, argon, xenon, radon e helio) na atmosfera, efectuado polo qu\u00edmico brit\u00e1nico William Ramsay, a t\u00e1boa peri\u00f3dica de Mendel\u00e9iev sufriu a ampliaci\u00f3n dunha nova columna.\nReco\u00f1ecementos.\nNo ano 1955 nomeouse na s\u00faa honra a un elemento qu\u00edmico sint\u00e9tico, de n\u00famero at\u00f3mico 101, o mendelevio (Md).\nA Academia de Ciencias de Rusia reco\u00f1ece dende o ano 1998 coa Medalla Mendeleiev os avances na qu\u00edmica e na tecnolox\u00eda.\nNa s\u00faa honra foi nomeado un cr\u00e1ter de impacto na L\u00faa."}
{"id": "24218", "revid": "25871", "url": "https://gl.wikipedia.org/wiki?curid=24218", "title": "Moving Picture Experts Group", "text": "MPEG (\"Moving Picture Experts Group\" \"Grupo de expertos en imaxes en movemento\") \u00e9 un formato de v\u00eddeo comprimido con pouca perda de calidade de imaxe e son.\nHistoria e caracter\u00edsticas.\nNas s\u00faas orixes era un pequeno grupo encargado do desenvolvemento de normas de codificaci\u00f3n para son e v\u00eddeo (de aqu\u00ed sae o nome do formato grupo de expertos...), formado no Comit\u00e9 T\u00e9cnico para a Tecnolox\u00eda da Informaci\u00f3n ISO/IEC JTC 1, da ISO.\nDesde a s\u00faa primeira reuni\u00f3n en 1988, o MPEG creceu ata inclu\u00edr 350 membros de distintas industrias e universidades. A designaci\u00f3n oficial do MPEG \u00e9 ISO/IEC JTC1/SC29 WG11.\nFormatos.\nMPEG ha normalizou os seguintes formatos de compresi\u00f3n e normas auxiliares:\nMPEG-4: expande MPEG-1 para soportar \"obxectos\" son/v\u00eddeo, contido 3D, codificaci\u00f3n de baixa velocidade binaria e soporte para xesti\u00f3n de dereitos dixitais (protecci\u00f3n do copyright). \nO MPEG utiliza c\u00f3decs (codificadores-descodificadores) de compresi\u00f3n con baixas perdas de datos usando c\u00f3decs de tranformaci\u00f3n.\nNos c\u00f3decs de tranformaci\u00f3n con baixas perdas, as mostras tomadas de imaxe e son son divididas en pequenos segmentos, tranformadas en espazo-frecuencia e cuantificadas. Os valores cuantificados son logo codificados entropicamente.\nOs sistemas de codificaci\u00f3n de imaxes en movemento, tal como MPEG-1, MPEG-2 e MPEG-4, engaden un paso extra, onde o contido de imaxe se pred\u00ed, antes da codificaci\u00f3n, a partir de im\u00e1xes reconstru\u00eddas pasadas e codif\u00edcanse soamente as diferenzas con estas im\u00e1xes reconstru\u00eddas e alg\u00fan extra necesario para levar a cabo a predici\u00f3n.\nMPEG soamente normaliza o formato do fluxo binario e o descodificador. O codificador non est\u00e1 normalizado en ning\u00fan sentido, pero hai postas en funcionamento de referencia, para os membros, que producen fluxos binarios v\u00e1lidos."}
{"id": "24219", "revid": "5312", "url": "https://gl.wikipedia.org/wiki?curid=24219", "title": "Uni\u00f3n Regional de Derechas", "text": "A Uni\u00f3n Regional de Derechas (URD) foi un partido pol\u00edtico galego integrado na CEDA.\nHistoria e caracter\u00edsticas.\nAo longo do ano 1931 e 1932 constitu\u00edronse nas cidades galegas agrupaci\u00f3ns ligadas ao conservadorismo cat\u00f3lico de \u00c1ngel Herrera Oria e Jos\u00e9 Mar\u00eda Gil Robles que en 1932 se uniron para formar a URD, e en marzo de 1933 participou na constituci\u00f3n da CEDA agrupando a maior\u00eda das forzas da dereita posibilista en Galicia. O seu l\u00edder era Gil Casares. Os deputados da URD mostr\u00e1ronse moi activos na defensa dos intereses agropecuarios galegos xa que contaba cunha s\u00f3lida infraestrutura no agrarismo grazas \u00e1 formaci\u00f3n de sociedades agrarias cat\u00f3licas durante a ditadura e en xeral aparec\u00eda m\u00e1is moderado ca a CEDA estatal, chegando mesmo alg\u00fan dos seus dirixentes a declararse autonomista.\nAs s\u00faas mocidades, Juventudes de la Uni\u00f3n Regional de Derechas form\u00e1ronse en 1934, a\u00ednda xa antes hab\u00eda algunhas agrupaci\u00f3ns locais e sobre todo a partir de 1935 experimentaron un proceso de fascistizaci\u00f3n semellante \u00e1 das mocidades de Acci\u00f3n Popular.\nTralo golpe de Estado do 18 de xullo de 1936 unha parte dos seus cadros e militantes integr\u00e1ronse na Falange Espa\u00f1ola de las JONS ou nas instituci\u00f3ns do novo r\u00e9xime franquista.\nElecci\u00f3ns.\nNas elecci\u00f3ns de 1933 a URD obtivo 9 escanos, deles 4 na provincia da Coru\u00f1a, e nas elecci\u00f3ns de 1936 conseguiu 8 escanos."}
{"id": "24220", "revid": "181", "url": "https://gl.wikipedia.org/wiki?curid=24220", "title": "Calendario Xuliano", "text": ""}
{"id": "24222", "revid": "1131", "url": "https://gl.wikipedia.org/wiki?curid=24222", "title": "Nunca M\u00e1is", "text": "Nunca M\u00e1is \u00e9 unha plataforma creada en 2002 poucos d\u00edas despois de se afundir o petroleiro \"Prestige\" fronte \u00e1s costas galegas. Esta organizaci\u00f3n aglutinou dende ent\u00f3n a resposta cidad\u00e1 ao desastre ecol\u00f3xico e \u00e1 xesti\u00f3n levada a cabo polos diferentes gobernos responsables.\nCon m\u00faltiplas manifestaci\u00f3ns de variado car\u00e1cter esixiu a declaraci\u00f3n de Galiza como zona catastr\u00f3fica e a inmediata dotaci\u00f3n de recursos de todo tipo para reparar as graves consecuencias econ\u00f3micas, sociais, medioambientais e para a sa\u00fade provocadas polo sinistro. Tam\u00e9n reclamou a posta en marcha de mecanismos de prevenci\u00f3n que impedisen que feitos coma este se volvan a repetir no futuro.\nXos\u00e9 Mar\u00eda Torn\u00e9 fixo o dese\u00f1o da s\u00faa bandeira. \nContra o lume.\nO 11 de agosto de 2006 a Plataforma Nunca M\u00e1is anunciou a s\u00faa reactivaci\u00f3n para facer fronte \u00e1 vaga de incendios forestais que estaban a sacudir Galiza.\nReco\u00f1ecementos.\nNo ano 2003 recibiron o Pedr\u00f3n de Ouro pola \"firme e hist\u00f3rica reacci\u00f3n de dignidade\" tralo sinistro do Prestige."}
{"id": "24223", "revid": "1131", "url": "https://gl.wikipedia.org/wiki?curid=24223", "title": "Mar\u00eda Moliner", "text": "Mar\u00eda Moliner, nada en Paniza (provincia de Zaragoza) o 30 de marzo de 1900 e finada en Madrid o 22 de xaneiro de 1981, foi unha bibliotec\u00f3noma e lexic\u00f3grafa espa\u00f1ola. \nTraxectoria.\nFilla dun m\u00e9dico rural. Licenciouse en Historia en 1921 (Facultade de Filosof\u00eda e Letras, Universidade de Zaragoza). Traballou como funcionaria do Corpo Facultativo de Arquiveiros, Bibliotecarios e Arque\u00f3logos entre 1922 e 1970. Casou co catedr\u00e1tico de F\u00edsica Fernando Ram\u00f3n e Ferrando en 1925, tivo 4 fillos. A s\u00faa candidatura \u00e1 Real Academia Espa\u00f1ola en 1972 foi rexeitada.\nActiva promotora da difusi\u00f3n cultural a trav\u00e9s das bibliotecas durante a Rep\u00fablica, a trav\u00e9s das Bibliotecas Populares.\nAutora do prestixioso \"Diccionario de uso del espa\u00f1ol\", unha das principais obras da lexicograf\u00eda en lingua espa\u00f1ola, no que traballou dende 1952. A primeira edici\u00f3n desta obra foi publicada en 1966-67 pola editorial Gredos. A\u00ednda que a autora continuou traballando na obra para preparar unha nova edici\u00f3n, a segunda edici\u00f3n non sa\u00edu ao mercado ata 1998 (logo da morte de Mar\u00eda Moliner) en dous volumes e CD-ROM, as\u00ed como unha edici\u00f3n abreviada nun tomo.\nComunica respecto diso o seu fillo Fernando Ram\u00f3n Moliner: a \"segunda edici\u00f3n, con t\u00f3dalas s\u00faas alteraci\u00f3ns e modificaci\u00f3ns, \u00e9 unha edici\u00f3n ap\u00f3crifa: a mi\u00f1a nai caeu doente (de alzh\u00e9imer), non se decatou de nada e non lle puido dar ning\u00fan consentimento consciente\".\nNo ano 2000 celebrouse o centenario do seu nacemento.\nReco\u00f1ecementos.\nEn 2022 o Ministerio de Ciencia e Innovaci\u00f3n publicou as bases da primeira convocatoria dos Premios Nacionales de Investigaci\u00f3n para J\u00f3venes, entre eles o Premio Nacional Mar\u00eda Moliner na \u00e1rea de humanidades."}
{"id": "24224", "revid": "1131", "url": "https://gl.wikipedia.org/wiki?curid=24224", "title": "Palacio de Inverno", "text": "O Palacio de Inverno, localizado no banco do r\u00edo Neva, foi constru\u00eddo en San Petersburgo (Rusia) entre 1754 e 1762 por orde de Catarina a Grande como residencia de inverno dos tsares. O edificio, dese\u00f1ado por Bartolomeo Rastrelli, \u00e9 de planta rectangular, de estilo barroco ruso de mediados do s\u00e9culo XVIII. Pos\u00fae 1.786 portas e 1.945 fiestras. Ten unha magn\u00edfica fachada.\nNa actualidade alberga unha das maiores pinacotecas do mundo, o Ermitage. A galer\u00eda militar, aberta en 1826, ten 332 retratos de l\u00edderes militares do ex\u00e9rcito ruso durante a invasi\u00f3n de Rusia por parte de Napole\u00f3n.\nLogo da Revoluci\u00f3n de Febreiro converteuse en sede oficial do Goberno provisional. Foi o principal obxectivo militar dos bolxeviques durante revoluci\u00f3n de outubro de 1917."}
{"id": "24228", "revid": "1410", "url": "https://gl.wikipedia.org/wiki?curid=24228", "title": "Konrad Adenauer", "text": "Konrad Adenauer, nado en Colonia o 5 de xaneiro de 1876 e finado en Bad Honnef o 19 de abril de 1967, foi un home de estado e chanceler alem\u00e1n, que xunto con Robert Schuman, Jean Monnet e Alcide De Gasperi, \u00e9 considerado como \"pai de Europa\" en referencia \u00e1 Uni\u00f3n Europea.\nTraxectoria.\nAdenauer, como pol\u00edtico do Partido de Centro (\"Zentrum\"), foi gobernador de Colonia de 1917 a 1933, e desa forma, coqueteou coa creaci\u00f3n dun estado renano dentro de Alema\u00f1a pero separado de Prusia a principios dos 1920. De 1922 a 1933 foi chanceler do consello de estado prusiano. En 1933 foi encarcerado pola s\u00faa oposici\u00f3n aos nazis.\nFoi o primeiro chanceler da Rep\u00fablica Federal de Alema\u00f1a de 1949 a 1963, un per\u00edodo que abrangue a maior parte da etapa preliminar da guerra fr\u00eda. Neste per\u00edodo, Alema\u00f1a Occidental foi separada politicamente de Alema\u00f1a Oriental. Adenauer foi co-fundador da CDU, sucesora do Zentrum, coa esperanza de atraer aos protestantes as\u00ed como aos cat\u00f3licos nun s\u00f3 partido.\nAdenauer iniciou a reconstruci\u00f3n de Alema\u00f1a Occidental e axudou a converter \u00e1 naci\u00f3n nunha potencia econ\u00f3mica. Tam\u00e9n cabe salientar que Adenauer dirixiu a reconciliaci\u00f3n de Alema\u00f1a con Francia e os outras potencias aliadas. Baixo o goberno de Adenauer, \u00e1 Alema\u00f1a Occidental foille permitido rearmarse e unirse \u00e1 OTAN. Adenauer tam\u00e9n abriu relaci\u00f3ns diplom\u00e1ticas coa Uni\u00f3n Sovi\u00e9tica e o resto do bloque Leste. En 1955 logrou asegurar a liberaci\u00f3n dos \u00faltimos prisioneiros de guerra alem\u00e1ns.\nEn 1959 brevemente considerou contender para o posto de presidente, pero en lugar diso escolleu a un candidato (Heinrich L\u00fcbke) ao que consideraba o suficientemente feble como para non molestar os seus asuntos como chanceler.\nEn 1962 o esc\u00e1ndalo Spiegel fixo erupci\u00f3n, cando a polic\u00eda baixo ordes do gabinete arrestou a cinco xornalistas do \"Der Spiegel\", acus\u00e1ndoos de traiz\u00f3n, especificamente por publicar un memorando detallando supostas debilidades nas forzas armadas alem\u00e1s. Os membros do gabinete que pertenc\u00edan ao Partido Democr\u00e1tico Libre renunciaron aos seus postos en novembro de 1962, e o Ministro de Defensa Franz Josef Strau\u00df, l\u00edder da Uni\u00f3n Social Cristi\u00e1, foi despedido, seguido polos membros do gabinete que formaban parte do mesmo partido. Adenauer foi forzado a renunciar e foi sucedido por Ludwig Erhard, a\u00ednda que permaneceu como l\u00edder da CDU ata 1966.\nAutocracia.\nO estilo autocr\u00e1tico de Adenauer creou bastante descontento pol\u00edtico, o cal terminou desencadeando as Revoltas estudant\u00eds dos 1960 e a toma do poder por parte do Partido Socialdem\u00f3crata de Alema\u00f1a en 1969. O seu control irrestrinxido da CDU finalizou cando o congreso da CDU designou a un administrador xeral co poder para organizar o partido. Durante o seu goberno, moitos cient\u00edficos alem\u00e1ns emigraron aos EUA en busca dun ambiente de investigaci\u00f3n m\u00e1is liberal.\nMoitas conversaci\u00f3ns de Adenauer con xornalistas selectos, revelan o brillante co\u00f1ecemento pol\u00edtico que posu\u00eda. Por exemplo, el previu detalladamente como o desenvolvemento econ\u00f3mico terminar\u00eda por iniciar a ca\u00edda do r\u00e9xime comunista en Europa do Leste."}
{"id": "24229", "revid": "5312", "url": "https://gl.wikipedia.org/wiki?curid=24229", "title": "Sea Shadow", "text": "O \"Sea Shadow\" (IX-529) foi un barco experimental desenvolvido pola mari\u00f1a dos EUA e polos seus contratistas Lockheed Martin Corporation e Advanced Research Projects Agency durante a d\u00e9cada de 1980. Este buque ti\u00f1a a caracter\u00edstica de que era invis\u00edbel \u00f3s radares.\nA\u00ednda que o buque estivo acabado na d\u00e9cada de 1980, non se deu \u00e1 co\u00f1ecer \u00e1 opini\u00f3n p\u00fablica ata 1993, case unha d\u00e9cada m\u00e1is tarde. O \"Sea Shadow\" despraz\u00e1base nun silencio case absoluto, e a s\u00faa tecnolox\u00eda fac\u00edao practicamente indetectable \u00f3 radar, \u00f3 sonar e aos sensores infravermellos empregados polos m\u00edsiles guiados por calor.\nO barco ti\u00f1a unha forma moi angulosa, ti\u00f1a unha eslora de 50 m, unha manga de 21 m e un calado de 4 m. Foi despezado en 2012."}
{"id": "24230", "revid": "98629", "url": "https://gl.wikipedia.org/wiki?curid=24230", "title": "Rally Dakar", "text": "O Rally Dakar (anteriormente Rally Par\u00eds-Dakar) \u00e9 unha competici\u00f3n anual de rally raid disputada dende 1978. Cel\u00e9brase habitualmente durante as d\u00faas primeiras semanas de xaneiro e est\u00e1 considerado o rally m\u00e1is duro do mundo. Nas primeiras edici\u00f3ns part\u00eda de Par\u00eds e remataba na cidade de Dakar (Senegal), pero dende 1995 foi cambiando o seu lugar de inicio por outras cidades europeas, fundamentalmente por motivos publicitarios e/ou pol\u00edticos, xa que a verdadeira competici\u00f3n non comezaba ata que se entraba no continente africano, e m\u00e1is tarde variou tam\u00e9n o punto de chegada. En 2008 non se disputou por falta de seguridade, pasando a disputarse entre 2009 e 2019 na Am\u00e9rica do Sur (a Arxentina, Chile e o Per\u00fa), cun percorrido de m\u00e1is de 9.000 quil\u00f3metros, inclu\u00edndo o deserto de Atacama. Dende 2020 disp\u00fatase en Arabia Saudita.\nA pesar do nome, o Dakar \u00e9 m\u00e1is unha carreira de resistencia ca un rally convencional. Os veh\u00edculos participantes son completamente todo terreo e o terreo var\u00eda considerablemente, atravesando zonas de area, rochas, barro ou vexetaci\u00f3n.\nA inscrici\u00f3n na proba \u00e9 aberta, o cal a converte na carreira id\u00f3nea para amantes da aventura. A participaci\u00f3n de competidores afeccionados chega con frecuencia ao 80% dos inscritos.\nHistoria e trazado.\nA proba foi fundada en 1979, despois de que o piloto Thierry Sabine se perdese no deserto e considerase a s\u00faa experiencia digna de ser reproducida nun rally. O que empezou como unha aventura en estado puro, sen apenas organizaci\u00f3n, evolucionou ata converterse nun gran despregue tecnol\u00f3xico, con m\u00e1is de mil persoas implicadas entre organizaci\u00f3n, participantes e asistencia.\nO trazado da carreira cambiou ao longo dos anos, tanto o inicio como o final, por mor de diversos motivos. Ata 1994, a carreira foi fiel \u00e1 rota orixinal, sendo Par\u00eds o inicio e Dakar o final. Precisamente en 1994, a carreira variou e, unha vez en Dakar, regresaba de novo a Par\u00eds. Debido a problemas co alcalde de Par\u00eds, o final tivo que ser cambiado, dos Campos Elisios a Eurodisney. A partir de ent\u00f3n, o lugar de inicio da carreira foi cambiando entre distintas cidades europeas, como Granada, Marsella, Barcelona ou Lisboa e ultimamente a Buenos Aires ou Lima.\nA ruta no continente africano tam\u00e9n se viu modificada en multitude de ocasi\u00f3ns por problemas pol\u00edticos, \u00e1s veces derivados de acci\u00f3ns de guerrilla ou guerras civ\u00eds.\nVeh\u00edculos e clases.\nExisten tres categor\u00edas principais na competici\u00f3n: motocicletas, coches e cami\u00f3ns. \u00c1 s\u00faa vez cada categor\u00eda div\u00eddese en subcategor\u00edas, segundo sexa o equipo profesional ou privado, e segundo o tipo de veh\u00edculo (de serie ou modificado).\nMotocicletas.\nTr\u00e1tase da categor\u00eda m\u00e1is perigosa das tres, por ser a moto un veh\u00edculo que deixa desprotexido ao condutor. Tam\u00e9n \u00e9 a categor\u00eda m\u00e1is popular, por ser a m\u00e1is accesible respecto ao custo para competidores privados. Div\u00eddese nas seguintes subcategor\u00edas:\nCoches.\nAlgunhas grandes marcas compiten nesta categor\u00eda con fins publicitarios (equipos oficiais) e para probar novas tecnolox\u00edas que despois se aplican aos coches de r\u00faa.\nDiv\u00eddese nas seguintes subcategor\u00edas:\nCami\u00f3ns.\nConsid\u00e9rase a categor\u00eda m\u00e1is espectacular. Non t\u00f3dolos cami\u00f3ns compiten, xa que a maior\u00eda s\u00f3 realizan funci\u00f3ns de asistencia. Alg\u00fans equipos mesturan as funci\u00f3ns de asistencia coa competici\u00f3n, e uns poucos equipos c\u00e9ntranse exclusivamente na competici\u00f3n. Esta categor\u00eda existe como tal dende 1999; nas edici\u00f3ns anteriores, os cami\u00f3ns estaban englobados na categor\u00eda de coches.\nDurante os anos oitenta, compet\u00edan tam\u00e9n prototipos de cami\u00f3ns, pero prohibiuse a s\u00faa participaci\u00f3n debido aos graves accidentes que se produc\u00edan, ao atinxir estes grandes velocidades.\nGa\u00f1adores do Dakar.\nMeirande n\u00famero de vitorias.\nOs que obtiveron meirande n\u00famero de vitorias. Resaltados os que ga\u00f1aron en m\u00e1is dunha categor\u00eda.\nActualizado a 1 de xaneiro de 2014.\nGalegos no Dakar.\nGalegos que participaron no Dakar.\nControversia.\nCient\u00edficos denunciaron os danos que o rally provoca ao patrimonio arqueol\u00f3xico.\nMortes no Dakar.\nVarios participantes morreron durante a disputa dalgunha das edici\u00f3ns:\nO n\u00famero de falecidos el\u00e9vase por enriba da media centena se se engaden as mortes doutras persoas, dende nenos e mulleres de localidades africanas, a mec\u00e1nicos ou xornalistas que cubr\u00edan o evento.\nThierry Sabine, fundador da proba, faleceu en 1986 durante a disputa do rally, ao estrelarse o helic\u00f3ptero en que viaxaba, xunto a outros catro pasaxeiros."}
{"id": "24235", "revid": "1131", "url": "https://gl.wikipedia.org/wiki?curid=24235", "title": "Xa\u00e9n", "text": "Xa\u00e9n (en castel\u00e1n: \"Ja\u00e9n\") \u00e9 a capital da provincia de Xa\u00e9n, situada ao sur de Espa\u00f1a e no nordeste da Comunidade Aut\u00f3noma de Andaluc\u00eda. Ten unha poboaci\u00f3n de 116.540 habitantes (2005, fonte INE), o que sup\u00f3n aproximadamente unha sexta parte da poboaci\u00f3n de toda a provincia. Baixo o lema de \"Capital Mundial do Aceite de Oliva\", a actividade econ\u00f3mica da cidade, con todo, est\u00e1 baseada no sector servizos, a administraci\u00f3n, a industria agr\u00edcola, a construci\u00f3n e un incipiente turismo cultural.\nHistoria.\nAs orixes de Xa\u00e9n rem\u00f3ntanse \u00e1 etapa calcol\u00edtica, destacando o fil\u00f3n de Marroqu\u00eds Baixos, unha macroaldea organizada en c\u00edrculos conc\u00e9ntricos, cun sistema de valados e foxos de auga en cada un dos c\u00edrculos, e unha superficie que oscila entre as 30 hect\u00e1reas seguras e as 100 probables.\nDurante a etapa protohist\u00f3rica destaca o \"oppidum\" ib\u00e9rico de Puente Tablas, desmantelado polos romanos debido ao seu apoio a Cartago durante a segunda guerra p\u00fanica. Outro n\u00facleo ib\u00e9rico estableceuse na aba do Cerro de Santa Catalina, dando lugar m\u00e1is adiante ao n\u00facleo romano de \"Aurgi\".\nTrala etapa romana e visigoda, \"Aurgi\" pasou a ser sometida durante a invasi\u00f3n \u00e1rabe, durante a cal recibiu o nome de \"Yayyan\", \"cruzamento de caravanas\". A vitoria dos cristi\u00e1ns na batalla das Navas de Tolosa (1212) supuxo a apertura do val do Guadalquivir para os ex\u00e9rcitos cristi\u00e1ns. Desta forma, a cidade foi reconquistada polo Reino de Castela baixo o reinado de Fernando III o Santo, no ano 1246, co nome de \"Iahen\", que dar\u00eda lugar ao top\u00f3nimo actual.\nCultura.\nDentro do patrimonio hist\u00f3rico da cidade sobresaen a Catedral de Xa\u00e9n , baixo a advocaci\u00f3n da nosa Se\u00f1ora da Asunci\u00f3n, (onde se conserva o Santo Rostro), o Castelo de Santa Catalina, o Pazo de Villardompardo cos Ba\u00f1os \u00c1rabes e o Museo Internacional de Arte Na\u00eff, a Capela de San Andr\u00e9s ou o Museo Provincial de Xa\u00e9n, cunha importante colecci\u00f3n de restos arqueol\u00f3xicos iberos, como os importantes conxuntos escult\u00f3ricos procedentes de Cerrillo Branco (Porcuna) ou do santuario heroico de El Pajarillo (Huelma). Na zona de expansi\u00f3n Norte da cidade sit\u00faase o amentado asentamento calcol\u00edtico de Marroqu\u00eds Baixos.\nDentro do mesmo municipio e a escasos minutos da capital, merece igual menci\u00f3n o conxunto arqueol\u00f3xico de Ot\u00ed\u00f1ar en plena Serra de Xa\u00e9n, no cal destacan unha vintena de abrigos con pinturas rupestres, un dolmen e muralla da Idade de Bronce, unha fortaleza medieval e unha aldea do s\u00e9culo XIX hoxe abandonada, a de Santa Cristina.\nFestas.\nEn outubro cel\u00e9brase a Feira de San Lucas, cuxo d\u00eda grande \u00e9 o 18 de outubro. Esta feira adoita ter unha grande actividade, sendo costume as corridas taurinas, concertos de artistas de fama nacional, as\u00ed como acudir ao recinto de \"A Vestida\" para montar nas atracci\u00f3ns ou bailar nas casetas. Ao ser unha das \u00faltimas feiras do ano en Espa\u00f1a, a afluencia de xente doutros municipios e das provincias lim\u00edtrofes \u00e9 bastante notable, malia ter fama de ser unha feira que atrae \u00e1s primeiras choivas do outono.\nO 25 de novembro cel\u00e9brase o d\u00eda de Santa Catalina, patroa da cidade xunto a San Eufrasio, cunha romar\u00eda \u00e1s abas do castelo.\nA v\u00e9spera do 17 de xaneiro cel\u00e9branse fogueiras en honor a San Ant\u00f3n, nas cales \u00e1 parte para comer e bailar, c\u00e1ntanse melench\u00f3ns. Esa mesma noite cel\u00e9brase a \"Carreira Urbana de San Ant\u00f3n\", de fama internacional, na cal os corredores participan animados por t\u00f3dolos xienenses, que portan fachos, especialmente no tramo final, \u00e1 s\u00faa chegada \u00e1 Avenida de Andaluc\u00eda.\nA Semana Santa de Xa\u00e9n \u00e9 unha das m\u00e1is atractivas de Andaluc\u00eda, con procesi\u00f3ns tan reco\u00f1ecidas como a de \"O noso Pai Xes\u00fas Nazareno\", m\u00e1is co\u00f1ecida como \"A noite do Av\u00f3\".\nDurante o mes de maio, e con car\u00e1cter bianual, na instituci\u00f3n feiral, cel\u00e9brase Expoliva, a \"Feira Internacional do Aceite de Oliva e Industrias Afines\", referente a nivel mundial.\nNo mes de xu\u00f1o te\u00f1en lugar as festas en honor \u00e1 Virxe da Capela, co-patroa da cidade. Amais de concertos e festexos taurinos, un grande atractivo destas festas \u00e9 a celebraci\u00f3n do concurso nacional Lagarto Rock.\nLendas.\nXa\u00e9n \u00e9 unha cidade referida en gran n\u00famero de lendas. Sen ningunha d\u00fabida, a m\u00e1is co\u00f1ecida \u00e9 a lenda do Lagarto da Madalena (m\u00e1is co\u00f1ecido f\u00f3ra da provincia como o \"lagarto de Xa\u00e9n\"), un animal que atemorizaba aos pastores a finais do s\u00e9culo XV comendo as s\u00faas ovellas.\nSobre o Castelo de Santa Catalina tam\u00e9n versan varias lendas, a maior\u00eda relacionadas con pantasmas. Quizabes a m\u00e1is co\u00f1ecida delas sexa a da amante do Condestable Iranzo, en cuxa habitaci\u00f3n seguen escoitando ru\u00eddos e queixumes, e que se di que se interp\u00f3n cando algu\u00e9n intenta retratar ao seu amado.\nA catedral tam\u00e9n pos\u00fae varias lendas. Unha das m\u00e1is famosas fala dun neno duns seis ou sete anos, con roupa de fai medio s\u00e9culo, que aparece brincando nos instantes previos \u00e1 pechadura do templo. Personaxes notables como o ex-bispo de Xa\u00e9n, Santiago Garc\u00eda Aracil, afirman ter visto este neno.\nCon respecto \u00e1 Virxe da Capela e a Igrexa de Santo Ildefonso tam\u00e9n existen lendas, algunhas relacionadas coa anterior do lagarto, cuxa pel supostamente foi exposta en dita igrexa."}
